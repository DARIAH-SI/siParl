<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ7-Redna-33-2017-09-21">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|C0A6707E3ABF21BDC125823500469FD2</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=C0A6707E3ABF21BDC125823500469FD2</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-33-2017-09-21.DZ" n="33">
               <name>Redna</name>
               <date when="2017-09-21"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-33-2017-09-21.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 33. seje</stage>
            <stage type="chairman">Sejo so vodili predsednik dr. Milan Brglez ter podpredsednika Primož Hainz in
            Matjaž Nemec.</stage>
            <stage type="time">Seja se je začela ob 9. uri. </stage>


            <sp xml:id="SDZ7-Redna-33-2017-09-21.sp1">

               <speaker>PREDSEDNIK DR. MILAN BRGLEZ:</speaker>

               <p>Spoštovane kolegice poslanke in spoštovani kolegi poslanci, gospe in gospodje!</p>
               <p>Začenjam nadaljevanje 33. seje Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in
               poslanci: Ljudmila Novak od 17. ure dalje, Janja Sluga od 14. ure dalje, Andreja
               Potočnik od 16. ure dalje, Ksenija Korenjak Kramar od 14. ure dalje, Irena Grošelj
               Košnik od 16.30 dalje, Erika Dekleva od 14. ure dalje, Nada Brinovšek od 14. ure
               dalje, Jelka Godec, Suzana Lep Šimenko od 14. ure dalje, Tomaž Gantar, Matjaž Nemec
               med 16. in 19. uro, dr. Franc Trček, dr. Matej T. Vatovec med 10. in 13. uro in od
               15. ure dalje, Danijel Krivec, Zvonko Lah, Jernej Vrtovec od 17. ure dalje, mag.
               Matej Tonin od 19. ure dalje, Danilo Anton Ranc, Marjan Dolinšek do 14. ure, Roberto
               Battelli in Violeta Tomić od 15. ure dalje. Vse ostale prisotne lepo pozdravljam!</p>
               <p>Prehajamo na <title>3. TOČKO DNEVNEGA RED, TO JE PREDLOG ZAKONA O DOPOLNITVI ZAKONA O
                  BANKI SLOVENIJE, SKRAJŠANI POSTOPEK. </title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
               obrazložitev predloga zakona dajem besedo predstavniku Vlade, državnemu sekretarju na
               Ministrstvu za finance gospodu Gorazdu Renčlju.</p>
            </sp>
            <sp xml:id="SDZ7-Redna-33-2017-09-21.sp2">

               <speaker>GORAZD RENČELJ:</speaker>

               <p>Hvala za besedo. Spoštovani predsednik, spoštovane poslanke in poslanci!</p>
               <p>Predlog zakona o dopolnitvi Zakona o Banki Slovenije je Vlada Republike Slovenije v
               obravnavo Državnemu zboru poslala na podlagi sklepa 17. seje Komisije za nadzor
               javnih financ z dne 18. 9. 2015, da Vlada Republike Slovenije prouči možnost zakonske
               ureditve nadzora Banke Slovenije.</p>
               <p>Vlada je pri pripravi predloga zakona poskušala v čim večji meri hkrati slediti
               dvema ciljema. Prvič, določiti jasne okvire revizije Računskega sodišča nad
               poslovanjem Banke Slovenije in drugič, pri tem upoštevati varovala, ki pri reviziji
               poslovanja centralne banke s strani nacionalnega revizijskega organa izhaja iz
               ustavnopravnega položaja Banke Slovenije in iz veljavnih evropskih predpisov. Jasna
               normativna ureditev v tem predlogu zakona je potrebna za zagotovitev nedvoumne
               revizijske pristojnosti Računskega sodišča.</p>
               <p>Predlog zakona predvideva, da bo Računsko sodišče lahko revidiralo pravilnost in
               smotrnost poslovanja Banke Slovenije v skladu z Zakonom o Računskem sodišču. Pri
               upravljanju revidiranja poslovanja Banke Slovenije pa Računsko sodišče ne bo smelo
               revidirati dejanj, ki predstavljajo določanje in izvajanje denarne politike v skladu
               s pravili, ki so jih določili organi odločanja Evropske centralne banke.</p>
               <p>Revidiranje s strani Računskega sodišča ne bo smelo zajemati uporabe in razlage
               prava in praks nadzora, ki jih izvaja Banka Slovenije na podlagi zakona o Banki
               Slovenije in drugih predpisov ter okvirov enotnega mehanizma nadzora. Ne glede na
               navedeno pa predlog zakona predvideva, da Računsko sodišče lahko presoja prakse
               nadzora, ki jih je Banka Slovenije izvajala do 4. novembra 2014 in so vodile v porabo
               sredstev proračuna Republike Slovenije. 4. 11. 2014 je namreč datum, ki je bil
               uveljavljen enotni mehanizem nadzora pri Evropski centralni banki, ki je prevzel
               nadzor nad bankami, ki so v državah članicah evroobmočja sistemskega pomena.</p>
               <p>Računsko sodišče prav tako v revizijo ne bo smelo vključevati pristojnosti in dejanj
               Banke Slovenije, ki jih ta izvršuje kot sestavni del Evropskega sistema centralnih
               bank in Evrosistema ali kot članica Evropskega sistema finančnega nadzora pri
               dejavnostih Evropskega bančnega organa, Evropskega odbora za sistemska tveganja in
               enotnega mehanizma za reševanje. Poleg tega Računsko sodišče niti posredno ne bo
               smelo revidirati Evropske centralne banke, drugih članic Evropskega sistema
               centralnih bank in Evrosistema.</p>
               <p>Predlog zakona predvideva, da Banka Slovenije ne bo zavezana predložiti Računskemu
               sodišču poročila o odpravljanju morebitnih razkritih nepravilnosti in nesmotrnosti.
               Predvideno pa je, da bo Banka Slovenije obrazložila vsak odstop od priporočil, ki jih
               bo predlagalo Računsko sodišče. Računsko sodišče ne bo imelo pristojnosti predlagati
               razrešitve članov sveta Banke Slovenije, pri izvajanju revizije pa ne bo smelo
               posegati v dejavnosti neodvisnih zunanjih revizorjev.</p>
               <p>Banka Slovenije ima kot centralna banka Republike Slovenije in kot članica
               Evrosistema izredno pomembno vlogo varuha cenovne in finančne stabilnosti. Ta
               pomembna vloga ji na eni strani zagotavlja poseben položaj tako v domačem
               ustavnopravnem redu kot tudi poseben status v evropskem pravnem okviru. Na drugi
               strani omenjena pomembna vloga Banki Slovenije nalaga tudi zelo veliko odgovornost.
               Namen Vlade je s predlaganim zakonom okrepiti preglednost delovanja Banke Slovenije v
               upoštevanju njenega posebnega položaja v naši ustavni ureditvi in vpetosti v
               Evrosistemu.</p>
               <p>Po mnenju Vlade predlog zakona predstavlja pomemben korak h krepitvi integritete
               nadzorniških odločitev Banke Slovenije, ki so vodile uporabo javnih sredstev.
               Preglednost v tem okviru lahko pozitivno vpliva na verodostojnost ukrepov, ki jih v
               skladu s svojo funkcijo izvaja Banka Slovenije, zato Vlada predlaga, da predlog
               zakona podprete. Hvala lepa.</p>
            </sp>
            <sp xml:id="SDZ7-Redna-33-2017-09-21.sp3">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za finance in monetarno politiko kot matično
               delovno telo.</p>
               <p>Za predstavitev poročila Odbora dajem besedo predsednici gospe Urški Ban.</p>
            </sp>
            <sp xml:id="SDZ7-Redna-33-2017-09-21.sp4">

               <speaker>URŠKA BAN (PS SMC):</speaker>

               <p>Najlepša vam hvala za dano besedo. Vsem skupaj eno lepo dobro jutro!</p>
               <p>Odbor za finance in monetarno politiko je na 41. seji 1. 9. 2017 kot matično delovno
               telo obravnaval Predlog zakona o dopolnitvi Zakona o Banki Slovenije, ki ga je
               Državnemu zboru v obravnavo in sprejetje po skrajšanem postopku predložila Vlada.
               Odbor je prejel tudi mnenje Zakonodajno-pravne službe, mnenje Komisije Državnega
               sveta za gospodarstvo, obrt, turizem in finance, mnenje Evropske centralne banke,
               mnenje Banke Slovenije na predlog zakona ter mnenje Banke Slovenije o vloženih
               amandmajih. V skladu s Poslovnikom so amandmaje k 1. in 2. členu predloga zakona
               vložile koalicijske poslanske skupine.</p>
               <p>Seje odbora so se udeležili predstavniki Ministrstva za finance, Računskega sodišča,
               Evropskega računskega sodišča, Banke Slovenije, Zakonodajno-pravne službe in
               predstavnik Državnega sveta.</p>
               <p>V uvodni obrazložitvi je državni sekretar Ministrstva za finance pojasnil rešitve
               predloga zakona. Povedal je, da se s spremembami zakona določajo natančni pogoji in
               obseg revizije pravilnosti in smotrnosti poslovanja Banke Slovenije s strani
               Računskega sodišča. Zakon tudi predvideva, da Računsko sodišče lahko presoja
               pravilnost in smotrnost praks nadzora, ki ga je Banka Slovenije izvajala do
               vzpostavitve enotnega mehanizma nadzora, se pravi tistih sredstev, ki so vodila v
               porabo iz sredstev proračuna Republike Slovenije.</p>
               <p>Predstavnica Zakonodajno-pravne službe je povedala, da so že v pisnem mnenju
               opozorili na neodvisnost, ki je centralni banki zagotovljena v 152. členu Ustave.
               Zaradi izjeme pri omejitvi revizijske pristojnosti in nedoločeno opredeljene
               revizijske pristojnosti bi lahko bilo poseženo v samostojnost oziroma neodvisnost
               Banke Slovenije pri izvajanju njenih nalog in pooblastil.</p>
               <p>Predstavnik Državnega sveta je povedal, da komisija Državnega sveta predlog zakona
               podpira.</p>
               <p>Predsednik Računskega sodišča je predstavil stališče Računskega sodišča do
               predlaganih rešitev. Opozoril je, da se Računsko sodišče zaveda svojih omejitev, ki
               izhajajo iz neodvisnosti Banke Slovenije. Zato lahko Računsko sodišče izda
               priporočila, ne more pa dajati navodil za delovanje Banke Slovenije, ki izhajajo iz
               evropskega okvira. Glede vloženih amandmajev je predstavil določene pomisleke, ki bi
               lahko vplivali na operativno izvajanje revidiranja, in sicer v zvezi s prostim
               dostopom do dokumentacije Banke Slovenije in v zvezi z aktivnostmi, ki bi bile
               predmet revizije. Povedal je, da ima Računsko sodišče bistveno večje pristojnosti za
               nazaj, torej pred uveljavitvijo enotnega mehanizma nadzora, ki je sistem nadzora
               spremenil. Smisel revidiranja je namreč, da opozori na pretekle nepravilnosti ali
               nesmotrnosti predvsem z namenom, da se prepreči pojav tovrstnih odklonov v prihodnje.</p>
               <p>Viceguvernerka Banke Slovenije je povedala, da je odbor prejel obe pisni mnenji
               Banke Slovenije, in sicer tako na predlog zakona kot na vložene amandmaje ter jih na
               kratko povzela. Glede besedila predlogov amandmajev ima Banka Slovenije v osnovi dva
               pomisleka, in sicer glede zagotavljanja neodvisnosti centralne banke ter glede
               predvidene retroaktivne veljave predloga zakona.</p>
               <p>Član Evropskega računskega sodišča je povedal, da ima Evropsko računsko sodišče v
               Uredbi o enotnem mehanizmu nadzora že podlago za izvedbo nadzora Evropske centralne
               banke, sicer v omejenem obsegu njenega operativnega delovanja, pa vendar lahko izvaja
               revizijo tega nadzora. Zato meni, da sama revizija še ne pomeni posega v neodvisnost
               Banke Slovenije, če pa bi prišlo do izdajanja navodila, pa bi to lahko pomenilo
               poseganje v to neodvisnost. S samo omejitvijo Računskega sodišča tako revizija ne bi
               bila sporna.</p>
               <p>V razpravi je bila izpostavljena potreba, da mora imeti Računsko sodišče dostop do
               vseh podatkov, ki jih v procesu opravljanja revizije potrebuje, ter da to še ne
               pomeni posega v neodvisnost Banke Slovenije. V nadaljnji razpravi je bilo opozorjeno,
               da ima Računsko sodišče z nedavno spremembo 126. člena Zakona o bančništvu urejen
               dostop tudi do zaupnih podatkov bank. Izpostavljeno je bilo tudi vprašanje glede
               usklajenosti predlagane rešitve z Evropskim računskim sodiščem in Evropsko centralno
               banko. Opozorjeno je bilo tudi na vlogo Računskega sodišča iz ustavne ureditve, ki
               opredeljuje Računsko sodišče kot najvišji organ kontrole državnih računov, državnega
               proračuna in celotne javne porabe.</p>
               <p>V nadaljevanju sta dodatna pojasnila in odgovore podala tako viceguvernerka Banke
               Slovenije kot državni sekretar Ministrstva za finance.</p>
               <p>Odbor je v skladu s Poslovnikom Državnega zbora obravnaval amandmaja koalicijskih
               poslanskih skupin k 1. in 2. členu in ju sprejel. Odbor je potem glasoval o vseh
               členih predloga zakona in jih sprejel. Hvala.</p>
            </sp>
            <sp xml:id="SDZ7-Redna-33-2017-09-21.sp5">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin. Besedo ima Poslanska skupina Levice,
               zanjo Violeta Tomić.</p>
            </sp>
            <sp xml:id="SDZ7-Redna-33-2017-09-21.sp6">

               <speaker>VIOLETA TOMIĆ (PS Levica):</speaker>

               <p>Hvala za besedo, spoštovani predsednik. Kolegice in kolegi!</p>
               <p>Če vprašate poslance koalicije, je ta zakon strašanski uspeh. Prvič bo Računsko
               sodišče lahko revidiralo poslovanje Banke Slovenije. Ampak če dobro pogledamo,
               vidimo, da stvari niso čisto take. Na to je opozoril tudi predsednik Računskega
               sodišča, ki je rekel, da lahko po tem zakonu Računsko sodišče učinkovito nadzira samo
               gospodinjski del poslovanja Banke Slovenije. Če malo karikiram. Revizorji lahko
               preverijo, ali je guverner porabil preveč za službene poti in reprezentanco, ne smejo
               pa preveriti, ali je Banka Slovenije leta 2013 upravičeno zahtevala dokapitalizacijo
               bank z milijardami našega skupnega denarja oziroma, tako bom rekla, koalicija bo
               trdila, da lahko preveri medtem, ko Banka Slovenije bo rekla, da ne sme. Če bo Banka
               Slovenije popustila, je vprašanje, če bo Računskemu sodišču dala ustrezne
               informacije. Tudi na to je opozoril predsednik sodišča.</p>
               <p>Levica predloga seveda ne bo podprla, zato ker je dejansko korak nazaj. Mi imamo
               namreč 150. člen Ustave in Zakon o računskem sodišču, ki določata, da Računsko
               sodišče revidira vse osebe javnega prava v Sloveniji. Že v 1. členu Zakona o Banki
               Slovenije piše, da je Banka Slovenije oseba javnega prava. S pravnega vidika je stvar
               torej jasna. Računsko sodišče ima pravico preverjati pravilnost poslovanja Banke
               Slovenije. Da Računsko sodišče zadnja leta ni nadziralo Banke Slovenije ni kriva
               zakonodaja, spoštovane kolegice in kolegi, ampak politiki, ki so usmerili državne
               organe, posredno tudi Računsko sodišče. Če pustimo ob strani tehnikalije, je pomembno
               naslednje, ali bomo s tem zakonom dobili odgovor na vprašanje, če je vlada Alenke
               Bratušek za sanacijo bank porabila preveč javnega denarja. Odgovor je jasen, tega
               odgovora ne bomo dobili. Odločitve o dokapitalizaciji ni sprejela Banke Slovenije, ki
               pač sama ne upravlja s proračunom, ampak vlada Alenke Bratušek. Če bi Cerarjeva vlada
               res hotela preiskati sanacijo bank, kot je to obljubila volivcem, ne rabi nobenega
               Računskega sodišča, zadostoval bi Zakon o sistemskih preiskavah. Minister Klemenčič
               ta zakon že tri leta spravlja skupaj, toda na koncu ga koalicija vsakič umakne iz
               obravnave. Sprašujem se, zakaj ga vsakič umakne. Zato torej temu današnjemu zakonu ne
               prepisujemo prav nobene teže in se nam zdi to bolj in samo reklama za predvolilna
               soočanja.</p>
               <p>Sedaj državljani vedo, da se Levica že ves mandat zavzema za to, da se opravi
               celovita preiskava sanacije bank. Ne vem pa, če vedo, zakaj je to tako zelo pomembno
               in zakaj vztrajamo pri tem. Sedaj vam bom povedala, zakaj. V prvi vrsti ne gre za
               pregon takratne vlade in guvernerja Jazbeca, sicer bi bilo tudi to zelo potrebno in
               pomembno, ampak je tukaj veliko bolj pomembno naslednje, da ustavimo privatizacijo
               bank. Če mi dokažemo, da je bila sanacija preobsežna, bi imeli dober argument za
               pogajanja z Evropsko komisijo. V teh pogajanjih pa bi morali doseči, da se
               podržavljene banke ne privatizirajo. Levica je takoj na začetku mandata predlagala
               sklep, da se ustavi privatizacija vseh podjetij, vključno z NKBM. Cerarjeva vlada je
               takrat trdila, da to ni mogoče. Na naša ustna poslanska vprašanja je Cerar celo
               izjavil, da je nemogoče ustaviti prodajo Telekoma. Spomnimo se, da je zaradi tega
               odletel takratni obrambni minister Janko Veber. In vendar smo ustavili prodajo
               Telekoma – mi v Levici, ker smo pridobili dodatne informacije. Kaj se je zgodilo?
               Svet se ni nehal vrteti naprej. Letos je ta ista vlada obrnila ploščo in je sama
               zahtevala preložitev prodaje NLB, ampak vmes pa je NKBM prodala pod vsako razumno
               celo. Že če bi preložila prodajo samo za eno leti, bi lahko pridobili okoli 120
               milijonov evrov več. Portugalska in Italija sta si to v istem času uspeli izboriti.
               Mi pa seveda ne.</p>
               <p>Končala bom z vprašanjem za koalicijske poslance. Zakaj ste dopustili tako očitno
               oškodovanje državljanov in kdo bo za to odgovarjal? Hvala za vašo pozornost.</p>
            </sp>
            <sp xml:id="SDZ7-Redna-33-2017-09-21.sp7">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo mag. Dušan Verbič.</p>
            </sp>
            <sp xml:id="SDZ7-Redna-33-2017-09-21.sp8">

               <speaker>MAG. DUŠAN VERBIČ (PS SMC):</speaker>

               <p>Hvala lepa za besedo, predsednik. Spoštovani državni sekretar, poslanke, poslanci,
               prav lep pozdrav!</p>
               <p>Glede na to, da imam predstavitev stališča, si ne morem pač dovoliti, da bi
               odgovoril na nekoliko provokativno vprašanje spoštovane poslanke, ki je v predhodni
               fazi predstavljala stališče, vendar je izpostavila zadeve, ki so stvar za razpravo.
               Si pa upam dovoliti, da je šla malce mimo, kar se tiče njene razprave.</p>
               <p>Prehajam na poročilo Poslanske skupine Stranke modernega centra. Danes spreminjamo
               Zakon o Banki Slovenije, ki je temeljni zakon o delovanju centralne banke Republike
               Slovenije. Glede na to, da Računsko sodišče po 150. členu Ustave najvišji organ
               kontrole državnih računov, državnega proračuna in celotne javne porabe, je zardi tega
               predlagana dopolnitev Zakona o Banki Slovenije, ki bo omogočila Računskemu sodišču
               izvedbo revizije pravilnosti in smotrnosti poslovanja Banke Slovenije. Računskemu
               sodišču smo s predlogom zakona določili, da lahko presoja pravilnost in smotrnost
               praks nadzora do novembra 2014. In zakaj november 2014? Takrat se je vzpostavil
               enoten mehanizem nadzora s strani Evropske centralne banke. Tako centralne banke več
               nimajo možnosti nadzirati sistemskih bank, ker so le-te v pristojnosti Evropske
               centralne banke. Vsekakor je za poslansko skupino Stranke modernega centra smiselno,
               da je določeno zakonsko obdobje revizije do 15 let nazaj od uveljavitve tega zakona.
               S tem bo Računskemu sodišču dana možnost, da revidira nadzorniške ukrepe tudi v času
               večmilijardne dokapitalizacije bank s strani davkoplačevalcev. Zavedamo se tega, da v
               odločitve Banke Slovenije Računsko sodišče ne bo posegalo, saj to ni njegova vloga.
               Banka Slovenije je po ustavi neodvisna, zaradi tega ni v zakonu določb, ki bi
               Računskemu sodišču dalo možnost poseganja v odločitve Banke Slovenije. V predlogu
               zakona je izključena tudi možnost, da bi Računsko sodišče pozvalo k razrešitvi članov
               Sveta Banke Slovenije, je pa omogočeno, da poda priporočila Banki Slovenije v zvezi z
               razkritjem nepravilnosti in nesmotrnosti. Glede na to, da po ustavi Banka Slovenije
               odgovarja Državnemu zboru, je določeno v tem zakonu, da mora Računsko sodišče
               nemudoma poročati Državnemu zboru o odstopanju od priporočil, ki so bile dana Banki
               Slovenije. Na ta način bo Državni zbor prevzel bolj aktivno vlogo pri parlamentarnem
               nadzoru Banke Slovenije s pomočjo Računskega sodišča. V Poslanski skupini Stranke
               modernega centra se zavedamo, da je po ustavi Banka Slovenije neodvisna. Tako vlogo
               ohranja tudi v naprej. Ob tem pa je treba poudariti, da je za povečanje kredibilnosti
               delovanja Banke Slovenije treba povečati transparentnost njenega delovanja. To se
               lahko naredi le tako, da je omogočeno revidiranje Banke Slovenije Računskemu sodišču
               kot vrhovnemu revizorju v Republiki Sloveniji.</p>
               <p>Zaradi vsega navedenega bo Poslanska skupina SMC podprla Predlog zakona o dopolnitvi
               Zakona o Banki Slovenije. Hvala lepa.</p>
            </sp>
            <sp xml:id="SDZ7-Redna-33-2017-09-21.sp9">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina SDS, zanjo mag. Marko Pogačnik.</p>
            </sp>
            <sp xml:id="SDZ7-Redna-33-2017-09-21.sp10">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, spoštovani državni sekretar, kolegice in kolegi!</p>
               <p>Pred nami je dopolnitev Zakona o Banki Slovenije in glavni namen dopolnitve tega
               zakona je omogočiti revidiranje Banke Slovenije, ki ga bo upravljalo Računsko sodišče
               Republike Slovenije. Uvodoma je treba poudariti, da Slovenska demokratska stranka se
               je vedno zavzemala in vedno poudarjala, da je potreben nadzor nad Banko Slovenije in
               da je smiselno, da nadzor nad Banko Slovenije opravlja Računsko sodišče Republike
               Slovenije.</p>
               <p>V Slovenski demokratski stranki smo prepričani, da če je neka inštitucija neodvisna,
               to še ne pomeni, da takšna institucija nima nadzora. Prepričani smo, da ne glede, ali
               je institucija neodvisna, je potreben nadzor. Prepričani smo, da je Računsko sodišče
               tisto, ki lahko izvaja kvaliteten nadzor nad inštitucijo kot je Banka Slovenije.
               Glede na sam predlog zakona smo pa v Slovenski demokratski stranki v nekaterih
               segmentih tudi zaskrbljeni, kajti tudi na sami razpravi je bila jasno razvidno, da
               imata pripombe na predlagani zakon predvsem oba deležnika. Deležnika, ki sta
               vključena v ta zakon, Računsko sodišče in pa Banka Slovenije. V Slovenski demokratski
               stranki smo prepričani, da bi Vlada oziroma Ministrstvo za finance lahko pripravilo
               boljši zakon, predvsem takšen, ki bi dal jasna navodila, da bi bilo transparentno
               izpisano, kakšne so pristojnosti Računskega sodišča, do kam Računsko sodišče lahko
               gre in kakšna je vloga Računskega sodišča.</p>
               <p>Zaradi navedenih argumentov ne bomo dali podpore temu zakonu, ne bomo mu pa tudi
               nasprotovali. Upajmo, da bo v prihodnosti lahko prišlo do dopolnitve tega zakona, ki
               bi sam zakon izboljšal. Predvsem je pa interes vseh nas – mora biti, da institucija,
               kot je Banka Slovenija, deluje transparentno in da ima tudi nadzor. Ne nazadnje ima
               tudi Evropska centralna banka svoj nadzor, ki ga upravlja Evropsko računsko
               sodišče.</p>
            </sp>
            <sp xml:id="SDZ7-Redna-33-2017-09-21.sp11">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospod
               Uroš Prikl.</p>
            </sp>
            <sp xml:id="SDZ7-Redna-33-2017-09-21.sp12">

               <speaker>UROŠ PRIKL (PS DeSUS):</speaker>

               <p>Spoštovani predsednik, spoštovane kolegice, spoštovani kolegi!</p>
               <p>Govora je o Predlogu zakona o Banki Slovenije. Naj vam kar na začetku povem, da bomo
               v Poslanski skupini Desusa ta predlog zakona podprli. Če smem temu reči saga o
               možnosti revidiranja Banke Slovenije s strani Računskega sodišča se vleče že kar
               nekaj časa, vendar končno zdajle prihajamo do rešitve, ki bo zadovoljila željo po
               tem, da se vendarle revidira ne le tisti gospodinjski del, temveč da se aktivira tudi
               nadzorstvena funkcija Banke Slovenije, hkrati pa s tem ne bomo posegli v neodvisnost,
               suverenost, avtonomnost, karkoli že, kar je zagotovljeno v Banki Slovenije in tudi v
               naši ustavi.</p>
               <p>V Poslanski skupini Desus menimo oziroma smo prepričani, da smo s predlogom tega
               zakona, o katerem se danes pogovarjamo, dosegli tak kompromis, ki nam bo pomagal
               osvetliti dogajanje tudi v času dokapitalizacije bank. Predlog zakona revidiranje
               Banke Slovenije dovoljuje do novembra leta 2014, ko je začel veljati enotni mehanizem
               nadzora. Dokapitalizacija bank pa, kot vemo, je bila izvedena pred tem obdobjem.
               Vlada je decembra 2013 sprejela sklep o kapitalskih potrebah v osmih bankah pri nas v
               skupnem znesku približno 4,7 milijarde evrov. Ukrepi, ki so sledili, so bili določeni
               na podlagi opravljenih stresnih testov, ki pa so upoštevali predpostavke, ne bom
               rekel, da so bili frizirani ti testi, ampak so upoštevali takšne predpostavke, ki so
               bile precej bolj črnoglede, kot pa so bile po našem mnenju dejanske gospodarske
               razmere in gibanja v Sloveniji. Pri vsem tem ne gre za to, da bi kazali s prstom na
               nekoga, na potencialnega možnega krivca, Zakon o Banki Slovenije bo preprosto
               omogočil revidiranje pravilnosti ter smotrnosti tistih odločitev v Banki Slovenije,
               ki so vodile v porabo javnih sredstev, davkoplačevalskega denarja. In ponavljamo, ni
               nujno, da je kdo sploh naredil kaj narobe. Vendar pa močno nasprotujemo temu, da bi
               Banka Slovenije bila izvzeta iz kakršnegakoli nadzora, še posebej če je ta nadzor, ta
               kompromis, ki ga imamo pred seboj, bolj nežne narave in kot tak ne posega v
               neodvisnost in suverenost banke. Računsko sodišče bo po predlogu zakona podalo
               priporočilo oziroma priporočila, ki pa za Banko Slovenije ne bodo zavezujoča, jih bo
               pa dolžna obrazložiti in s tem seznaniti tudi Računsko sodišče ter objaviti v svojem
               letnem poročilu. Evropska centralna banka ima očitno tudi s tem zapisom probleme,
               ampak to ni naš problem. A vendar gospoda lahko opozorimo na novi španski zakon o
               nadzoru bank, ki nadzor s strani računskega sodišča dovoljuje. Verjetno pa je še
               kakšna država, ki to dopušča.</p>
               <p>Naj zaključim. V Poslanski skupini Desus smo vedno zagovarjali mnenje, da je nujno,
               da se raziščejo vse okoliščine glede domnevnih nepravilnosti pri dokapitalizaciji
               bank, zato bomo predlog zakona tudi soglasno podprli. Hvala lepa.</p>
            </sp>
            <sp xml:id="SDZ7-Redna-33-2017-09-21.sp13">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Janko Veber.</p>
            </sp>
            <sp xml:id="SDZ7-Redna-33-2017-09-21.sp14">

               <speaker>JANKO VEBER (PS SD):</speaker>

               <p>Hvala za besedo, gospod predsednik. Lep pozdrav vsem tudi v imenu Poslanske skupine
               Socialnih demokratov.</p>
               <p>Predlog zakona o dopolnitvi Zakona o Banki Sloveniji, ki ga obravnavamo danes,
               pomeni pomemben korak k iskanju odgovorov na vprašanje v zvezi z nastankom in načinom
               reševanja tako imenovane bančne luknje. Naj tudi v uvodu povem, da bomo ta zakon
               podprli.</p>
               <p>V tem procesu oblikovanja bančne luknje smo se srečevali od tako imenovanih slabih
               scenarijev, ki smo mu rekli tudi grški scenarij in posledično je bilo vloženo v
               bančni sistem za 5,2 milijardi evrov sredstev. Ta denar je bil dejansko denar
               državljank in državljanov, zato smo se zadolžili in posledično smo vsi to
               dokapitalizacijo občutili pri znižanju plač, znižanju pokojnin socialnih prispevkov,
               povračila stroškov prevoza na delo, zmanjšanje pravic veteranov in drugih pravic, ki
               so bile pred tem že pridobljene. Novela zakona o Banki Sloveniji tako prinaša na
               podlagi sprejetega amandmaja na Odboru za finance način pregleda poslovanja Banke
               Slovenije, ki ga bo opravilo Računsko sodišče. Gre za presojo pravilnosti in
               smotrnosti porabe sredstev proračuna Republike Slovenije, ki so bila vložena v
               sanacijo bank. To je nujen ukrep, saj smo se leta 2013 srečevali prav z
               manipulativnimi napovedmi. Imeli smo katastrofalno napoved ob padcu gospodarske rasti
               in zelo slabem stanju v bančnem sistemu. Napoved za padec slovenskega bruto domačega
               proizvoda za 3,1 % v letu 2013 je bila dejansko napačna. Zgodil se je samo 1-odstotni
               padec BDP. Napovedan je bil padec v letu 2014 BDP za 3,8 %. Dejansko se je zgodila
               gospodarska rast oziroma rast BDP za 3 %. Tudi če pogledamo leto 2015, je bila
               katastrofalna napoved za padec BDP v višini 2,9 %. Dejansko se je izkazala rast v
               višini 2,5 %. Torej povsem zgrešene napovedi za izračun potrebne dokapitalizacije
               bank in posledično povsem zgrešeni ukrepi, ki so temu sledili.</p>
               <p>Omeniti je potrebno tudi povsem različne izračune stresnih testov. Od 2,7 milijarde
               do 4,8 milijarde je bil razpon pri izračunih stresnih testov, kar tudi kaže na obseg
               manipulacije pri oblikovanju bančne luknje. In tudi konkretni primeri, recimo
               Gorenjska banka je dobila zahtevo, da jo je treba dokapitalizirati kar nekje okoli
               višine 300 milijonov evrov. Uprava banke je opozorila, da to ne drži, in v praksi se
               je tudi dejansko to potrdilo, saj je bila potrebna dokapitalizacija zgolj v višini 13
               milijonov evrov. Tudi konkreten primer Nove kreditne banke Maribor, ki smo jo
               državljanke in državljani dokapitalizirali v višini 870 milijonov evrov ­– med drugim
               je ta račun plačalo tudi 97 tisoč malih delničarjev in imetnikov podrejenih obveznic
               – prodana pa je bila za vsega 250 milijonov in novi lastnik si danes izplačuje
               večdesetmilijonske dobičke. Treba se je vprašati, od kod.</p>
               <p>Zato je revizija bančne luknje nujno potrebna, pred tem pa je potrebno tudi poročilo
               Računskega sodišča o oblikovanju in izračunu bančne luknje. Tako bo to poročilo
               dejansko ena od konkretnih osnov za to, da se ta revizija opravi, zato bomo ta zakon
               podprli.</p>
            </sp>
            <sp xml:id="SDZ7-Redna-33-2017-09-21.sp15">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, zanjo gospod
               Jožef Horvat.</p>
            </sp>
            <sp xml:id="SDZ7-Redna-33-2017-09-21.sp16">

               <speaker>JOŽEF HORVAT (PS NSi):</speaker>

               <p>Hvala lepa za besedo, spoštovani gospod predsednik. Spoštovani gospod državni
               sekretar, drage kolegice in kolegi!</p>
               <p>Predlog spremembe Zakona o Banki Slovenije bo omogočil revizijo Računskega sodišča
               Republike Slovenije nad Banko Slovenije. Banka Slovenije je sicer že zdaj revidirana,
               saj jo mora skladno s 27. členom Statuta evropskega sistema centralnih bank in
               Evropske centralne banke revidirati neodvisni zunanji revizor, ki ga potrdi Svet
               Evropske unije. Predlog tega zakona pa na tem področju dodaja še pristojnost
               Republike Slovenije oziroma Računskega sodišča. Računsko sodišče bo v skladu s
               predlogom tega zakona torej lahko presojalo naslednje: smotrnost in pravilnost
               poslovanja Banke Slovenije; izrečene nadzorniške ukrepe, za katere je pristojna v
               skladu z zakoni; pravilnost in smotrnost tistih nadzorniških odločitev Banke
               Slovenije, ki so vodile v porabo javnih sredstev. Prehodna določba Računskemu sodišču
               omogoča, da revizijo opravi za nazaj, in sicer za obdobje preteklih 10 let.</p>
               <p>V zvezi s predlogom zakona so se pojavila vprašanja o morebitnem posegu v
               neodvisnost Banke Slovenije. Ob tem je treba obrazložiti, da lahko Računsko sodišče
               Banki Slovenije v zvezi z njenim poslovanjem poda le priporočila in ne obveznosti
               navodil. Banka Slovenije teh priporočil ni zavezana spoštovati, obstaja pa obveznost
               Banke Slovenije, da morebitno neupoštevanje priporočil obrazloži in s tem seznani
               Računsko sodišče. Ta obrazložitev pa mora biti del letnega poročila, ki ga posreduje
               tudi Državnemu zboru Republike Slovenije. Računsko sodišče tudi ni pristojno za
               predlaganje razrešitev članov Sveta Banke Slovenije. Poleg tega predlog zakona določa
               nekatera področja, ki so izvzeta iz revidiranja Računskega sodišča.</p>
               <p>Glede na povedano v Novi Sloveniji ocenjujemo, da predlagane nove pristojnosti
               Računskega sodišča ne pomenijo pretiranega posega v neodvisnost Banke Slovenije.
               Prinaša pa ta novela več nadzora in več transparentnosti, tako vsaj piše v zakonu in
               upamo, da tudi bo tako. Upamo in verjamemo, da bo Računsko sodišče svoje naloge, ki
               jih na novo opredeljuje ta predlog zakona, opravilo zavzeto in strokovno. Krščanski
               demokrati jim želimo pri tem uspešno delo.</p>
               <p>Lahko pa pod črto povem naslednje. Mi smo se veliko naučili o Evrosistemu, ko smo
               prevzemali evro 1. 1. 2007. Imeli smo to srečo, da smo imeli predsednika stranke, ki
               je bil takrat tudi minister za finance. In, kolegice in kolegi, upam, da ta zakon, za
               katerega bi lahko tudi rekli, da je šolski primer populističnega zakona, ne bo
               pomenil za nas, poslanke in poslance, da bomo pa zdaj nadzor kar prepustili
               Računskemu sodišču. Mi smo prvi nadzornik Banke Slovenije. V 33. členu Zakona o Banki
               Slovenije tudi piše, da je na seje sveta vabljena, sedaj bom z imenom povedal, naša
               kolegica predsednica Odbora za finance in monetarno politiko Urška Ban. Ona je lahko
               tam in je dejansko ekvivalentna s članom sveta stranke, razen da nima glasovalne
               pravice. Lahko rečem, da je takratna koalicija 2004–2008 razumela, kaj pomeni, da
               Slovenija postaja del Evrosistema. In to, kar smo danes tukaj slišali, ne smem sicer
               polemizirati, kaže tudi na to, da nekateri poslanci ne razumejo Evrosistema.</p>
               <p>Mi bomo ta zakon podprli, ker pač ocenjujemo, da ne bo posegel pretirano v
               neodvisnost Banke Slovenije. Kakšnih rezultatov, kakšne večje transparentnosti pa
               tudi ne bo. In tisti, ki misli, da je s tem zakonom odklenkalo bančnim kriminalcem,
               ta se hudo moti in dejansko ne razume. Hvala lepa.</p>
            </sp>
            <sp xml:id="SDZ7-Redna-33-2017-09-21.sp17">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje zbora opravili v
               torek, 26. 9. 2017, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>4. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  DOPOLNITVAH ZAKONA O SLOVENSKEM ODŠKODNINSKEM SKLADU PO SKRAJŠANEM POSTOPKU. </title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade, državni
               sekretarki na Ministrstvu za finance mag. Mirandi Groff Ferjančič.</p>
            </sp>
            <sp xml:id="SDZ7-Redna-33-2017-09-21.sp18">

               <speaker>MAG. MIRANDA GROFF FERJANČIČ:</speaker>

               <p>Spoštovani predsednik, spoštovane poslanke in poslanci!</p>
               <p>Vlada s predlogom zakona ureja prenos kapitalskih naložb Slovenskega državnega
               holdinga v last Republike Slovenije. SDH je nastal s prevzemom pristojnosti nalog in
               obveznosti Slovenske odškodninske družbe oziroma njenega predhodnika Slovenskega
               odškodninskega sklada. Podlaga za njegovo ustanovitev in delovanje je bila oblikovana
               v prvih letih osamosvojitve Republike Slovenije, in sicer najprej v zakonu o
               denacionalizaciji, kasneje pa je bilo z Zakonom o lastninskem preoblikovanju podjetij
               določeno, da Slovenski odškodninski sklad pridobi 10 % vrednosti posameznega podjetja
               v delnicah ali v kuponih in da se Slovenski odškodninski sklad ustanovi s posebnim
               zakonom. Na tej podlagi je bil leta 1993 sprejet zakon o Slovenskem odškodninskem
               skladu. Slovenska odškodninska družba je bila finančna organizacija, ustanovljena za
               poravnavo obveznosti upravičencem po Zakonu o denacionalizaciji, Zakonu o zadrugah in
               drugih predpisih, ki urejajo denacionalizacijo premoženja. Obveznosti SOD iz naslova
               izplačevanja odškodnin so bile dodatno razširjene s sprejetjem Zakona o izdaji
               obveznic za poplačilo odškodnine za zaplenjeno premoženje zaradi razveljavitvi kazni
               zaplembe premoženja in Zakona o skladu za poplačilo žrtev vojnega in povojnega
               nasilja, ki se je ob prvi spremembi preimenoval v Zakon o plačilu odškodnine žrtvam
               vojnega in povojnega nasilja. V teh primerih SOD oziroma SDH ravna kot agent države,
               kar pomeni, da Republika Slovenija družbi vrača založena sredstva iz tega naslova.
               SDH je od leta 1993 do danes vse zakonske obveznosti redno in pravočasno poravnaval.
               Likvidnostne težave takratne Slovenske odškodninske družbe so se pojavile leta 2009,
               ko družba premoženja zaradi bistveno spremenjenih okoliščin ni mogla prodati, zato
               sta bila v letih 2009 in 2010 sprejeta dva poroštvena zakona. Že takrat so od vseh
               naložb takratne Slovenske odškodninske družbe predstavljale strateške naložbe, in
               sicer v deležu, ki je presegel 90 % portfelja, zato prodaja teh naložb za poplačilo
               zakonskih obveznosti družbe ni bila mogoča. Državni zbor je julija 2015 sprejel
               strategijo upravljanja kapitalskih naložb države, ki je kapitalske naložbe države
               razvrstil med portfeljske, pomembne in strateške. Naložbe SDH so bile v večini
               razvrščene med strateške in pomembne naložbe. Zaradi zakonskih omejitev iz Zakona o
               Slovenskem državnem holdingu SDH s pomembnimi in strateškimi naložbami ne more
               razpolagati in tako iz tega naslova ne more pridobivati finančnih virov za
               odplačevanje kreditov, ki jih je s poroštvom države najel za izpolnjevanje zakonskih
               obveznosti. Preostale naložbe SDH so portfeljske naložbe, s katerimi lahko ta družba
               prosto razpolaga. SDH se je tako znašel v situaciji, ko naložbe, ki jih ima v lasti,
               ne morejo zagotavljati zadostnega vira za poplačilo zakonskih obveznosti. Zaradi tega
               je Vlada 2016 ocenila, da je najprimernejša rešitev dokapitalizacija te družbe. Ko je
               Vlada kot skupščina zagotovila likvidnost insolventnost Slovenskega državnega
               holdinga je z namenom koncentracije lastništva, strateških in pomembnih naložb, s
               katerimi SDH ne more razpolagati, naložila Ministrstvu za finance, da pripravi
               predlog zakonske ureditve, na podlagi katere bo Republika Slovenija neodplačno
               prevzela premoženje, ki ga je ob lastninskem preoblikovanju podjetij neodplačno
               pridobil takratni Slovenski odškodninski sklad. S predlagano dopolnitvijo Zakona o
               Slovenskem odškodninskem skladu se ureja postopen prenos kapitalskih naložb, ki so v
               lasti Slovenskega državnega holdinga, v last Republike Slovenije, in sicer bo ta
               prenos naložb v fazah. V prvi fazi bo SDH neodplačno prinesel v last Republike
               Slovenije sveženj strateških in pomembnih kapitalskih naložb, s katerimi se trguje na
               organiziranem trgu, in skupna vrednost znaša najmanj 200 milijonov evrov.</p>
               <p>Koncentracija lastništva naložbe ne vpliva na njihovo upravljanje, saj po zakonu za
               vse kapitalske naložbe države, ne glede na lastništvo, veljajo enaka pravila
               upravljanja. S prenosom lastništva družb iz SDH na Republiko Slovenijo bo SDH postal
               klasični upravljavec kapitalskih naložb in s tem bo tudi odpravljeno tveganje
               konflikta interesa, ko SDH nastopa na eni strani kot lastnik naložb in na drugi
               strani kot upravljavec premoženja v lasti Republike Slovenije. Hvala.</p>
            </sp>
            <sp xml:id="SDZ7-Redna-33-2017-09-21.sp19">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za finance in monetarno politiko kot matično
               delovno telo.</p>
               <p>Za predstavitev poročila odbora dajem besedo predsednici gospe Urški Ban.</p>
            </sp>
            <sp xml:id="SDZ7-Redna-33-2017-09-21.sp20">

               <speaker>URŠKA BAN (PS SMC):</speaker>

               <p>Spoštovani predsednik, najlepša hvala za dano besedo. Še enkrat lep pozdrav!</p>
               <p>Odbor za finance in monetarno politiko je na 41. seji 1. 9. 2017 kot matično delovno
               telo obravnaval Predlog zakona o dopolnitvi zakona o Slovenskem odškodninskem skladu,
               ki ga je Državnemu zboru v obravnavo in sprejetje predložila Vlada. Kolegij
               predsednika Državnega zbora je na 97. seji sklenil, da se predlog zakona obravnava po
               skrajšanem postopku. Odboru je bilo predloženo tudi mnenje Komisije Državnega sveta
               za gospodarstvo, obrt, turizem in finance ter mnenje Zakonodajno-pravne službe.</p>
               <p>V skladu s Poslovnikom Državnega zbora so amandma k 1. členu predloga zakona vložile
               poslanske skupine koalicije.</p>
               <p>Seje odbora so se udeležili predstavniki Ministrstva za finance, Državnega sveta in
               Zakonodajno-pravne službe. V uvodni obrazložitvi je državni sekretar na Ministrstvu
               za finance predstavil poglavitne rešitve predloga zakona, s katerim se ureja
               neodplačni prenos kapitalskih naložb, ki so v lasti Slovenskega državnega holdinga, v
               last Republike Slovenije. Podrobno obrazložitev smo ravnokar slišali s strani državne
               sekretarka tudi mi.</p>
               <p>V nadaljevanju je predstavnica Zakonodajno-pravne službe povedala, da so v pisnem
               mnenju v okviru svojih pristojnosti izpostavili pravno sistemsko vprašanje glede
               razmerja med predlogom zakona ter Zakonom o Slovenskem državnem holdingu ter
               nomotehtično vprašanje o sistematiki novega člena. Predstavnik Državnega sveta je
               predstavil pisno mnenje komisije, ki predlog zakona podpira.</p>
               <p>V razpravi so članice in člani odbora imeli največ vprašanj v zvezi z
               denacionalizacijskimi zahtevki. Opozorili so na dejstvo, da v Ustavi Republike
               Slovenije državna lastnina ni opredeljena. Izražen je bil tudi pomislek glede vpliva
               predlaganega zakona na samo upravljanje državnega premoženja.</p>
               <p>Ob koncu razprave je državni sekretar odgovoril na zastavljeno vprašanje in dal
               dodatna pojasnila. Odbor je v skladu s poslovnikom obravnaval in sprejel amandma
               poslanskih skupin koalicije k 1. členu predloga zakona, nato pa je glasoval še o vseh
               členih in jih sprejel. Hvala.</p>
            </sp>
            <sp xml:id="SDZ7-Redna-33-2017-09-21.sp21">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Stranke modernega centra, zanjo gospa Maruša
               Škopac.</p>
            </sp>
            <sp xml:id="SDZ7-Redna-33-2017-09-21.sp22">

               <speaker>MARUŠA ŠKOPAC (PS SMC):</speaker>

               <p>Hvala za besedo! Lep pozdrav vsem!</p>
               <p>Vlada je v Državni zbor vložila zakon o dopolnitvah Zakona o Slovenskem
               odškodninskem skladu, kjer se sredstva za poslovanje SDH med drugim zagotavljajo na
               podlagi upravljanja in razpolaganja z vrednostnimi papirji, pridobljenimi na podlagi
               Zakona o Slovenskem odškodninskem skladu. Na ta zakon se namreč sklicuje statut
               Slovenskega državnega holdinga, ki določa, da se sredstva za poslovanje SDH med
               drugim zagotavljajo iz dela sredstev, ustvarjenih na podlagi upravljanja in
               razpolaganja z vrednostnimi papirji in drugimi sredstvi, pridobljenimi na podlagi 9.,
               10., in 11. člena Zakona o Slovenskem odškodninskem skladu. Iz drugega člena
               osnovnega zakona osnovnega zakona izhaja, da je bil Slovenski odškodninski sklad
               ustanovljen za poravnavo obveznosti upravičencem po Zakonu o denacionalizaciji,
               Zakonu o zadrugah in drugih predpisih, ki urejajo denacionalizacijo premoženja. Zakon
               namreč v 6. členu določa, da za izpolnjevanje nalog iz 2. člena zakona Slovenski
               odškodninski sklad izdaja obveznice in druge vrednostne papirje ter upravlja in
               razpolaga z vrednostnimi papirji in drugimi sredstvi, pridobljenimi v skladu z
               Zakonom o lastninskem preoblikovanju podjetij. Zato se predlaga, da se Zakon o
               slovenskem odškodninskem skladu dopolni z določbo, ki bo urejala prenos vrednostnih
               papirjev v lasti Republike Slovenije, in sicer v dveh fazah. V prvi fazi bi SDH
               neodplačno prenesel v last Republike Slovenije strateške in pomembne naložbe. V
               naslednji fazi po izpolnitvi vseh obveznosti po Zakonu o Slovenskem odškodninskem
               skladu bi SDH v last Republike Slovenije neodplačno prenesel vse preostale vrednostne
               papirje, ki jih ima v lasti.</p>
               <p>Po prenosu strateških in pomembnih naložb v last Republike Slovenije bi se SDH,
               gledano z vidika naložb po svoji lasti, lahko financiral le še iz svojih portfeljskih
               naložb. Zaradi izpada prihodkov iz naslova dividend strateških in pomembnih
               kapitalskih naložb bi se uredilo tudi vprašanje financiranje poravnave obveznosti po
               Zakonu o Slovenskem odškodninskem skladu, ki je že delno rešeno, saj statut SDH že
               vsebuje določbo, da se sredstva za poravnavo obveznosti oblikujejo tudi iz sredstev
               proračuna. V primeru, da bi se sredstva za poravnavo obveznosti morale zagotoviti
               tudi iz sredstev proračuna, bi moral SDH navedena sredstva proračuna po izvedbi
               rednih prodaj portfeljskih naložb vrniti. Vsekakor ocenjujemo, da je rešitev Vlade,
               ki bo omogočila centralizacijo lastniških, strateških in pomembnih naložb na le enega
               neposrednega lastnika, primerna.</p>
               <p>Zaradi vsega navedenega bo Poslanska skupina Stranke modernega centra predlog zakona
               podprla. Hvala.</p>
            </sp>
            <sp xml:id="SDZ7-Redna-33-2017-09-21.sp23">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo mag. Marko
               Pogačnik.</p>
            </sp>
            <sp xml:id="SDZ7-Redna-33-2017-09-21.sp24">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik! Spoštovana državna sekretarka, kolegice, kolegi!</p>
               <p>Pred nami je sprememba Zakona o Slovenskem odškodninskem skladu, in sicer Vlada in
               koalicija v tej spremembi zakona predlagata in predvidevata, da naj bi se strateške
               in pa portfeljske naložbe, ki so sedaj v lasti Slovenskega državnega sklada približno
               v višini 200 milijonov evrov, neodplačno prenesle na Republiko Slovenijo. V Slovenski
               demokratski stranki ostro nasprotujemo tej spremembi zakona. V Slovenski demokratski
               stranki smo prepričani, da se s tem podira koncept učinkovitega upravljanja državnega
               premoženja. V Slovenski demokratski stranki smo prepričani, da je upravljanje
               državnega premoženja pod vlado Mira Cerarja in pa koalicijo strank: Stranke modernega
               centra, Desusa in pa Socialnih demokratov najslabše v zgodovini Slovenije. Nedvomno
               dajejo k temu tudi rezultati posameznih podjetij, ki so v državni lasti.</p>
               <p>Prepričani smo, da so vzroki za ta prenos premoženja drugje, kot jih navajata Vlada
               in pa Ministrstvo za finance v svojih obrazložitvah. Dejstvo je, da je Vlada
               Republike Slovenije morala dokapitalizirati ob koncu prejšnjega leta Slovenski
               državni holding v višini 200 milijonov evrov. Ta dokapitalizacija pa je bila
               izključno posledica zaustavitve privatizacijskih procesov s strani vlade Mira Cerarja
               in pa zaradi sprejetja strategije o upravljanju državnega premoženja, ki je
               neustrezna. Neustrezna strategija o upravljanju državnega premoženja, na to sta
               opozarjali tudi že obe bivši vodstvi Slovenskega državnega holdinga, ki sta povedali,
               da je strategija napisana pomanjkljivo in neustrezno. Predvsem pa, da strategija, ki
               je bila sprejeta pod to vlado, ne omogoča tekočega poravnavanja zakonskih obveznosti
               Slovenskega državnega holdinga, kar se je kasneje potem tudi z dokapitalizacijo v
               višini 200 milijonov evrov izkazalo za upravičeno.</p>
               <p>Tudi glede navedbe državne sekretarke, da tukaj ne bo prišlo do nekega oškodovanja
               Slovenskega državnega holdinga, smo v Slovenski demokratski stranki drugačnega
               mnenja. Vlada navaja, da se Slovenskemu državnemu holdingu ne bodo vzeli dodatni
               prihodki. Slovenskemu državnemu holdingu se bodo vzeli prihodki, in sicer že iz
               naslova prihodkov potencialnih dividend teh družb, ki bodo prenesene.</p>
               <p>Tudi na samem odboru Vlada ni znala točno pojasniti, katere naložbe bodo prenesene
               iz Slovenskega državnega holdinga na Republiko Slovenijo. Predvsem pa smo prepričani,
               da ta manever, ki si ga je privoščila vlada Mira Cerarja, odstopa predvsem od dobrih
               praks. Dejstvo je, da smo se že pred leti zavzemali, da je pomembno, da je državno
               premoženje upravljano z enega mesta in predvsem da bi bilo lastništvo državnega
               premoženja združeno. Vemo iz zgodovine, da je potem prihajalo do različnih glasovanj
               na skupščinah družbe in da so bile vse te poteze predvsem posledica negativnih
               rezultatov teh družb in bili so tudi manjš prilivi v državni proračun.</p>
               <p>Zanimivo pa je tudi, da državni sekretar na Odboru za finance in monetarno politiko
               ni znal pojasniti, zakaj se pa tokrat Vlada oziroma Ministrstvo za finance se ni
               obrnilo pri tej spremembi zakona tudi na mnenje OECD, na katerega se Vlada v
               nekaterih primerih tako rada izgovarja.</p>
               <p>Prepričani smo, da je sprememba Zakona o Slovenskem odškodninskem skladu slaba, zato
               je tudi v Slovenski demokratski strani ne bomo podprli.</p>
            </sp>
            <sp xml:id="SDZ7-Redna-33-2017-09-21.sp25">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospa
               Marija Antonija Kovačič.</p>
            </sp>
            <sp xml:id="SDZ7-Redna-33-2017-09-21.sp26">

               <speaker>MARIJA ANTONIJA KOVAČIČ (PS DeSUS):</speaker>

               <p>Hvala za besedo, gospod predsednik. Vsem prav lep pozdrav!</p>
               <p>Predlog zakona o dopolnitvi Zakona o Slovenskem odškodninskem skladu ureja
               kapitalske naložbe, ki so bile med lastninskim preoblikovanjem podjetij neodplačno
               prenesene v last zdajšnjega SDH, prej SOS in SOD, z namenom poplačila
               denacionalizacijskih obveznosti, neodplačno prenesene v last Republike Slovenije.
               Namen poplačila je bil namreč večinoma izpolnjen, hkrati pa se bodo s tem izravnavali
               tudi učinki dokapitalizacije SDH v letu 2016 v višini 200 milijonov evrov.</p>
               <p>SDH se je takrat znašla v situaciji, ko naložbe, ki jih je imela v lasti, niso
               zadovoljevale zadostnega vira za poplačilo zakonskih finančnih obveznosti. Zaradi
               tega je Vlada ocenila, da je najprimernejša rešitev dokapitalizacija. Prenos
               kapitalskih naložb v last Republike Slovenije bo postopen, in sicer v treh fazah. Do
               konca letošnjega leta bo SDH neodplačno prenesel sveženj strateških in pomembnih
               kapitalskih naložb, s katerimi se trguje na organiziranem trgu in katerih skupna
               vrednost znaša najmanj 200 milijonov evrov. V drugi fazi bo do 31. decembra 2020
               neodplačno prenesel preostale strateške pomembne kapitalske naložbe. V zadnji fazi bo
               SDH po izpolnitvi vseh obveznosti po Zakonu o Slovenskem odškodninskem skladu
               neodplačno prenesel v last Republike Slovenije vse preostale vrednostne papirje, ki
               jih bo imel v lasti. V zadnji fazi bi se SDH, gledano z vidika naložb v svoji lasti,
               lahko financiral le še iz svojih portfeljskih naložb. Če bi se sredstva za poravnavo
               obveznosti morala zagotoviti tudi iz sredstev proračuna, bi moral SDH navedena
               sredstva proračuna po izvedbi rednih prodaj portfeljskih naložb vrniti. Gre torej za
               koncentracijo pomembnih in strateških naložb države, s katerimi SDH po zakonu ne more
               prosto upravljati in mu ne prispevajo k izvajanju zakonskih obveznosti.</p>
               <p>V Poslanski skupini Desus menimo, da je sprememba, ki jo uvaja novela, korak v pravo
               smer, zato bomo predlog zakona podprli. Hvala.</p>
            </sp>
            <sp xml:id="SDZ7-Redna-33-2017-09-21.sp27">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Janko Veber.</p>
            </sp>
            <sp xml:id="SDZ7-Redna-33-2017-09-21.sp28">

               <speaker>JANKO VEBER (PS SD):</speaker>

               <p>Hvala za besedo. Še enkrat en lep pozdrav vsem!</p>
               <p>S predlaganim zakonom o dopolnitvi Zakona o Slovenskem odškodninskem skladu se bo
               reševalo vprašanje prenosa kapitalskih naložb, ki so v lasti Slovenskega državnega
               holdinga in so bile namenjene poplačilu denacionalizacijskih obveznosti, v last
               Republike Slovenije. S tem se bo tudi dal odgovor na vprašanje preostalega
               financiranja denacionalizacijskih obveznosti. Ob uveljavitvi tega zakona bo Republika
               Slovenija izpolnila preostale denacionalizacijske obveznosti, zagotovila likvidnost
               Slovenskega državnega holdinga za poplačilo kreditov in ohranila pomembne in
               strateške naložbe v svoji lasti, Slovenski državni holding pa bi še naprej ostal
               edini pristojen, da po lastni presoji in v skladu z zakonom in akti upravlja vse
               naložbe Republike Slovenije.</p>
               <p>Do tukaj se mogoče vse sliši nekako lepo in prav in tudi pozdravljamo, da preide
               lastnina iz Slovenskega državnega holdinga nazaj v last Republike Slovenije. Seveda
               to posledično pomeni, kot sem povedal, prevzem obveznosti do denacionalizacijskih
               upravičencev. Ampak vendarle pravna podlaga za vse te postopke pa bi morala biti tudi
               v Ustavi Republike Slovenije. V Ustavi Republike Slovenije ni člena, ki bi govoril o
               državni lastnini, torej ni pravne podlage za to, da bi se lahko sprejemali zakoni, ki
               govorijo o državni lastnini, in tudi ni pravne podlage za to, da bi se lahko državna
               lastnina prenašala v last Slovenskega državnega holdinga in tudi nazaj. To je
               dejstvo, s katerim se bo treba soočiti in na katerega nismo bili pozorni vse od
               osamosvojite Slovenije. Ne govorimo namreč o tem, da imamo v ustavi državno lastnino,
               ampak ustava govori o zasebni lastnini. Tako lahko govorimo v tem primeru o skupni
               zasebni lastnini vseh državljank in državljanov. Tako Vlada kot Državni zbor lahko
               skupno zasebno lastnino vseh državljank in državljanov samo upravlja, ne more
               prodajati ali pa če že zmanjšuje vrednost te lastnine, mora to tudi državljankam in
               državljanom zelo jasno obrazložiti. Ves ta proces, ki je v Sloveniji potekal od
               osamosvojitve, je pravno vprašljiv, zato ker ni podlage v ustavi za sprejemanje in
               izvedbo vseh teh zakonov. V tem primeru, kot ga obravnava ta zakon, da preide
               lastništvo iz Slovenskega državnega holdinga nazaj v državno last, je sicer nekako
               popravljen en del vseh teh postopkov, seveda pa s tem postopek ni dokončan, zato bomo
               sicer podprli ta zakon, vendar ob zavedanju, da bo treba bistveno več truda vložiti v
               to, da dejansko ustvarimo zdrave temelje za upravljanje naše skupne lastnine.</p>
            </sp>
            <sp xml:id="SDZ7-Redna-33-2017-09-21.sp29">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, zanjo gospod
               Jožef Horvat.</p>
            </sp>
            <sp xml:id="SDZ7-Redna-33-2017-09-21.sp30">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovana gospa državna sekretarka, spoštovani
               kolegice in kolegi!</p>
               <p>Na podlagi 77. člena Zakona o Slovenskem državnem holdingu je Slovenski državni
               holding nastal s prevzemom pristojnosti, nalog in obveznosti Slovenske odškodninske
               družbe oziroma njegovega predhodnika, Slovenskega odškodninskega sklada. Zakon o
               Slovenskem odškodninskem skladu je v 2. členu določil, da je Slovenski odškodninski
               sklad finančna organizacija za poravnavo obveznosti upravičencem po Zakonu o
               denacionalizaciji, Zakonu o zadrugah in drugih predpisih, ki urejajo
               denacionalizacijo premoženja. Slovenski odškodninski sklad se je kasneje preoblikoval
               v Slovensko odškodninsko družbo, zatem pa je Slovenski državni holding prevzel
               njegove pristojnosti, vključno s poravnavo denacionalizacijskih postopkov. Cilj
               predloga zakona je, da se kapitalske naložbe, ki so bile med lastninskim
               preoblikovanjem podjetij neodplačno prenesene v last Slovenskega odškodninskega
               sklada z namenom poplačila denacionalizacijskih obveznosti, zaradi pretežno
               izpolnjenega namena, to je poravnava denacionalizacijskih postopkov, iz SDH
               neodplačno prenesejo v last Republike Slovenije. S tem bi se po navedbah Vlade tudi
               izravnali učinki dokapitalizacije Slovenskega državnega holdinga v letu 2016.</p>
               <p>Pri obravnavi zakona je poslance Nove Slovenije zmotila predvsem navedba
               predlagatelja, da je poravnava denacionalizacijskih postopkov pretežno izpolnjena.
               Glede na vse krivice, ki so jih osebe v prejšnjem sistemu pretrpele, so takšne
               trditve neprimerne. Krščanski demokrati zagovarjamo dosledno izpeljavo postopkov
               vračanja premoženja, ki je bilo v komunizmu ukradeno. Ne sprejemamo namigovanj v
               smeri, da nacionalizacija v tej državi ni več večji problem. Pravna država mora
               delovati matematično natančno. Do 10. maja 2017 je bilo odprtih še kar 148
               denacionalizacijskih postopkov. To dejstvo jasno kaže na to, da so krivice še vedno
               nepopravljene. Podpora predlogu tega zakona bi lahko izzvenela kot zmanjševanje
               pomena številnim še odprtim denacionalizacijskim postopkom in s tem tudi žrtvam
               nacionalizacije. Težko rečemo ljudem, ki jim je bilo premoženje ukradeno oziroma
               nasilno odvzeto, da so te njihove težave že pretežno odpravljene. Kdo med nami si upa
               to reči tistim, ki jim je komunizem premoženje ukradel? V Novi Sloveniji pričakujemo,
               da se bodo postopki poprave v komunističnem sistemu povzročenih krivic nadaljevali in
               kar najhitreje končali. 25 let je že predolga doba.</p>
               <p>Iz navedenih razlogov v Poslanski skupini Nove Slovenije Predloga zakona o
               dopolnitvi Zakona o Slovenskem odškodninskem skladu ne bomo podprli.</p>
            </sp>
            <sp xml:id="SDZ7-Redna-33-2017-09-21.sp31">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Levica, zanjo Violeta Tomić.</p>
            </sp>
            <sp xml:id="SDZ7-Redna-33-2017-09-21.sp32">

               <speaker>VIOLETA TOMIĆ (PS Levica):</speaker>

               <p>Hvala za besedo. Spoštovani predsednik, kolegice in kolegi!</p>
               <p>Vlada s tem zakonom predlaga, da državni proračun, torej vsi državljani jamčimo za
               izplačilo za izplačilo tako imenovanih odškodnin iz naslova denacionalizacije. Ni
               bilo dovolj to, da je SOD v času lastninjenja dobil 10- odstotni delež vseh nekdanjih
               družbenih podjetij. Ni bilo dovolj niti to, da je Pahorjeva koalicija leta 2010
               izdala poroštvo za kredite SOD v višini 300 milijonov evrov. Ne, SOD, ki se po novem
               imenuje SDH, ima še vedno 388 milijonov evrov neodplačanih kreditov. Hkrati pa
               pričakuje, da bo moral denacionalizirancem izplačati še 144 milijonov evrov. Vlada pa
               sedaj predlaga, da za te dobre pol milijarde jamči proračun.</p>
               <p>Poslanci Levice bomo glasovali proti. Ljudem je treba jasno povedati, da
               denacionalizacija ni bila nobena poprava krivic. Denacionalizacija je bila
               razlastitev državljanov v korist novih kapitalistov. Premoženje Rimskokatoliške
               cerkve, sodelavcev okupatorja, in zemljišča, ki so presegala zemljiški maksimum, vse
               to je bilo po vojni preneseno v skupno družbeno last in ni bila nobena kraja, kot je
               to prej rekel moj predhodnik. Te družbene lastnine si namreč ni mogel prisvojiti
               noben partijski funkcionar. Zagotovo je bilo podržavljanje včasih tudi krivično,
               vendar je bilo takrat v tistih časih upravičeno. Družbena lastnina je bila namreč
               podlaga za razvoj Slovenije iz zaostale kmečke dežele, iz katere so se ljudje
               množično izseljevali, v moderno industrijsko družbo, v katero se je priselilo 200
               tisoč priseljencev. Družbena lastnina je 35 let po vojni Sloveniji zagotavljala polno
               zaposlenost in na podlagi te družbene lastnine je nastala gospodarska baza, od katere
               kljub denacionalizacijam, kljub tajkunizaciji in dobesedni kraji družbenega
               premoženja živimo še dandanes.</p>
               <p>Posledice denacionalizacije so bile katastrofalne. Upravičenci so v naravi dobili za
               2,1 milijarde evrov premoženja. Zahtevali so več kot 3 milijarde. V obveznicah so
               dobili še več kot 950 milijonov evrov, okoli 144 milijonov evrov bodo še dobili. Kako
               so pa gospodarili ti novi lastniki? Če sklepamo po največjem kapitalistu
               Rimskokatoliški cerkvi, zelo slabo. Ne samo, da državljani nismo imeli nič od njenega
               premoženja, ker je cerkev profit zadržala zase. Cerkev se je izkazala tudi za izjemno
               slabega gospodarja in za največjega tajkuna. Cerkvena holdinga Zvon 1 in Zvon 2 ter
               podjetje T-2 so pridelali 450 milijonov evrov slabih kreditov. Zaradi tajkunstva je
               Vatikan odstavil oba slovenska nadškofa. Mariborska nadškofija bi bankrotirala, če je
               ne bi rešila nadškofija iz Gradca.</p>
               <p>Zato Levica nasprotuje kakršnemukoli prenašanju obveznosti iz naslova
               denacionalizacije na proračun oziroma na državljane. Če SDH ni sposoben odplačati
               obveznic, potem bi moral te obveznice postriči torej razvrednotiti. Tudi to je
               mogoče. Vlada je leta 2013 v celoti anulirala obveznice … Ali mi dovolite, da
               stališče Poslanske skupine Levica preberem? Prosim. In tu bom podaljšala minutažo.</p>
               <p>V celoti je Vlada leta 2013 anulirala obveznice in delnice NLB in NKBM. Še posebej
               pa je za nas nesprejemljivo, da državljani po eni strani krijemo cerkvene izgube,
               izplačujemo milijonske odškodnine in subvencioniramo zaposlovanje duhovnikov, po
               drugi strani pa cerkev praktično ne plačuje davkov. Vsi prispevki v puščice, vsa
               plačila za maše in obrede so ne samo neobdavčeni, ampak tudi popolnoma
               neevidentirani. Sistem spominja na pralnico denarja. Samo ljubljanska nadškofija ima
               v lasti 15 tisoč ha gozdov. Še enkrattoliko jih zahteva, pa kljub temu plačuje davke
               po enakih stopnjah kot mali kmet, ki ima samo en hektar gozda.</p>
               <p>To se bo, spoštovani, moralo enkrat končati, zato bomo, ponavljam, glasovali proti.
               Hvala za vašo pozornost.</p>
            </sp>
            <sp xml:id="SDZ7-Redna-33-2017-09-21.sp33">

               <speaker>PREDSEDNIK DR. MILAN BRGLEZ:</speaker>

               <p>Končali smo predstavitev stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje zbora opravili v
               torek, 26. 9. 2017, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>20. TOČKO DNEVNEGA REDA, TO JE DRUGA OBRAVNAVA PREDLOGA ZAKONA O
                  IZVAJANJU UREDBE EU O PREGLEDNOSTI POSLOV FINANCIRANJA Z VREDNOSTNIMI PAPIRJI IN
                  PONOVNE UPORABE PO REDNEM POSTOPKU. </title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavniku Vlade,
               državnemu sekretarju na Ministrstvu za finance Gorazdu Renčlju.</p>
            </sp>
            <sp xml:id="SDZ7-Redna-33-2017-09-21.sp34">

               <speaker>GORAZD RENČELJ:</speaker>

               <p>Hvala za besedo. Spoštovani predsednik, spoštovani poslanke in poslanci!</p>
               <p>Namen predloga zakona je zagotoviti izvajanje Uredbe o preglednosti poslov
               financiranja z vrednostmi papirji in ponovne uporabe. Osrednji cilj omenjene evropske
               uredbe je povečati preglednost nekaterih tržnih dejavnosti v netradicionalnem bančnem
               sektorju. Gre predvsem za posle financiranja z vrednostnimi papirji, ponovne zastave
               teh finančnih instrumentov in druge strukture financiranja z enakim ekonomskim
               učinkom, kot ga imajo posli financiranja z vrednostnimi papirji.</p>
               <p>Posli financiranja z vrednostnimi papirji in njim sorodne tržne dejavnosti
               povzročajo kopičenje finančnega vzvoda, povečujejo procikličnost in medsebojno
               povezanost na finančnih trgih. Pomanjkanje preglednosti na tem področju je do sedaj
               zakonodajalcem, regulatorjem in vlagateljem preprečevalo, da bi pravilno ocenili in
               spremljali tveganja, ki so po učinkih podobna bančnim in so lahko zaradi medsebojne
               povezanosti finančnega sistema tudi sistemske narave.</p>
               <p>Predlog zakona določa nadzorne ukrepe in prekrške, ki jih pri izvrševanju določb
               Evropske uredbe izrekajo pristojni organi. V primeru Slovenije gre za Agencijo za trg
               vrednostnih papirjev, Banko Slovenije in Agencijo za zavarovalni nadzor. Z zakonom
               dobivajo pristojni organi pooblastila za nalaganje upravnih sankcij in drugih
               upravnih ukrepov, ki so učinkoviti, sorazmerni in odvračilni. Zakon ureja tudi
               razkritje informacij o izrečenih ukrepih nadzora in sankcijah zaradi prekrška.</p>
               <p>V Vladi ocenjujemo, da gre za konkreten prispevek h krepitvi finančne stabilnosti v
               Evropski uniji, zato predlagamo, da predlog zakona podprete. Hvala lepa.</p>
            </sp>
            <sp xml:id="SDZ7-Redna-33-2017-09-21.sp35">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za finance in monetarno politiko kot matično
               delovno telo.</p>
               <p>Za predstavitev poročila odbora dajem besedo predsednici, gospe Urški Ban.</p>
            </sp>
            <sp xml:id="SDZ7-Redna-33-2017-09-21.sp36">

               <speaker>URŠKA BAN (PS SMC):</speaker>

               <p>Najlepša hvala za besedo.</p>
               <p>Odbor za finance in monetarno politiko je na 41. seji 1. 9. 2017 kot matično delovno
               telo obravnaval Predlog zakona o izvajanju Uredbe o preglednosti poslov financiranja
               z vrednostnimi papirji in ponovne uporabe, ki ga je Državnemu zboru v obravnavo in
               sprejetje predložila Vlada.</p>
               <p>Odbor je v obravnavo prejel tudi mnenje Zakonodajno-pravne službe in mnenje Komisije
               Državnega sveta za gospodarstvo, obrt, turizem in finance.</p>
               <p>V skladu s 129. členom Poslovnika Državnega zbora so koalicijske poslanske skupine
               vložile amandmaje k posameznim členom predloga zakona. Na seji odbora so sodelovali
               predstavniki Ministrstva za finance, Zakonodajno-pravne službe in Državnega
               sveta.</p>
               <p>V uvodni dopolnilni obrazložitvi je državni sekretar Ministrstva za finance pojasnil
               cilje in rešitve predloga zakona, ki izhajajo iz prilagoditve notranje zakonodaje
               uredbi, kar je tudi že natančno prej predstavil.</p>
               <p>Predstavnica Zakonodajno-pravne službe je povedala, da je služba podala pisno mnenje
               ter da je večina pripomb upoštevanih v vloženih amandmajih, razen uvodne pripombe
               sistemske narave, ki pa bo odpravljena z novelo Zakona o prekrških.</p>
               <p>Predstavnik Državnega sveta je povedal, da komisija Državnega sveta predlog zakona
               podpira, ter ob tem opozoril na potrebo po jasnosti določb, ki določajo pristojnosti
               nadzornih institucij pri izrekanju ukrepov. V razpravi je bilo izpostavljeno
               vprašanje glede uskladitve predloga zakona z ostalimi institucijami, na katerega je
               odgovoril državni sekretar in povedal, da je bil zakon usklajevan s pristojnimi
               institucijami.</p>
               <p>Odbor je v skladu s Poslovnikom Državnega zbora obravnaval in sprejel amandmaje
               koalicijskih poslanskih skupin, nato pa glasoval o vseh členih predloga zakona in jih
               sprejel. Hvala.</p>
            </sp>
            <sp xml:id="SDZ7-Redna-33-2017-09-21.sp37">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Stranke modernega centra, zanjo gospa Vlasta
               Počkaj.</p>
            </sp>
            <sp xml:id="SDZ7-Redna-33-2017-09-21.sp38">

               <speaker>VLASTA POČKAJ (PS SMC):</speaker>

               <p>Hvala za besedo. Lep pozdrav vsem!</p>
               <p>S Predlogom zakona o izvajanju uredbe o preglednosti poslov financiranja z
               vrednostnimi papirji in ponovne uporabe se bo uveljavila Uredba 2365/2015, ki pomeni
               odziv na ugotovljeno potrebo po krepitvi preglednosti trgov finančnega sistema.
               Razlog za pripravo zakona in ne predloga uredbe o izvajanju uredbe zaradi sistemskega
               odstopa. Predlog zakona namreč določa višine glob, ki odstopajo od sistemskih
               okvirov, ki jih za predpisovanje glob v Republiki Sloveniji določa 17. člen Zakona o
               prekrških.</p>
               <p>Predlog zakona določa nadzorne ukrepe in prekrške, ki jih pri izvrševanju določb
               uredbe izrekajo pristojni organi. Države članice morajo zagotoviti, da imajo
               pristojni organi pooblastilo za nalaganje upravnih sankcij in drugih upravnih
               ukrepov, ki so učinkoviti, sorazmerni in odvračilni. Z določitvijo zahtev glede
               preglednosti poslov financiranja z vrednostnimi papirji in ponovne uporabe v obliki
               uredbe je zagotovljeno, da se zahteve iz uredbe uporabljajo neposredno. Bistvo pa je,
               da je v skladu s predlogom zakona usklajeno ukrepanje na ravni Evropske unije. Zbirni
               podatki na ravni Evropske unije zagotavljajo potrebno makroekonomsko sliko, ki jo
               zahteva spremljanje uporabe poslov financiranja z vrednostnimi papirji. Na primer
               investicijski skladi imajo že danes pomembno čezmejno razsežnost, zato je pomembno,
               da se standardi zaščite vlagateljev uporabljajo enako po vsej Evropski uniji za
               zagotovitev, da imajo vsi evropski vlagatelji koristi od potrebne preglednosti v
               zvezi z uporabo financiranja z vrednostnimi papirji. Upravitelji kolektivnih
               naložbenih podjemov bodo morali v poročila vključevati podrobne informacije o uporabi
               poslov financiranja z vrednostnimi papirji in zamenjavah celotnega donosa, da bi
               vlagateljem omogočali seznanjenost s tveganji, ki so povezana z njihovo uporabo.</p>
               <p>Zaradi vsega navedenega bo Poslanska skupina Stranke modernega centra podprla
               Predlog zakona o izvajanju uredbe o preglednosti poslov financiranja z vrednostnimi
               papirji in ponovne uporabe. Hvala lepa.</p>
            </sp>
            <sp xml:id="SDZ7-Redna-33-2017-09-21.sp39">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo mag. Andrej
               Šircelj.</p>
            </sp>
            <sp xml:id="SDZ7-Redna-33-2017-09-21.sp40">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani predsednik, za besedo! Spoštovani predstavniki Vlade, kolegi
               in kolegice!</p>
               <p>Dejansko v Sloveniji s tem zakonom uveljavljamo evropsko uredbo, uredbo Evropske
               komisije, s katero naj bi se zagotovila večja preglednost, in sicer preglednost pri
               bančnem sistemu v senci, kot ga nekateri tudi imenujejo. To je dejansko
               netradicionalno bančništvo, to je bančništvo, ki poteka na neklasičen način in med
               drugim je tudi financiranje vrednostnih papirjev z različnimi zastavami itn. Da bodo
               tovrstne inštitucije, ki se s tem ukvarjajo, morale voditi določene evidence, je
               pohvalno, je nujno predvsem zaradi tega, ker nenazadnje je kriza v letih 2009, 2010
               nastala ravno zaradi tega. Nastala je zaradi tega, ker je lahko nekdo zastavil
               pridelek pšenice, recimo da bi danes to naredil, pridelek pšenice v letu 2022, izdal
               nek papir, dobil denar za ta pridelek, s tem kupil vrednostne papirje. In potem je
               bilo vprašanje, kaj se zgodi, če bo leta 2022 na primer toča in tega pridelka ne bo,
               in kakšen vpliv je to na celotno borzno poslovanje. Nekoliko poenostavljeno rečeno.
               Seveda finančne inštitucije so to zapletle v različne pakete, tako da so ljudem
               prodajale navadno meglo in neke obljube ter lažno upanje. S tem zakonom pa se tudi
               povečujejo kazni za tovrstne zadeve, za to naj bi bile odgovorne Agencija za trg
               vrednostnih papirjev, Agencija za zavarovalni nadzor in Banka Slovenije. Te kazni so
               enormno visoke. Na primer, trikratni znesek dobička, na primer 15-odstotni promet
               določene inštitucije. Tako se tukaj pri teh kaznih pojavlja enostavno vprašanje, ali
               gre tukaj za realne kazni oziroma ali bodo s takšnimi kaznimi ta podjetja, te
               finančne inštitucije enostavno izginile s trga, preden bodo vse to plačale. Takšne
               velike kazni pomenijo v marsikaterem primeru potop ali drugače rečeno stečaj te
               finančne inštitucije. Zaradi tega je vprašanje namena, ali gre tukaj za ustrahovanje
               ali gre za to, da se bo to dejansko zgodilo. Jaz mislim, da vsaj v Sloveniji ni
               nobene inštitucije, ki bi tako kazen dejansko lahko tudi plačala, ne da bi po mojem
               imela takšne težave, da bi dejansko izstopila s trga. Vprašanje je tukaj, ali so te
               kazni sorazmerne. Vlada meni, da so to sorazmerne kazni. Morda po njihovem mnenju.
               Bomo pa videli, kaj se bo v realnosti dejansko zgodilo.</p>
               <p>V Slovenski demokratski stranki temu zakonu ne bomo nasprotovali.</p>
            </sp>
            <sp xml:id="SDZ7-Redna-33-2017-09-21.sp41">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Desus, zanjo gospa Marija Antonija Kovačič.</p>
            </sp>
            <sp xml:id="SDZ7-Redna-33-2017-09-21.sp42">

               <speaker>MARIJA ANTONIJA KOVAČIČ (PS DeSUS):</speaker>

               <p>Še enkrat prav lep pozdrav vsem! Hvala za besedo, gospod predsednik.</p>
               <p>Pred seboj imamo predlog zakona, ki ga bomo v Poslanski skupini Desus soglasno
               podprli. Cilj omenjene evropske uredbe je krepitev finančne stabilnosti EU predvsem
               na račun povečanja preglednosti poslov financiranja vrednostnih papirjev, prenove
               zastave finančnih instrumentov in drugih struktur financiranja z enakim ekonomskim
               učinkom, kot jih imajo posli financiranja vrednostnih papirjev. S predlaganimi ukrepi
               se bo lažje spremljalo kopičenje sistemskih tveganj na področju financiranja z
               vrednostnimi papirji, vlagatelji katerih sredstva se uporabljajo v takih poslih pa
               bodo o tem ustrezno informirani. Zaradi novih zakonodajnih sprememb v bančnem
               sektorju obstaja možnost, da bi banke nekatere svoje dejavnosti prenesle na manj
               regulirana področja v obliki tako imenovanega bančništva v senci. Zgodovina nas uči,
               da se je to že večkrat zgodilo. Nazadnje konec 90. let prejšnjega stoletja, ko so v
               ZDA ponovno deregulirali finančni sektor, kar je pripeljalo do hipotekarne kreditne
               krize, ki se je zaradi močne prepletenosti finančnih trgov kot virus razširila po
               vsem svetu.</p>
               <p>Pomanjkanje preglednosti pri kopičenju finančnega vzvoda, procikličnosti in
               medsebojne povezanosti na finančnih trgih je tako nadzornikom kot zakonodajalcem
               onemogočalo ustrezno oceniti bančna tveganja pred finančno krizo. Precej indicev pa
               kaže tudi na to, da so nekateri zavestno gledali stran.</p>
               <p>V Poslanski skupini Desus se še predobro zavedamo, kakšno škodo je predvsem na
               področju sociale pustilo dejstvo, da finančni sektor ni bil ustrezno reguliran, zato
               bomo predlog zakona, ki gre v to smer, soglasno podprli. Hvala.</p>
            </sp>
            <sp xml:id="SDZ7-Redna-33-2017-09-21.sp43">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Janko Veber.</p>
            </sp>
            <sp xml:id="SDZ7-Redna-33-2017-09-21.sp44">

               <speaker>JANKO VEBER (PS SD):</speaker>

               <p>Hvala za besedo in še enkrat lep pozdrav vsem.</p>
               <p>Predlog zakona o izvajanju Uredbe o preglednosti poslov financiranja z vrednostnimi
               papirji in ponovne uporabe izhaja pravzaprav iz časa finančne in gospodarske krize iz
               leta 2008. Takrat so se pokazale številne nedoslednosti in pomanjkljivosti v
               finančnem sistemu, ki preprečuje preglednost poslov z vrednostnimi papirji, s tem pa
               tudi neučinkovit nadzor ter preprečevanje zlorab in pregon zlorab. Na finančnem
               področju je zato Evropska unija začela silovito prenovo zakonodaje, ki bo postavila
               nova pravila na področju celotne unije.</p>
               <p>Pri tem ugotavljamo, da je večina do sedaj sprejete zakonodaje bila osredotočena
               predvsem na bančno zakonodajo ter preprečevanje bodočih tveganj pri opravljanju
               kreditnih poslov. Tudi države so morale močno spremeniti način, na katerega
               načrtujejo in vodijo svoje finance, toda vedeti moramo, da je finančni sektor
               bistveno širši od bančnega in tveganja za nastanek novih kriz in zlorab pretijo tudi
               izven kreditnih in tako imenovanih denarnih trgov. Veliko možnosti zlorab je tako na
               področju vrednostnih papirjev, predvsem njihovega posojanja, posredovanja in začasne
               prodaje oziroma odkupa. Zelo pomembno pa je preprečiti, da bi tako imenovani
               regulirani finančni sistemi, kot so velike banke in zavarovalnice, del svojega
               poslovanja prenesli na bolj tvegana, a manj nadzorovana področja, kar bi lahko
               privedlo do novih kriz. Zato je preglednost poslov na tem področju ključna.</p>
               <p>Že leta 2013 so bila tako na nivoju Evropske unije sprejeta priporočila Odbora za
               finančno stabilnost, katerih okvir sestavlja kar 11 priporočil. Na podlagi tega
               okvira je bila leta 2015 oblikovana in sprejeta uredba Evropske unije, ki neposredno
               učinkuje v vseh državah članicah, uporabljati pa se začenja postopoma od začetka leta
               2016 dalje. V tem postopku postopnega uvajanja smo letos tudi v Sloveniji pristopili
               k izvajanju te uredbe na način, da zakon, ki ga imamo pred seboj, naj bi omogočil
               učinkovito izvajanje uredbe tudi v Sloveniji. Določa namreč tudi obvezno razkritje
               informacij o izrečenih ukrepih in sankcijah, določa organe, ki so v Sloveniji
               pristojni za posamezne naloge, ki jih predpisuje uredba, hkrati s tem pa so določene
               tudi kazni za nepravilnosti, ki so v skladu z evropsko zakonodajo visoke in vezane na
               morebitno protipravno pridobljeno korist, kar je pomembno tudi z vidika preprečevanja
               bodočih zlorab.</p>
               <p>Zaradi vsega navedenega bomo v Poslanski skupini Socialnih demokratov predlog zakona
               podprli.</p>
            </sp>
            <sp xml:id="SDZ7-Redna-33-2017-09-21.sp45">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, zanjo gospod
               Jožef Horvat.</p>
            </sp>
            <sp xml:id="SDZ7-Redna-33-2017-09-21.sp46">

               <speaker>JOŽEF HORVAT (PS NSi):</speaker>

               <p>Hvala lepa za besedo, gospod predsednik. Spoštovani predstavniki Vlade, drage
               kolegice in kolegi!</p>
               <p>Razlog za vložitev tega predloga zakona je sprejetje evropske uredbe št. 2365/2015,
               ki pomeni odziv na ugotovljeno potrebo po okrepitvi preglednosti trgov finančnega
               sistema. Uredba je bila sprejeta z namenom reguliranja tako imenovanega bančništva v
               senci, ki se je v preteklosti spretno izmikalo regulacijam, ki veljajo za običajne,
               konvencionalne, komercialne banke.</p>
               <p>Če se sedaj nekoliko osredotočimo na termin bančništva v senci. Bančništvo v senci
               tako imenujemo zaradi izogibanja bančnim regulacijam. Subjekti, ki tvorijo bančništvo
               v senci, niso dejanske banke, ampak finančne institucije, ki z dejavnostmi delujejo
               podobno kot banke, ne prejemajo pa depozitov, kar pomeni, da niso obravnavane po
               enakih regulatorjih kot tradicionalne banke in se zaradi tega lahko izognejo
               regulaciji. Subjekti, ki sestavljajo bančništvo v senci, so hedge skladi, denarni
               skladi, vzajemni skladi ter dejavnosti, kot so listinjenje in posli s ponovnim
               odkupom. Gre za tako imenovane repo posle.</p>
               <p>Predlagatelj se je pri implementaciji odločil za predlog zakona in ne za predlog
               uredbe zaradi sistemskega odstopa pri določanju kazni za prekrške. Predlog zakona
               namreč določa višine glob, ki odstopajo od sistemskih okvirov, ki jih za
               predpisovanje glob v Sloveniji določa 17. člen Zakona o prekrških, zato
               implementacije ni mogoče uvesti s podzakonskim aktom. Za izvajanje evropske uredbe so
               vsekakor na svojem področju pristojne Banka Slovenije, Agencija za zavarovalni nadzor
               in Agencija za trg vrednostnih papirjev. Predlog zakona v nadaljevanju za kršitev
               evropske uredbe določi tudi globe.</p>
               <p>V Novi Sloveniji se strinjamo s cilji in nameni evropske uredbe, da se tudi za
               bančništvo v senci prepreči izogibanje regulacijam, pravila pač morajo veljati tudi
               za te subjekte, za subjekte bančništva v senci. V Novi Sloveniji pa obžalujemo, da
               predlagatelj ni jasno predstavil tudi višin glob v primerljivih državah Evropske
               unije.</p>
               <p>V Novi Sloveniji bomo Predlog zakona o izvajanju uredbe Evropske unije o preglednosti
               poslov financiranja z vrednostnimi papirji in ponovne uporabe podprli.</p>
            </sp>
            <sp xml:id="SDZ7-Redna-33-2017-09-21.sp47">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona.</p>
               <p>Glasovanje o predlogu zakona bomo v skladu s časovnim potekom seje zbora opravili v
               torek, 26. 9. 2017, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>5. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O INŠPEKCIJI DELA PO SKRAJŠANEM POSTOPKU. </title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo predstavniku Vlade,
               državnemu sekretarju na Ministrstvu za delo, družino, socialne zadeve in enake
               možnosti Petru Pogačarju.</p>
            </sp>
            <sp xml:id="SDZ7-Redna-33-2017-09-21.sp48">

               <speaker>PETER POGAČAR:</speaker>

               <p>Spoštovani, gospod predsednik. Spoštovane poslanke, spoštovani poslanci!</p>
               <p>Pred vami sta danes v obravnavi dva predloga sprememb Zakona s področja trga dela,
               ki sta pripravljena na podlagi analiz Ministrstva za delo, družino, socialne zadeve
               in enake možnosti. Osnovni namen dokumenta za dostojno delo ter samega predloga
               zakonskih sprememb, ki je danes pred vami, je zagotoviti dostojno delo naših
               državljanov.</p>
               <p>Predlog zakona o spremembah in dopolnitvah Zakona o inšpekciji dela temelji na
               nedavnih analizah stanja na trgudela, predlogih socialnih partnerjev ter na
               ugotovitvah letnih poročil Inšpektorata Republike Slovenije za delo. Osnovni namen
               predloga Zakona o inšpekciji dela je povečanje pristojnosti inšpektorjev za delo v
               primeru, ko ugotovijo, da gre za prekarno delo. S predlogom dopolnitve 19. člena
               zakona smo določili dodaten ukrep inšpektorja, s katerim pooblaščamo inšpektorja, da
               kadar se delo ne opravlja na podlagi pogodbe o zaposlitvi, pa bi se moralo, lahko
               inšpektor poleg izdaje prepovedne odločbe o njej izda tudi odredbo, na podlagi katere
               mora delodajalec delavcu vročiti ustrezno pogodbo o zaposlitvi. Pogodba o zaposlitvi,
               ki jo mora ponuditi delodajalec, mora vsebinsko ustrezati ugotovljenemu dejanskemu
               stanju, z učinkovanjem od sklenitve pogodbe o zaposlitvi dalje. Pomeni, da oseba, ki
               je prisiljena opravljati prekarno delo, ne bo več, tako kot je danes, imela edine
               možnosti, da zgolj v sodnih postopkih uveljavlja svojo pravico do pogodbe o
               zaposlitvi, ampak bo na podlagi predlagane spremembe to lahko neposredno takoj
               odredil inšpektor za delo, če bo ugotovil, da je bilo opravljanje dela nezakonito,
               ker se je opravljalo na podlagi pogodbe civilnega prava, ne pa na podlagi pogodbe o
               zaposlitvi.</p>
               <p>Dovolite, da pojasnim, kako bo lahko inšpektor po tej spremembi zakona odredil
               delodajalcu, da zaposlenemu izroči ustrezno pogodbo o zaposlitvi. V prepovedni
               odločbi zaradi dela na podlagi pogodbe civilnega prava ob ugotovljenih elementih
               delovnega razmerja lahko inšpektor odredi, da mora delodajalec osebi vročiti pogodbo
               o zaposlitvi. Delavec lahko sklene to pogodbo najkasneje tri delovne dni po prejemu
               pisne pogodbe o zaposlitvi. Če delodajalec ne bi spoštoval takšnega odrejenega
               ukrepa, zakon predvideva denarno sankcijo za delodajalca.</p>
               <p>Predlog sprememb in dopolnitev Zakona o inšpekciji dela uvaja tudi možnost
               inšpektorja, da prepove opravljanje dela delavcev ali dejavnost ob ugotovitvi, da
               le-ta ni izplačal plač. Gre za nov razlog za možnost izdaje prepovedne odločbe, saj
               so kršitve v zvezi s plačilom za delo – na žalost, najpogosteje ugotovljene kršitve
               Inšpektorata za delo od leta 2009 dalje. Inšpektor za delo trenutno po veljavni
               zakonodaji nima na voljo sredstev, s katerimi bi delodajalce lahko neposredno
               prisilil k določenemu ravnanju, zato predlagamo rešitev, kjer bo lahko inšpektor v
               določenih primerih z upravno prepovedno odločbo neposredno vplival na ravnanje
               zavezanca do odprave nepravilnosti. Poudarjam, da so vse spremembe Predloga zakona o
               inšpekciji dela, ki so danes pred vami, v celoti usklajene med socialnimi partnerji
               in usklajene z Inšpektoratom Republike Slovenije za delo.</p>
               <p>Spoštovane poslanke, spoštovani poslanci, izkoreninjenje prekarnega dela mora biti
               in je naš skupni cilj. Prekarno delo ima posledice tako na posameznika, ki je
               prisiljen v prekarno delo, kakor tudi na družbo kot celoto. Verjamemo, da bodo
               predlagane spremembe pomembno prispevale k zmanjšanju prekarnega dela v Republiki
               Sloveniji, k večji zaščiti oseb, ki so prisiljene v takšno delo, zato vas prosim, da
               predlagane spremembe Zakona o inšpekciji dela podprete. Hvala.</p>
            </sp>
            <sp xml:id="SDZ7-Redna-33-2017-09-21.sp49">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za delo, družino, socialne zadeve in invalide kot
               matično delovno telo.</p>
               <p>Za predstavitev poročila odbora dajem besedo predsedniku, gospodu Urošu Priklu.</p>
            </sp>
            <sp xml:id="SDZ7-Redna-33-2017-09-21.sp50">

               <speaker>UROŠ PRIKL (PS DeSUS):</speaker>

               <p>Predsednik, spoštovane kolegice, spoštovani kolegi.</p>
               <p>Odbor za delo, družino, socialne zadeve in invalide je na svoji 45. seji, 6. 9. kot
               matično delovno telo obravnaval Predlog zakona o spremembah in dopolnitvah Zakona o
               inšpekciji dela, ki ga je v Državni zbor predložila Vlada s predlogom za obravnavo in
               sprejetje po skrajšanem postopku. Kolegij predsednika je sklenil, da se Predlog
               zakona o spremembah in dopolnitvah Zakona o inšpekciji dela obravnava po skrajšanem
               postopku, zato je odbor predlog tega zakona obravnaval na podlagi 142. člena našega
               poslovnika. Pri delu odbora so sodelovali predstavniki Vlade, torej Ministrstva za
               delo, družino, socialne zadeve in enake možnosti, naše Zakonodajno-pravne službe,
               Inšpektorata za delo, Obrtno-podjetniške zbornice Slovenije, Sindikata novinarjev
               Slovenije, društva Delavska svetovalnica, sindikati Mladi plus, prav tako pa tudi
               predstavniki Državnega sveta. Odboru je bilo posredovano mnenje naše
               Zakonodajno-pravne službe, ki je predlog zakona preučila z vidika njegove skladnosti
               z ustavo, s pravnim sistemom in zakonodajnotehničnega vidika ter dala konkretne
               predloge k členom 1, 2, 3 in 4. Odbor za delo, družino, socialne zadeve in invalide
               je prejel tudi mnenje Komisije Državnega sveta za socialno varstvo, delo, zdravstvo
               in invalide, ki predlog zakona podpira. Poudarjeno v sami razpravi je bilo, da
               predlogi sprememb zakona ne predstavljajo posegov v sistem inšpekcije dela oziroma
               trga dela, so pa bistvenega pomena za učinkovitejši nadzor nad prekarnimi
               zaposlitvami in kršitvami plačil za delo. V tem delu prinašajo dodatna pooblastila
               Inšpektoratu Republike Slovenije za delo, kar pomeni, da je zelo pomembno, da zakon
               začne čim prej veljati, s čimer bodo lahko inšpektorji za delo nova zakonska
               pooblastila uporabljali in s tem prispevali k večji pravni varnosti delavcev.</p>
               <p>V razpravi, ki je potekala o 1. in 2. členu, ki urejata možnost prepovedne odločbe
               in prepovedno odločbo, je bilo izpostavljeno stališče, da je treba določbo, ki
               omogoča preoblikovanje prikritih delovnih razmerij v redna delovna razmerja,
               razširiti tudi z delavci, ki jih zavezanec zavestno sprejme od delodajalca, ki nima
               dovoljenja za posredovanje dela uporabnikom. Zavezanec, ki je sprejel delavca od
               podjetja, ki ne izpolnjuje pogojev za posredovanje, bi tako moral delavcu ponuditi
               sklenitev pogodbe o zaposlitvi, delavec pa bi imel možnost, da se odloči, ali jo bo
               tudi sprejel. Tako bi zaščitili eno najbolj ranljivih kategorij delavcev. Nekateri
               izmed razpravljavcev so menili, da je bil socialni dialog zlorabljen, da o prekarnih
               delavcih niso bile izpeljane tehtne razprave, saj v tem dialogu niso dobili
               ustreznega mesta. Zato se bojijo – tako so poudarili – da je novela bolj lepotni
               popravek, ki na trgu dela ne bo preprečeval tega, kar se dogaja. Predlog je po
               njihovem mnenju še vedno pomanjkljiv predvsem glede prekarizacije in obveščanja
               delavcev, saj še vedno ne pomaga delavcem, ki delajo prek nezakonitih agencij za
               posredovanje dela.</p>
               <p>Razpravljavci, ki smo podpirali zakon, smo poudarili, da je predlog del paketa
               delovnopravne zakonodaje in je usklajen s socialnimi partnerji. Socialni dialog je po
               našem mnenju bistven, ne glede na določene pripombe, predlog pa je usklajen tudi z
               Inšpektoratom Republike Slovenije za delo. Seveda ne moremo mimo dejstva, da je glede
               kadrovske podhranjenosti inšpektorata treba v prihodnje tudi kaj postoriti. Splošna
               ugotovitev je bila, da je vladni predlog dober, v celoti usklajen s socialnimi
               partnerji, prav tako so v teku pogajanja za spremembe Zakona o delovnih razmerjih, za
               katere iskreno upamo, da bodo uspeli doseči soglasje.</p>
               <p>Odbor je po končani razpravi sprejel amandmaje koalicijskih poslanskih skupin k
               členom 1, 2 in 3, ni pa sprejel amandmaja Poslanske skupine Levice k členom 2, 3 in
               4.</p>
               <p>Odbor je skladno s 128. členom Poslovnika Državnega zbora glasoval o vseh členih
               predloga zakona in jih sprejel.</p>
               <p>Glede na sprejete amandmaje in na podlagi prvega odstavka 133. člena Poslovnika
               Državnega zbora je pripravljeno besedilo dopolnjenega predloga zakona, v katerega so
               vključeni tudi sprejeti amandmaji. Dopolnjeni predlog tega zakona je sestavni del
               tega poročila, ki sem vam ga poskušal kratko predstaviti. Hvala lepa.</p>
            </sp>
            <sp xml:id="SDZ7-Redna-33-2017-09-21.sp51">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin. Besedo ima Poslanska skupina Slovenske
               demokratske stranke, zanjo mag. Andrej Šircelj.</p>
            </sp>
            <sp xml:id="SDZ7-Redna-33-2017-09-21.sp52">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa za besedo. Spoštovani predsednik, spoštovani predstavniki Vlade, kolegice
               in kolegi!</p>
               <p>V Slovenski demokratski stranki redno spremljamo predvsem pravice delavcev in
               opozarjamo tudi na vse pravne nepravilnosti ter predlagamo tudi določeno zakonodajo.
               Ocenjujemo, da je Vlada pri predlogu te zakonodaje pozna, nenazadnje tudi zamuja.
               Številni so primeri, ko so se pokazale nepravilnosti, in številni so primeri, ko pri
               teh nepravilnostih inšpekcija ni reagirala dovolj hitro in včasih tudi vsebinsko
               pomanjkljivo, saj se rešitve niso pokazale v celotnem zakonodajnem postopku tako, kot
               bi se dejansko morale. Zaradi tega v Slovenski demokratski stranki ne nasprotujemo
               dodatnim predlogom, ki jih Vlada predlaga, opozarjamo pa na določene pasti. Kot prvo
               je past v tem, da lahko inšpektor po predlagani zakonodaji prepove delodajalcu
               celoten delovni proces, če ne izplača plače dvakrat v 12 mesecih na plačilni dan.
               Tukaj se postavlja vprašanje, razumemo plačilni dan, takrat izplača plačo v neto
               znesku, vprašanje je, kaj je s prispevki, kaj je z ostalimi dajatvami, ki jih mora
               delodajalec dejansko plačati. Največ kršitev, ugotavljamo, je ravno pri tem, ko
               delodajalci ne plačujejo prispevkov za socialno varnost. Delavci pa kasneje
               ugotovijo, da ti prispevki niso plačani in da zaradi tega nimajo zavarovalne dobe. Ta
               določba ostaja na nek način odprta, še posebej, ker se tukaj govori o plačilnem
               dnevu, kasneje se pa se poberejo tudi prispevki.</p>
               <p>Drugo vprašanje je, če inšpektor določi, da bo delodajalcu naložil, da delavcu
               ponudi pogodbo o zaposlitvi, je potem vprašanje, kateri pa so nadaljnji ukrepi, da ta
               delodajalec vseeno ne bo v nekem času kršil te zakonodaje ali pa spet prišel na tako
               imenovano prekarno delo. Veliko je primerov, ki smo jih obravnavali tudi v Državnem
               zboru glede prekarnega dela, pa se kaj dosti na zgodi. Enkrat smo na Komisiji za
               nadzor javnih financ obravnavali na primer način poslovanja Luke Koper. Pa v Luko
               Koper še ni prišla niti finančna inšpekcija, ne vem pa, kako je prišla delovna
               inšpekcija.</p>
               <p>Žal se pojavljajo vse bolj informacije o tem, da tudi inšpektorji zelo izbirajo,
               koga in kako pregledovati. In verjetno ima tudi tukaj lokalna politika določen vpliv.</p>
               <p>Vsekakor v Slovenski demokratski stranki tem rešitvam ne bomo nasprotovali. Vseeno
               mislim, da v splošnem zagotavljajo večjo pravno varnost. Vse pa je odvisno od izvedbe
               in tudi od tega, koga bo poslala glavna inšpektorica, ministrstvo ali kdorkoli že v
               inšpekcijo. Še enkrat, nekatera velika podjetja v Sloveniji niso bila pregledana že
               20 let ali 25 let. Hvala lepa.</p>
            </sp>
            <sp xml:id="SDZ7-Redna-33-2017-09-21.sp53">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo mag.
               Julijana Bizjak Mlakar.</p>
            </sp>
            <sp xml:id="SDZ7-Redna-33-2017-09-21.sp54">

               <speaker>MAG. JULIJANA BIZJAK MLAKAR (PS DeSUS):</speaker>

               <p>Hvala za besedo, gospod predsednik. Spoštovani poslanke, poslanci, predstavniki
               Vlade in drugi prisotni!</p>
               <p>Novela zakona o inšpekciji dela, ki jo imamo pravkar pred seboj, obravnava podobno
               tematiko kot tista, o kateri smo govorili maja lanskega leta. S ciljem povečati
               delovnopravno varstvo delavcev v prekarnih oblikah dela ureja problematiko prikritih
               delovnih razmerij. Zavezanec v inšpekcijskem nadzoru mora v primeru domneve obstoja
               delovnega razmerja, kar ugotovi inšpektor, delavcu izročiti pogodbo o zaposlitvi.
               Poleg tega se zaostruje še sankcija zoper delodajalce za primer, da ta v 12 mesecih
               dvakrat ali večkrat ni izplačal plač v skladu z zakonom, ki ureja delovna razmerja. V
               takšnih primerih bo po novem lahko inšpektor z upravno prepovedno odločbo neposredno
               vplival na delodajalca do odprave nepravilnosti. Gre za to, da se širi pristojnost
               oziroma možnost ukrepanja inšpektorja, ko so ugotovljene kršitve z naslova delovnih
               razmerij. Vse z namenom varovanja šibkejše, podrejene stranke. Pravzaprav se v našem
               stališču ob tej noveli lahko navežem na tistega, ki smo ga v Poslanski skupini Desus
               zastopali že lani, saj se dejstva na trgu dela dejansko do danes niso bistveno
               spremenila. Tako lahko zagotovo povzamem takratno ugotovitev, da je zlorabljanja
               delavcev kljub dokaj intenzivnemu delu inšpektorjev za delo in inšpektorjev finančne
               uprave še vedno mnogo preveč. Ugotavljamo in zavedamo se, da so nekateri brezvestni
               delodajalci zelo iznajdljivi, delavci pa že v izhodišču kot šibkejša stran
               izpostavljeni igri Vzemi ali pusti in tako podvrženi možnostim izkoriščanja in
               zlorab.</p>
               <p>Ko je pod vprašajem preživetje človeka in njegove družine, se namreč mnogi ne
               sprašujejo, ali bodo vzeli delo preko espeja ali preko druge pogodbe, ampak ga
               enostavno vzamejo, ker jim drugega, kot to, ne preostane. Potem nastane še drug
               problem: plačilo za delo. Inšpektorat za delo že vrsto let zapored ugotavlja, da je
               največ kršitev iz naslova delovnih razmerij ravno to, da plača ni izplačana
               pravočasno. Da ne omenjamo v preteklosti množičnih neizplačil socialnih prispevkov, k
               čemur je botrovala tudi premalo restriktivna zakonodaja in tudi odlogi plačil
               prispevkov.</p>
               <p>Po določbi Ustavnega sodišča Zakon o pokojninskem in invalidskem zavarovanju od
               konca leta 2011 ne dovoljuje več obročnega plačila odloga in odpisa prispevkov za
               pokojninsko in invalidsko zavarovanje, ki jih plačujejo zaposleni in delodajalci za
               svoje delavce. Ustavno sodišče je namreč na pobudo sindikatov presojalo
               ustavno-zakonske ureditve, ki je delodajalcem dovoljevalo odlog, obročno plačilo ali
               odpis prispevkov za obvezno pokojninsko in invalidsko zavarovanje. Po Zakonu o
               davčnem postopku je o tovrstnih prošnjah odločala davčna uprava, današnja Finančna
               uprava Republike Slovenije. Ustavno sodišče je ugotovilo, da takšna zakonska ureditev
               pomeni protiustaven poseg v lastninsko pravico delavcev in jo je zato razveljavilo.
               Nenavadno je, da vlade tako dolgo časa niso bile zmožne videti in odpraviti množičnih
               kršitev delavskih pravic, ki so dolga leta bodle v oči. Najbolj boleče pa je to, da v
               primeru neizplačevanja plač delavec ne more nahraniti svoje družine, zamuja s
               plačilom položnic, ne more kupiti zdravil in podobno, da ne omenjam hkratnega
               oškodovanja države za ogromne zneske davkov oziroma socialnih in zdravstvenih
               prispevkov.</p>
               <p>Kršitve delavskih pravic se stopnjujejo celo v kršitve temeljnih človekovih pravic
               in svoboščin, zato je po oceni poslank in poslancev stranke Desus nujno ukrepanje na
               zakonodajnem področju. Nujno je okrepiti tudi sam inšpektorat za delo. Prvič v smislu
               povečanja števila inšpektorjev. Glede tega verjamemo, da bo izvršen sklep našega
               Odbora za delo, družino, socialne zadeve in invalide, v katerem smo Vlado pozvali k
               zagotovitvi večjega števila inšpektorjev. Drugič pa v smislu okrepitve pristojnosti
               inšpektorjev, ko le-ti ugotovijo nepravilnosti.</p>
               <p>Ta novela temu sledi, zato bomo v Poslanski skupini Desus podprli predlog tega
               zakona, ki ga je oblikovala Vlada ob sodelovanju in konsenzu socialnih partnerjev.
               Zavedamo pa se, da obstajajo na področju varovanja delavskih pravic še številna
               odprta vprašanja, ki jih bo prav tako treba rešiti na pravno primerne načine. Hvala
               lepa.</p>
            </sp>
            <sp xml:id="SDZ7-Redna-33-2017-09-21.sp55">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospa Marija Bačič.</p>
            </sp>
            <sp xml:id="SDZ7-Redna-33-2017-09-21.sp56">

               <speaker>MARIJA BAČIČ (PS SD):</speaker>

               <p>Hvala za besedo, spoštovani predsednik. Lepo pozdravljeni vsi prisotni v dvorani!</p>
               <p>Danes imamo na mizi novelo Zakona o inšpekciji dela iz paketa Za dostojno delo, s
               katerim urejamo področje dela in delovnih razmerij. Novela zakona ne predstavlja
               posega v sistem inšpekcije dela, a so rešitve, ki jih prinaša, bistvene za
               učinkovitejši nadzor nad prekarnimi zaposlitvami in kršitvami plačila za delo.
               Inšpektorji dobivajo dodatna pooblastila, vse s ciljem zaščite delavca in njegovih
               pravic. V noveli zakona urejamo dve ključni kritični področji: neplačevanje
               obveznosti z naslova zaposlovanja s strani delodajalcev ter šibko zaščito delavcev v
               atipičnih oblikah dela, govorimo o tako imenovani lažnih samozaposlenih.</p>
               <p>S predlogom novele zakona o inšpekciji se s tem, ko dajemo dodatna pooblastila
               Inšpektoratu Republike Slovenije za delo, zagotavlja učinkovitejši nadzor nad
               prekarnimi zaposlitvami in kršitvami plačil za delo. Inšpektorji bodo po novem imeli
               možnost izdaje fakultativne prepovedne odločbe tudi v primerih, ko zavezanec v
               obdobju 12 mesecev dvakrat ali večkrat pravnomočno ugotovljeno ne izplača plače v
               skladu z določbami ob plačilnem dnevu, kot določa zakon, ki ureja delovna razmerja.
               Do sedaj je bil možen zgolj izrek sankcije zaradi prekrška, kar pa pri izvajalcih
               tovrstnih nepoštenih praks ni imelo niti zastraševalnega učinka, kaj šele, da bi jih
               predvidena sankcija od takih praks odvračala, zato so s kršitvami nadaljevali. Upamo,
               da bomo danes s tem, ko inšpektorji dobivajo novo orodje v roke, temu naredili konec.</p>
               <p>Inšpektorji dobivajo tudi pooblastilo za izrekanje dodatnega ukrepa v primeru, ko se
               delo ne opravlja, na podlagi pogodbe o zaposlitvi pa bi se moralo. V takšnih primerih
               bo po novem inšpektor imel možnost poleg prepovedne odločbe delodajalcu izdati tudi
               odredbo, v skladu s katero bi moral slednji delavcu v roku treh delovnih dni po
               ugotovitvi nepravilnosti izročiti ustrezno pisno pogodbo o zaposlitvi. V nasprotnem
               primeru je možen izrek denarne kazni. Zavedamo se, da sta tudi ti dve rešitvi v
               noveli zakona zgolj korak na poti k večji pravni varnosti delavcev, a gre za pomemben
               korak, nujno potreben korak, ki mu morajo slediti novi. Kreativnost nekaterih, seveda
               ne vseh, niti večine, a kljub temu obstoječih nepoštenih delodajalcev, ne pozna meja.
               Zato je to področje, področje zaščite delavca treba nenehno spremljati in se na
               takšne in drugačne anomalije, ki se pojavljajo, primerno odzivati.</p>
               <p>V naši poslanski skupini bomo zakon podprli. Hvala lepa.</p>
            </sp>
            <sp xml:id="SDZ7-Redna-33-2017-09-21.sp57">

               <speaker>PODPREDSEDNIK MATJAŽ NEMEC:</speaker>

               <p>Besedo ima Poslanska skupina Nove Slovenije - krščanskih demokratov, zanjo gospa Iva
               Dimic.</p>
            </sp>
            <sp xml:id="SDZ7-Redna-33-2017-09-21.sp58">

               <speaker>IVA DIMIC (PS NSi):</speaker>

               <p>Spoštovani predsedujoči, spoštovani državni sekretar, kolegice in kolegi!</p>
               <p>Slovenija ni edina država, ki ima težave z zagotavljanjem učinkovitega nadzora nad
               spoštovanjem delovne zakonodaje, so pa ti primeri pri nas, žal, še posebej težki,
               lahko bi rekla, celo ekscesni. Skoraj ne moremo verjeti, s kakšnimi primeri
               izkoriščanja delavcev, domačih in tujih, se srečujemo tudi že v 21. stoletju.</p>
               <p>Novela zakona prinaša spremembe na dveh bistvenih področjih: učinkovitejši nadzor
               nad prekarnimi zaposlitvami in nad kršitvami plačil za delo. Predlagatelji želijo to
               doseči predvsem s podelitvijo dodatnih pooblastil Inšpektoratu Republike Slovenije za
               delo, krščanski demokrati pa menimo, da je to lahko prvi korak, ampak nikakor ne more
               biti uspešen ob kadrovski podhranjenosti inšpektorata, ki smo mu priče. Zaposliti je
               treba več inšpektorjev za delo in jih tudi primerno usposobiti za to delo. Prav tako
               bi bilo treba nekaj spremeniti v načinu dela inšpektorata. Javna skrivnost je, da so
               najbolj na udaru inšpektorjev mali in srednji podjetniki, družinska podjetja.
               Logično, saj je najlažje priviti in kaznovati. Kršitev pa je največ v večjih, velikih
               podjetjih, tudi državnih. In ni skrivnost, da si inšpektorji v nekatera podjetja niti
               ne upajo vstopiti. Tako, drage kolegice in kolegi, ne bomo dosegli potrebnih
               sprememb. Prav tako bi morali z dodatnimi pooblastili inšpektoratu izboljšati tudi
               delo sodišč. Če procesi leta in leta niso zaključeni, potem izkoriščanim delavcem ni
               zagotovljen dostop do pravic. Ko govorimo o pravicah delavcev, je skrb vseh nas, da
               so njihove pravice spoštovane in da za svoje delo dobijo pošteno plačilo. V Novi
               Sloveniji za izboljšanje položaja delavcev predlagamo znižanje davčne obremenitve in
               dvig osnovne dohodninske olajšave na stopnje, kot veljajo v primerljivih uspešnih
               evropskih državah, pa za to do sedaj, žal, ni bilo posluha. Hkrati menimo, da bi bilo
               treba izkoriščanje delavcev strogo sankcionirati. Socialno-tržno gospodarstvo, kot je
               na primer nemško, je lahko naš vzor.</p>
               <p>Predlog sprememb zakona bomo poslanci Nove Slovenije sicer podprli, kljub vsemu pa
               opozarjamo ministrstvo na več posluha pripombam Obrtne zbornice, predvsem na področju
               zamude izplačil. Obrtniki opozarjajo na veliko plačilno nedisciplino v Sloveniji, ki
               lahko vpliva na pravočasno izplačilo prejemkov delavcev. Vsekakor bi zakon moral
               predvideti možnost fleksibilnosti v izjemnih primerih. Je pa ta zakon priložnost, da
               skupaj napravimo prvi korak k večjemu dostojanstvu delavcev, ki so danes prepogosto
               izkoriščani in šibkejši partner na trgu dela.</p>
            </sp>
            <sp xml:id="SDZ7-Redna-33-2017-09-21.sp59">

               <speaker>PODPREDSEDNIK MATJAŽ NEMEC:</speaker>

               <p>Gospod Luka Mesec bo predstavil stališče Poslanske skupine Levica.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-21.sp60">

               <speaker>LUKA MESEC (PS Levica):</speaker>

               <p>Hvala za besedo in lep pozdrav vsem.</p>
               <p>Če bi moral v dveh besedah izrazit naše stališče, bi rekel, da je to, kar danes
               predlaga Vlada, premalo in prepozno. Zakaj je prepozno? Zato ker je to, kar bo
               koalicija danes sprejela, delovna inšpekcija predlagala Vladi že pred dvema letoma.
               Ministrstvo je dobilo predlog delovne inšpekcije na mizo 5. junija 2015, imamo
               dokument, toda zakon je Vlada v javno razpravo poslala šele novembra 2016. Vmes smo v
               Levici dvakrat vložili podoben zakon. Koalicija bi lahko to, kar predlaga danes,
               obakrat predlagala z amandmaji, pa tega ni naredila. O razlogih bi lahko na dolgo in
               široko razpravljali, ampak bistvene so posledice. Ekipa Anje Kopač Mrak, ki je leta
               2014 predlagala defekten zakon, je rabila tri leta, da je to napako popravila. V teh
               treh letih delovna inšpekcija ni imela zadosti pooblastil za to, da bi zaščitila
               prisilne espeje. Lahko je izrekala kazni, ampak kot smo slišali že prej, ni mogla
               doseči, da bi kršitelji te prisilne espeje je tudi v resnici zaposlili. To se je
               sicer včasih zgodilo, recimo na RTV, ampak to ni bila zasluga inšpekcije, niti
               zakonodaje, ampak prekarnih delavcev in sindikatov. Kot sem rekel, ta zakon je prišel
               prepozno, in to ni bila samo fraza. Odlašanje ministrstva je imelo negativne
               posledice za prekarne delavce, torej za tiste, ki bi jih moralo ministrstvo po svoji
               funkciji zaščititi.</p>
               <p>Žal pa edini problem ni v tem, da je zakon prišel prepozno, ampak, kot sem rekel,
               tudi v tem, da ponuja premalo. Ne rešuje problemov vseh prekarnih delavcev. Socialni
               damping ima namreč več oblik. Ena oblika so prisilni espeji, to vsi dobro poznamo.
               Podjetje bi moralo delavca zaposliti, ampak mu namesto tega naroči, naj odpre espe in
               ga potem najame kot samostojnega podjetnika. S tem se podjetje izogne izplačevanju
               bolniške, regresa, espeja pa lahko odpusti čez noč in brez odpravnine. Ker ne plačuje
               prispevkov delodajalcev, oškoduje tudi zdravstveno in pokojninsko blagajno, zato je
               edino prav, da inšpektor takemu delodajalcu odredi, da mora tega delavca zaposliti.
               To je zdaj v zakonu rešeno.</p>
               <p>Ampak v Sloveniji obstaja več vrst drugih prekarnih delavcev, ki pa jih zakon ne
               rešuje. To so predvsem delavci iz nezakonitih agencij za posredovanje dela, torej
               podjetij, ki nezakonito posredujejo delavce. Najbolj znan primer so, kot smo že
               slišali prej, izvajalci pristaniških storitev v Luki Koper. Ampak to je samo vrh
               ledene gore. Podobne kvazi agencije delujejo v Adria Airways Tehniki, bile so zraven
               tudi pri zloglasnemu Marof Tradu. Podjetja, kot je Luka Koper, ne sodelujejo s temi
               kvazi agencijami, ker ne bi vedela, da je to nezakonito. Nasprotno, z njimi
               sodelujejo ravno zato, ker so njihovi delavci cenejši. Niso plačani po kolektivnih
               pogodbah, ni omejitev glede nadur, ni rokov glede odpuščanja. Tudi v tem primeru niso
               oškodovani samo delavci, ampak tudi država, ki na ta način izgubi ogromno socialnih
               in pokojninskih prispevkov.</p>
               <p>Zato Levica danes že tretjič v tem mandatu predlaga, da v zakon vgradimo varovalko
               tudi za te delavce. Predlagamo enostavno, da bi inšpektor, ki odkrije nezakonito
               agencijsko delo, odredil uporabniku, se pravi v tem primeru ne IPS, ampak Luki Koper,
               da mora delavce zaposliti. Ne predlagamo avtomatične zaposlitve. Predlagamo samo to,
               da se da delavcu možnost, da se reši odvisnosti od lastnika nezakonite agencije, od
               »gazde«, kot jim pravijo v Kopru, in da s tem delavci dobijo enake pravice, kot jih
               imajo tisti, ki so že zaposleni v matični firmi. Podobno rešitev danes sprejemamo za
               prisilne espeje. In nobenega razloga ni, da je ne bi tudi za ostale prekarne delavce.
               To, kar mi predlagamo, se je v praksi v Sloveniji že večkrat zgodilo: na RTV, v LTH
               Castingsu, v Magneti Ljubljana, kjer so zaposlili delavce iz nezakonitih agencij.
               Vse, kar predlagamo, je to, da zdaj to ne bo več odvisno od dobre volje delodajalcev,
               ampak da to postane obvezno po zakonu. In nenazadnje to, kar mi predlagamo, že velja
               v Franciji in v Italiji.</p>
               <p>Če naša amandmaja ne bosta sprejeta, tega zakona ne bomo podprli, in sicer zato, ker
               ne podpiramo kozmetičnih popravkov in ne bomo dajali legitimnosti polovičarskim
               rešitvam.</p>
            </sp>
            <sp xml:id="SDZ7-Redna-33-2017-09-21.sp61">

               <speaker>PODPREDSEDNIK MATJAŽ NEMEC:</speaker>

               <p>Dr. Mirjam Bon Klanjšček bo predstavila stališče Poslanske skupine nepovezanih
               poslancev.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-21.sp62">

               <speaker>DR. MIRJAM BON KLANJŠČEK (PS NP):</speaker>

               <p>Hvala lepa. Lep pozdrav vsem prisotnim!</p>
               <p>Pred nami je novela zakona o inšpekciji dela, ki smo jo nestrpno pričakovali. Tako
               pozdravljamo odločitev Vlade, da pristojnim inšpektorjem končno razširi zakonska
               pooblastila, ki bodo omogočila učinkovitejši nadzor nad prekarnimi zaposlitvami in
               kršitvami glede plačil za opravljeno delo. Pa vendar pri tem pogrešamo več poguma za
               položaj delavca, ki je v tem razmerju šibkejša stranka. Na junijski seji je bil
               namreč zavrnjen predlog Poslanske skupine Levica, ki je po našem mnenju zadevno
               problematiko urejal na ustreznejši način.</p>
               <p>Čeprav menimo, da je predlog zakona korak v pravo smer, je ta, kot že rečeno,
               premalo ambiciozen, in to zato, ker vemo, da so možnosti za znatno izboljšanje razmer
               na trgu dela. Za uspešen pregon kršiteljev so namreč potrebna ustrezna pooblastila
               pristojnih inšpekcijskih organov, ki omogočajo ustrezen nadzor in sankcijo
               kršiteljev. Tako bi moral inšpektor v primeru, ko ugotovi, da je delodajalec sprejel
               napotenega delavca s strani nezakonite agencije, izdati odločbo o zaposlitvi. Zgolj
               pripovedna odločba, ki jo inšpektor v takem primeru izreče, po našem mnenju
               problematiko ureja nezadostno.</p>
               <p>Podobno je tudi v primerih, ko gre za prikrita delovna razmerja. Tudi v takšnih
               primerih inšpektor izreče prepovedno odločbo. Ta namreč zopet kaznuje delavca, ki je
               bil v takšno zaposlitev že ob nastopu dela običajno prisiljen, z odločitvijo
               inšpektorja pa ostane še brez zaposlitve. V Poslanski skupini nepovezanih poslancev
               vse to v zakonu pogrešamo, prav pa bi bilo, da bi zagotovili tudi povečanje število
               inšpektorjev.</p>
               <p>Kljub nekaterim pomanjkljivostim tega zakona pa bomo v naši poslanski skupini novelo
               zakona podprli. Ob tem poudarjamo, da je skrajni čas, da se ta problematika dokončno
               in konkretno uredi. Hvala lepa.</p>
            </sp>
            <sp xml:id="SDZ7-Redna-33-2017-09-21.sp63">

               <speaker>PODPREDSEDNIK MATJAŽ NEMEC:</speaker>

               <p>Gospa Irena Grošelj Košnik bo predstavila stališče Poslanske skupine Stranke
               modernega centra.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-21.sp64">

               <speaker>IRENA GROŠELJ KOŠNIK (PS SMC):</speaker>

               <p>Hvala, podpredsednik! Spoštovani predstavniki Vlade, kolegice in kolegi!</p>
               <p>Kljub temu da se stanje na trgu dela zelo izboljšuje, lahko iz poročila Inšpektorata
               Republike Slovenije za delo za leto 2016 razberemo, da število kršitev delovnopravne
               zakonodaje ne upada. Delovni inšpektorji se srečujejo z vse bolj zapletenimi primeri.
               Priča smo porastu prikritih delovnih razmerij, kar dokazuje tudi število ugotovljenih
               kršitev prepovedi dela na podlagi pogodb civilnega prava v primerih, ko obstajajo
               elementi delovnega razmerja.</p>
               <p>Kršenje delovne zakonodaje delavce in delodajalce postavlja v neenakopraven položaj
               in delavec je vedno šibkejša stranka. Zato je učinkovito ukrepanje inšpektorjev tu
               ključnega pomena. Inšpektorat opravlja nadzor nad izvajanjem zakona in podzakonskih
               aktov, ki zadevajo udeležene na trgu dela. Ne glede na to, da so kršitve
               delovnopravne zakonodaje zelo prisotne, pa se zaradi izboljšanja stanja na trgu
               Inšpektorat za delo opaža, da je trg v zadnjih nekaj mesecev začel bolje delovati, da
               se zdaj soočamo celo s pomanjkanjem delovne sile in se delodajalci v vedno večji
               obračajo predvsem na Zavod za zaposlovanje za novo delovno silo. Stanje se je v
               primerjavi s prejšnjimi leti v veliki meri izboljšalo predvsem na račun ukrepov te
               vlade. Pozitivno pri tem je predvsem to, da tisti delavci, ki so delali v nevzdržnih
               razmerah in bili žrtve izkoriščanja, sedaj lažje zamenjajo zaposlitev.</p>
               <p>O rešitvah, ki jih predvideva danes obravnavana novela Zakona o inšpekciji dela, smo
               v Državnem zboru dvakrat že razpravljali. Obe noveli sta bili zavrnjeni, saj nista
               bili pripravljeni v sodelovanju in ob soglasju socialnih partnerjev. Kljub temu smo
               že takrat izrazili strinjanje, da je stanje na področju spoštovanja delovne
               zakonodaje v Sloveniji zaskrbljujoče in je treba problem naraščanja števila prikritih
               delovnih razmerij oziroma prekarnega dela in nezakonitega izkoriščanja delavcev
               omejiti in tudi učinkovito urediti. Sprememba te zakonodaje, ki ureja inšpekcijo dela
               tako, da bodo imeli delovni inšpektorji več pooblastil, je nujna. Prav tako pa je
               nujno, da si prizadevamo za konstruktiven socialni dialog. Vlada je zato k
               oblikovanju sprememb na področju te zakonodaje pristopila na način, da je oblikovala
               pogajalsko skupino socialnih partnerjev. V okviru socialnega dialoga je Vlada začela
               z oblikovanjem sprememb Zakona o inšpekciji dela, Zakona o delovnih razmerjih in
               Zakona o urejanju trga dela in 7. junija dosegla dogovor s socialnimi partnerji glede
               inšpekcije dela in urejanja trga dela. Ti dve noveli, usklajeni s socialnimi
               partnerji in sprejeti na Vladi, obravnavamo danes.</p>
               <p>Kljub temu da glede novele Zakona o delovnih razmerjih še vedno potekajo pogajanja
               med socialnimi partnerji, in je ta novela zelo pomembna, a še ni v parlamentarnem
               postopku. Je pa vseeno dobro, da lahko na tej seji obravnavamo dve od treh novel iz
               paketa delovnopravne zakonodaje. Zelo se zavedamo pomembnosti spoštovanja te
               zakonodaje. Ker socialni dialog dojemamo kot pomembno vrednoto, želimo aktivno
               pristopiti k reševanju problema naraščanja števila prikritih delovnih razmerij in
               nezakonitega izkoriščanja delavcev, zato bomo poslanci Stranke modernega centra
               novelo Zakona o inšpekciji dela, ki jo obravnavamo danes, podprli. Hvala.</p>
            </sp>
            <sp xml:id="SDZ7-Redna-33-2017-09-21.sp65">

               <speaker>PODPREDSEDNIK MATJAŽ NEMEC:</speaker>

               <p>Končali smo s predstavitvijo stališč poslanskih skupin.</p>
               <p>Prehajamo na razpravo o členih in vloženih amandmajih, ki jih bomo opravili na
               podlagi pregleda vloženih amandmajev z dne 20. 9. 2017. V razpravo dajem 2. člen ter
               amandma Poslanske skupine Levica. Želi kdo razpravljati? Ugotavljam, da ja.</p>
               <p>Gospod Luka Mesec, izvolite, imate besedo.</p>
            </sp>
            <sp xml:id="SDZ7-Redna-33-2017-09-21.sp66">

               <speaker>LUKA MESEC (PS Levica):</speaker>

               <p>Hvala za besedo in lep pozdrav.</p>
               <p>Uvodoma bom še enkrat razložil, kaj Levica predlaga. Svoje stališče sem zaključil z
               besedami, da gre za polovičarsko rešitev, in to mislim čisto resno. Zakon, ki ga je
               pripravilo ministrstvo, rešuje samo situacijo za prisilne espeje, ne pa tudi za
               ostale prekarne delavce, posebej ne za ljudi, ki delajo prek nezakonitih agencij za
               posredovanje dela.</p>
               <p>Da mogoče za tiste, ki niste bili na odboru in niste slišali, o čem smo se tam
               pogovarjali, še enkrat bolj plastično razložim. Prisilni espeji, vsi vemo, kaj so.
               Prisilni espeji so ljudje, ki recimo gredo do delodajalca in ta jim reče, vas bom
               zaposlil, ampak ne bom vam dal pogodbe o delu za določen delovni čas ali pa za redno
               zaposlitev, ampak odprite espe in vas bom jaz najel kot espeja. Na ta način se
               delodajalec izogne plačevanju prispevkov, ker edino, kar plača, je to, da se z
               espejem dogovori, da mu bo pokril teh 400 evrov, kolikor espe mora plačati sam
               prispevkov državi. S tem je oškodovan delavec, ker ni omejitev glede nadur, ni
               nobenih dopustov, odpovednih rokov in tako naprej, s tem pa je oškodovana tudi
               država, ker izgublja prispevke v socialne blagajne. Ta del zakon zdaj kolikor toliko
               ureja in mi smo na to opozarjali cel mandat, da je to treba urediti.</p>
               <p>Imamo pa na drugi strani še hujši primer. To so pa prekarni delavci, ki delajo prek
               nezakonitih agencij. Če še enkrat spomnim na luški primer, se pravi primer Luke
               Koper. Na odboru pred nekaj meseci smo s strani članov nadzornega sveta Luke Koper
               slišali, da Luka Koper kar 70 % svoje delovne sile zaposluje prek tako imenovanih
               IPS. Se pravi, samo 30 % delavcev je zaposlenih, vsi ostali so najeti. Ti izvajalci
               pristaniških storitev so na papirju podjetja, ki Luki Koper ponujajo pretovor. Se
               pravi, nakladanje zabojnikov na ladje in zlaganje zabojnikov z ladje. Ampak kar v
               resnici ti izvajalci pristaniških storitev delajo, je to, da Luki Koper pošljejo
               delavce, ki opravijo to delo. Torej to niso podjetja, ki ponujajo storitev, to so
               agencije za posredovanje dela. One ne ponudijo čisto nič drugega kot delavca z golimi
               rokami, da bo opravil neko delo. In to je vse, kar oni naredijo. Dalje. Izvedeli smo,
               da je Luka Koper samo v lanskem letu tem agencijam plačala 22 milijonov evrov in po
               podatkih FURS naj bi se kar 11 milijonov evrov izgubilo v neki sivi ekonomiji tam
               okrog. To je samo en tak primer. Mi smo zato zahtevali, da je treba stvar zakonsko
               urediti po isti analogiji, kot se ureja zadeva s prisilnimi espeji. Če direktor pride
               v Luko Koper in tam vidi, da so ljudje napoteni s strani nezakonite agencije za
               posredovanje dela, naj naloži Luki Koper, da te delavce normalno zaposli. S tem bi
               oni dobili varnost in s tem bi država dobila plačilo prispevkov in s tem bi
               raznorazne »gazde«, to so lastniki teh agencij, odrezali od verjetno desetmilijonskih
               zneskov, ki jih vsako leto dobijo na račun izkoriščanja delavcev in se izgubijo v
               njihovi sivi ekonomiji.</p>
               <p>Ta primer, mislim da je dovolj ilustrativen, da bi morali razumeti, zakaj je treba
               urediti tudi njihovo situacijo. Če povem še ta podatek. Tri milijone evrov naj bi se
               samo iz Luke Koper izgubilo na račun prispevkov za socialno, zdravstveno in
               pokojninsko blagajno, ker se na ta način Luka Koper kot podjetje izogiba plačilu
               prispevkov.</p>
               <p>To je vsebina našega amandmaja in to predlagamo. To predlagamo že tretjič v mandatu
               in upamo, da bo danes amandma tudi sprejet. Imam pa vprašanje za ministrstvo. Če
               boste zdaj odgovorili, da niste pripravljeni sprejeti tega amandmaja – ali imate vi
               sami kakšno alternativno rešitev za delavce iz teh kvazi agencij? Še enkrat
               poudarjam, to, kar mi predlagamo, ni v nasprotju z nobenim ustavnim redom, niti z
               evropskim redom. Takšna rešitev, identična, že velja v Franciji in Italiji, kot sem
               že povedal v stališču. Toliko za začetek. Hvala.</p>
            </sp>
            <sp xml:id="SDZ7-Redna-33-2017-09-21.sp67">

               <speaker>PODPREDSEDNIK MATJAŽ NEMEC:</speaker>

               <p>Želi še kdo razpravljati o tej točki in amandmaju?</p>
               <p>Gospod državni sekretar, gospod Peter Pogačar, izvolite, imate besedo.</p>
            </sp>
            <sp xml:id="SDZ7-Redna-33-2017-09-21.sp68">

               <speaker>PETER POGAČAR:</speaker>

               <p>Najlepša hvala za besedo, gospod predsedujoči.</p>
               <p>Spoštovani poslanke in poslanci! Predlog amandmaja Poslanske skupine Levice, ki je
               pred vami, je bil, kot je poslanec Mesec korektno povedal, v preteklosti že večkrat
               obravnavan na matičnem odboru Državnega zbora. Vsi se zavedamo, da je problem v zvezi
               s kršitvami pravic delavcev v podjetjih, ki opravljajo delo pri drugem uporabniku.
               Vsi se zavedamo, da smo v preteklosti imeli velike težave na področju agencijskega
               dela. Prav zato je ta vlada v tem mandatu sprejela nova pravila glede delovanja
               agencij za posredovanje dela. Zaostrila je pogoje za ustanavljanje teh agencij. Vsaka
               agencija, ki posreduje delo, mora imeti dovoljenje ministrstva za delo, ki ga
               ministrstvo za delo v primeru kakršnekoli spremembe zakonodaje tudi lahko odvzame.
               Naj samo povem, če govorimo o agencijah, če smo pred spremembo zakona o delovanju
               agencij za posredovanje dela imeli preko 210 agencij za posredovanje dela, je danes
               teh agencij več kot polovico manj. In čisto vse spoštujejo zakonodajo tudi po
               ugotovitvah inšpektorja za delo.</p>
               <p>Druga stvar, ki smo jo naredili za to, da smo uredili področje, ki je
               najpomembnejše, področje agencijskih delavcev, smo z Zakonom o delovnih razmerjih
               jasno določili, da imajo delavci, ki delajo pri uporabniku preko agencije, se pravi,
               agencijski delavci, da morajo imeti popolnoma enake pravice kot tisti, ki delajo
               neposredno pri delodajalcu. Pa ne samo zakonske pravice, tudi pravice po kolektivnih
               pogodbah v podjetništvu, po kolektivnih pogodbah v celoti morajo biti izenačeni s
               tistimi delavci. Problem, ki ga tukaj naslavljate, za katerega se strinjava, da,
               spoštovani poslanec Mesec, je težava, pa ni v agencijskih delavcih. Gre za vprašanje,
               kadar se delo opravlja pri nekemu uporabniku in gre za posredovanje dela, in ga ne
               opravlja agencija, ki ima dovoljenje ministrstva za delo in je vpisana v register in
               ti zaposleni pri tistem podjetju niso agencijski delavci ,za katere bi veljala enaka
               pravila po Zakonu o delovnih razmerjih. Za to vprašanje gre. Vendar je tukaj ključna
               kršitev v tem, da so podani elementi posredovanja dela delavcem, ki ga izvaja
               nezakonita agencija. Se pravi, sploh ne agencija, ampak neko podjetje, ki za to nima
               dovoljenja ministrstva za delo. Tukaj je kršitev. In tukaj jo mora Inšpektorat za
               delo odkriti in jo tudi odkrije in ima vse možnosti v zakonu, in tudi v praksi se je
               že to zgodilo, da je, kot prvo, prepovedal takšen način posredovanja dela, ker je
               ugotovil, da gre za nezakonito posredovanje dela, prepovedal je obema, tako
               uporabniku kot temu podjetju, ki te storitve izvaja, zagrožena je visoka sankcija, ki
               se tudi izreče. In tukaj je ta kršitev. Posredovanje dela delavcev se v tej državi
               lahko opravlja samo preko registriranih agencij za posredovanje dela, ki imajo
               dovoljenje ministrstva za delo.</p>
               <p>Vaš predlog pa ne naslavlja tega vprašanja, ker to vprašanje očitno tudi po vaši
               oceni je ustrezno urejeno. Naslavlja pa vprašanje, da tisti delavci, ki pri tem
               podjetju delajo, da se jim avtomatično sklene pogodba o zaposlitvi pri uporabniku. To
               pa po naši oceni, po mnenju ministrstva za delo pomeni, da sistemsko ni pravilno.
               Dejstvo je, da tisti delavci imajo pogodbo o zaposlitvi pri tem podjetju, težava je v
               tem, ker gre za elemente posredovanja dela, pa se ne izvaja preko agencije.</p>
               <p>Vi ste navedli primer konkretnega podjetja, kjer gre za takšna vprašanja, se pravi
               za posredovanje dela. Lahko vam odgovorim, da v tem konkretnem podjetju je
               inšpektorat za delo opravil nadzor, izdal odločbo, zoper katero je bila pritožba.
               Ministrstvo je pritožbo zavrnilo in trenutno poteka spor pred sodiščem. Nanaša se pa
               točno na to, ali so v tem konkretnem podjetju, ki ste ga vi navajali v obrazložitvi
               amandmaja, podani elementi posredovanja dela. Stališče ministrstva kot
               drugostopenjskega organa je pritrdilo odločbi inšpektorja za delo, da gre za elemente
               posredovanja dela in da se mora opravljati samo preko registriranih agencij za
               posredovanje dela, kar bo pomenilo, da tudi ti delavci, če bo sodišče temu pritrdilo,
               bodo lahko imeli samo status delavcev pri agenciji, s čimer jim bodo zagotovljene v
               celoti enake pravice kot tistim, ki so neposredno zaposleni v tem podjetju.</p>
               <p>Še enkrat ponovno, naša ocena je, da amandma, ki ga je vložila poslanska skupina
               Levica, ni ustrezen, ker prava kršitev v primeru, ki ga navajate v obrazložitvi, je
               to, da so podani elementi posredovanja dela delavcev, ki se ne izvajajo preko
               agencije, ki ima dovoljenje Ministrstva za delo in je vpisana v register agencij.
               Tukaj je kršitev in tukaj so, še enkrat ponavljam, ustrezno urejeni ukrepi
               Inšpektorata za delo, ki se v praksi, tudi v tem konkretnem primeru, ki ste ga
               navedli, tudi izvajajo. Ima inšpektor možnost prepovedne odločbe, se pravi, da takoj
               prekine takšno opravljanje dela, ima možnost zelo visoke sankcije in kar nekaj
               primerov takšnih v praksi je že bilo.</p>
               <p>Kakšna je alternativna rešitev – če ste me že izzvali s tem vprašanjem. Alternativna
               rešitev je to, kar smo že sprejeli; se pravi, zaostrili pogoje, kdo sploh lahko
               opravlja agencijsko delo, kakšni so pogoji za to, da agencija deluje, in strog nadzor
               nad tem, da tam, kjer so podani elementi posredovanja delavcev, naj inšpektorji
               odkrivajo, visoko sankcionirajo in nemudoma prepovedo nadaljnje izvajanje takšne
               dejavnosti. Hvala.</p>
            </sp>
            <sp xml:id="SDZ7-Redna-33-2017-09-21.sp69">

               <speaker>PODPREDSEDNIK MATJAŽ NEMEC:</speaker>

               <p>Gospod Luka Mesec, izvolite imate ponovno besedo.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-21.sp70">

               <speaker>LUKA MESEC (PS Levica):</speaker>

               <p>Hvala za besedo še enkrat.</p>
               <p>Moram vam oporekati. Namreč, rešitve, ki ste jih predlagali, niso zadostne. Prvič,
               jasno je, da kazni ne delujejo. Število kršitev, ki jih ugotovi inšpekcija, se ne
               zmanjšuje, ampak se povečuje. To niso samo moje besede, to je konec koncev pred mano
               rekla poslanka SD gospa Bačič. Če citiram kar direktno, rečeno je bilo, »kazni nimajo
               odvračilnega učinka, kršitelji, kljub temu da so kaznovani, nadaljujejo z nelegalnimi
               praksami«. Torej, kazni niso dovolj.</p>
               <p>Drugič, inšpektorji odkrijejo samo vrh ledene gore in podjetja, ki so odkrita, se na
               to pritožijo. Tukaj vam bom spet ilustriral primer Luke Koper. Luka Koper s tem, ko
               najame delavce pri nezakoniti agenciji za posredovanje dela – vidim, da se strinjamo,
               da so to nezakonite agencije –, je tudi sama v prekršku. Namreč, oni zavestno kršijo
               ta člen Zakona o urejanju trga dela, torej 166. člen tega zakona, ki pravi, da
               uporabnik lahko sprejme delavce samo od podjetja, ki je vpisano v register pri
               ministrstvu. Torej, ki ima licenco za to, da opravlja funkcijo agencije za
               posredovanje dela. Luka Koper kljub temu najema skoraj izključno svoje delavce v
               pristanišču v agenciji, ki nima te licence in je s tem v prekršku.</p>
               <p>Ko inšpektor odkrije nezakonito posredovanje dela, izda prepovedno odločbo in izreče
               kazen obema kršiteljema, torej tako Luki Koper kot IPS. To se je lani zgodilo v
               primeru Encon. Verjetno poznate ta primer. Ampak potem se na odločbo ni pritožil
               Encon, ni se pritožil ta gazda, se pravi izvajalec pristaniških storitev, ampak Luka
               Koper. Vi zdaj pravite, da bi morala kršitev sanirati Luka Koper. Ampak glejte, Luka
               Koper ne more pridobiti dovoljenja za posredovanje dela namesto te agencije, Luka
               koper ne more položiti bančne garancije namesto Encona, lahko pa sanira stanje na
               najbolj normalen način, to je enostavno tako, da delavcu omogoči zaposlitev. Tukaj
               ponavljam, tukaj ne gre za nobeno kršitev pravnega reda, pa tudi ne evropskega, ker
               identična rešitev obstaja v Franciji in Italiji in identično rešitev danes sprejemate
               za prisilne espeje, ki so sicer v podobnem razmerju, kot so ti prekarni delavci, ki
               jih opisujem.</p>
               <p>Dalje. Problem je, da četudi inšpekcija sankcionira to, ne spremeni situacije. V
               Luki Koper so eno tako firmo prepovedali, ampak ostale delajo naprej in nekateri
               delavci, ki so bili prej zaposleni pri tej firmi, ki je dobila prepovedno odločbo, so
               enostavno prišli nazaj na delo čez teden dni prek drugih gazd; se pravi, so jih druge
               nezakonite agencije za posredovanje dela najele. Ko smo spraševali o tem na odboru,
               kaj se zdaj dogaja, sta inšpektorica in ministrica odgovarjali, da v tem primeru zdaj
               čakamo na odločitev Upravnega sodišča glede pritožbe Luke Koper. Ampak smo se
               pozanimali in kaže, da bomo čakali še dolgo. Spor je bil sprožen 19. januarja, nam so
               pa 28. avgusta, se pravi več kot 8 mesecev kasneje, s sodišča sporočili, da je zadeva
               v fazi izmenjave vlog. Torej v sedmih, osmih mesecih smo prišli do faze izmenjave
               vlog. Toliko učinkovit je nadzor, ki ga vi poskušate vršiti. Se pravi, vaš odgovor
               je: inšpekcija, sankcija, ampak potem se vse zalomi, ko se nekdo pritoži, oziroma se
               zalomi že prej zaradi tega, ker tudi firma, ki dobi prepovedno odločbo, pač enostavno
               prestavi svoje delavce k drugemu gazdi in ti pridejo nazaj. To ni nobena rešitev in
               tudi stanje v tem, zato vseskozi govorim, v Luki Koper, pač tam se vam pred očmi
               dogaja, kaj je narobe s tako rešitvijo. In ni druge rešitve kot to, kar predlagamo
               mi; enostavno, da Luki Koper naložimo, naj te delavci zaposli. Kot sem že prej
               povedal, neke firme v Sloveniji so to naredile same od sebe. Luko Koper smo tudi
               pozvali na odboru, tukaj v parlamentu, sem osebno pozval nadzornike, naj upravi
               naložijo, naj zaposli delavce, ki delajo preko izvajalcev pristaniških storitev.
               Tukaj ponavljam, od več kot 900 ljudi, ki delajo v Luki, pač njihovo število malo
               niha, jih 700 dela preko IPS. Se pravi oni 70 % dela niso zmožni planirati. To je
               njihov izgovor. Oni 70 % dela niso zmožni planirati in zato morajo najemati začasne
               delavce. Potem smo rekli, dobro, če uprava pač ni sposobna boljše planirati dela od
               tega, da je kar 70 % dela neplaniranega, pa zamenjajte upravo. Ampak to se bo vleklo.
               Edini način, da to rešimo, je, da zakonsko naložimo ne samo Luki Koper, ampak vsem
               takim podjetjem, da se delavce normalno zaposli.</p>
               <p>V drugem delu se seveda strinjam z vami. Če že nekdo najema začasno delo, naj to
               počne preko legalne agencije, ampak pri nas smo na žalost v stanju, ko je preveč
               zakonskih lukenj, da bi se lahko zanašali na to rešitev. Če boste izdali prepovedno
               odločbo neki nezakoniti agenciji za posredovanje dela, se bo problem pač za nekaj
               časa ustavil na sodišču, vmes se bodo pa delavci zaposlili preko druge nezakonite
               agencije za posredovanje dela. To je trenutna, na žalost, praksa. Zato še enkrat
               poudarjam, ni druge rešitve, kot da sprejmemo ta amandma.</p>
            </sp>
            <sp xml:id="SDZ7-Redna-33-2017-09-21.sp71">

               <speaker>PODPREDSEDNIK MATJAŽ NEMEC:</speaker>

               <p>Odgovarja državni sekretar na Ministrstvu za delo, družino, socialne zadeve in enake
               možnosti, gospod Peter Pogačar.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-21.sp72">

               <speaker>PETER POGAČAR:</speaker>

               <p>Hvala za besedo. Hvala tudi gospodu poslancu Mescu za tole razpravo.</p>
               <p>Poglejte, v konkretnem primeru, ki ga navajate, gre točno za spor okoli vprašanja,
               kdaj gre za posredovanje dela delavcev uporabniku, kdaj pa gre za opravljanje neke
               storitve. Stališče inšpektorja za delo, ki je opravil nadzor in je opravil svojo
               funkcijo, je, da gre v tem konkretnem primeru za tipično posredovanje dela, ki bi se
               lahko opravljalo samo preko agencije za posredovanje dela, ki je registrirana,
               vpisana z dovoljenjem Ministrstva za delo. To bi pomenilo, da so zaposleni pri tem
               podjetju, imajo status agencijskih delavcev in so njihove pravice v celoti izenačene
               z zaposlenimi v matičnem podjetju. Tukaj obstaja spor. Zoper to odločbo inšpektorja
               za delo je ta konkretni delodajalec vložil pritožbo. Ministrstvo je, mislim da,
               znotraj roka za odločitev na 2. stopnji pritrdilo odločbi Inšpektorata za delo in
               zoper to zdaj poteka sodni spor, ker se to konkretno podjetje ne strinja z
               ugotovitvami Inšpektorata in Ministrstva za delo, da gre v tem primeru za
               posredovanje dela, ki bi se lahko opravljalo samo preko agencij za posredovanje dela.
               Tudi se zavedajmo, da v nadaljevanju, če se bo sodni postopek in tudi sam osebno si
               želim, da se v dobro vseh delavcev v tistem podjetju in v tistih podjetjih končal čim
               prej, bo to pomenilo tudi zelo pomembno sodno prakso, ki jo bodo inšpektorji
               brezpogojno upoštevali in jo bodo morali tudi delodajalci. To bo zelo pomembno.</p>
               <p>Tudi mi, če želite, Ministrstvo za delo kot drugostopenjski organ, smo enakega
               mnenja, da če so podani elementi posredovanja dela, so lahko samo preko agencij.
               Ampak s tem predlogom, ki ga vi predlagate – če lahko čisto konkretno, vaš predlog
               je, če so podani elementi posredovanja dela, da se potem delavci avtomatično
               prezaposlijo na matičnem podjetju –, še vedno nismo rešili problema, ali gre za
               elemente posredovanja dela. Če gre za elemente posredovanja dela, se lahko izvaja
               samo preko agencij za posredovanje dela in to lahko delajo samo agencijski delavci.
               Hkrati v vašem predlogu amandmaja tudi niste uredili, na kakšen način pa potem
               preneha pogodba o zaposlitvi v tistem podjetju. Ne nazadnje ti ljudje, ti delavci so
               v tistem podjetju zaposleni, ali jim preneha, ali imajo potem sočasno dve zaposlitvi,
               to so tista vprašanja. Ampak ne glede na to, ključno je – in tu mislim, da ga ni med
               nami, ki si ne bi želel, da takšnih kršitev ne bi bilo –, ključno je, da moramo
               zagotoviti, da se bo posredovanje dela delavcev opravljalo samo preko agencij, ki
               imajo dovoljenje Ministrstva za delo, ki so vpisane v register, na podlagi česar
               imajo zaposleni v agencijah status agencijskega delavca in so v svojih pravicah in
               obveznostih v celoti izenačeni z delavci v matičnih podjetjih. Tu si moramo vsi
               prizadevati. In to Inšpektorat počne, ima možnost prepovedne odločbe, visoke denarne
               sankcije in vsi postopki v zvezi s tem, ki potekajo tako na nadzorni ravni kot
               kasneje sodni, pritrjujejo v tej smeri.</p>
               <p>Ključno torej je, da amandmaja ne moremo podpreti, ker kršitev v primeru, ki ga
               navajate v obrazložitvi, ni v tem, da ti ljudje ne bi imeli pogodbe o zaposlitvi, kot
               v primeru prekarnega dela, imajo pogodbo o zaposlitvi, vendar pogodbo o zaposlitvi
               imajo s podjetjem, ki ni registrirano kot agencija. Kaj lahko inšpektor naredi?
               Naloži takšnemu podjetju, da takoj preneha opravljati to dejavnost, in matičnemu
               podjetju, da preneha poslovati s takšno agencijo. Se pravi, ključna kršitev tu ni, da
               delavci ne bi bili zaposleni, ključna kršitev je, da gre za posredovanje dela, ki se
               ne izvaja preko registrirane agencije za posredovanje dela. Hvala.</p>
            </sp>
            <sp xml:id="SDZ7-Redna-33-2017-09-21.sp73">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Kolegice in kolegi, ali želi še kdo razpravljati o tej temi? Vidim, da ja. Prosim,
               da se prijavite. Besedo ima gospod Uroš Prikl.</p>
            </sp>
            <sp xml:id="SDZ7-Redna-33-2017-09-21.sp74">

               <speaker>UROŠ PRIKL (PS DeSUS):</speaker>

               <p>Hvala lepa za besedo, spoštovani podpredsednik. Kolegice in kolegi!</p>
               <p>Najprej kratka observacija. Vidim, da manj kot 20 poslancev Državnega zbora zanima
               vsebina Zakona o inšpekciji dela, ki jo sam ocenjujem, da je še kako pomembna.</p>
               <p>Kaj prinaša ta zakon? Prinaša dvoje. Prvič, sankcionira vse tiste neustrezne – ne
               vem, kakšen drug pridevnik bi tu uporabil – delodajalce, ki s pridom izkoriščajo –
               meni so tule strokovni delavci napisali atipične oblike zaposlitve, sam bi temu rekel
               izkoriščevalske oblike zaposlovanja oziroma najemanja delovne sile za maksimiziranje
               svojih profitov – in seveda posega v področje, da vsak zaposleni, vsak delavec za
               svoje korektno opravljeno delo dobi korektno plačilo. Prepovedna odločba, ki jo lahko
               inšpektor izda, ko ugotovi, da so elementi delovnega razmerja, in v nadaljevanju še
               odredba, s katero naloži, da je treba delavcu dati pogodbo o zaposlitvi, mislim, da
               je bistven in pomemben moment, da je korak naprej, ki bo zagotovo prinesel izboljšave
               na tem področju. Na Odboru za delo, ko smo se pogovarjali – pa se zdaj čisto natančno
               ne spomnim, kdo je to izrekel –, je bilo rečeno, da ni ne tič ne miš. Mislim, da to
               ni tako, da so takšna dodatna pooblastila inšpektorata sigurno korak v pravo
               smer.</p>
               <p>Druga zadeva, ko gre za kršitev, da ni pravočasno oziroma da sploh ni izvedeno
               plačilo delavcem, je naloga Inšpektorata oziroma pooblastilo Inšpektorata, da izda
               tudi v tem primeru odločbo in smiselno sankcionira delodajalca. Tukaj ne bi želel, da
               za vsako malo rešitev, če se kakšen dan ali dva zamudi pri izplačilu, da so tukaj
               najbolj rigorozne sankcije, ampak vendarle mnogo, mnogo je takšnih delodajalcev, ki
               jim je to postala praksa, ki pozabijo, da so zaposleni pri njih trdo delali oziroma
               trdo delajo, ko pa pride trenutek resnice, bom temu rekel, ko jim je pa treba dati
               nadomestilo oziroma nagrado za to, plačilo – dostojno plačilo za opravljeno delo, ne
               nagrado, se opravičujem –, potem pa se na vse to skupaj pozablja. Mislim, da ta dva
               momenta nova, ki jih prinaša Zakon o inšpekciji dela, sta za pozdraviti in zato, kot
               je tudi že kolegica Bizjakova v stališču poslanske skupine povedala, bomo poslanci
               Desusa ta zakon seveda podprli.</p>
               <p>Rad bi še eno stvar izpostavil. Seveda to ni tisti en in edini zakon, ki bo
               izboljšal razmere na trgu dela. Sigurno bo tukaj še naslednja točka Zakon o urejanju
               trga dela, ki ima tudi nekatere pozitivne momente in bo izboljšal položaj delavcev,
               in nestrpno pričakujemo tudi usklajen Zakon o delovnih razmerjih, za katerega mislim,
               da je morda še bolj pomemben kot že prej našteti vsi predpisi – ne bom rekel, da je
               to krovni zakon, ampak vendarle eden izmed najbolj pomembnih. Verjamem, da bo ta
               zakon usklajen med vsemi socialnimi partnerji, da posamezni nestrpneži ne bodo
               zapuščali socialnega dialoga, če ne bo po njihovem, kot je bil primer pri tem zakonu,
               in da bodo podjetja in tisti podjetniki, ki jim je mar za svoje podjetje in svoje
               zaposlene, ugotovili, da ni vse v enormnem maksimiranju svojih profitov, izčrpavanju
               delavcev, posluževanju se teh praks prekarnosti in izkoriščevalskih metod, ampak da
               je treba tudi nekaj narediti za zadovoljstvo svojih zaposlenih in jih za njihovo
               korektno delo seveda nagraditi. To je to.</p>
               <p>Danes sem pričakoval, da bo Luka – najbrž, če bi bil Kordiš tukaj, bi me omenil –,
               da sem bil jaz ta, ki je ob nesprejetju zakona o inšpekciji dela, ki ga je vložila
               Levica, rekel, da ne bom tega zakona takrat podprl in če Vlada ne bo prišla z zakonom
               do konca lanskega leta, bom sam vložil ta zakon. Seveda tega nisem naredil, verjamem
               pa, da je tudi na nek način ta majčken pritisk z moje strani vendarle pomenil to, da
               smo danes pri tem zakonu. Prepričan sem, da ga bomo sprejeli, kar pa je tudi v končni
               fazi najbolj bistveno. Najbrž ni idealen, verjetno bi še kakšno stvar lahko
               postorili. Tekom izvajanja se bo ugotovilo, kjer so, če so, pomanjkljivosti, se ga bo
               v hodu, torej tekom izvajanja korigiralo, izboljšalo, če se bodo, kot rečeno, za to
               pokazale potrebe.</p>
               <p>Želel bi, to je bilo izpostavljeno tudi na samem matičnem delovnem telesu, da je
               zelo pomemben tukaj socialni dialog. Zelo pomemben. Mislim, da ga je treba negovati,
               da ga je treba spoštovati in prisluhniti drug drugemu. Le tako lahko prinašamo
               zakonodajo, ki bo pila vodo in ki bo v končni fazi koristna in poštena za vse
               vpletene. Ta zakon je primer tega, ta zakon je primer konsenza med socialnimi
               partnerji in vse takšne zakone lahko samo pozdravimo. Bi si pa v bodoče želel, prvič,
               da morda, ne morda, da zagotovo gre ta tempo malo hitreje in če je treba tudi s
               takšnimi in drugačnimi legitimnimi in legalnimi pritiski na posamezne igralce na tem
               področju. Pa želel bi si, ko sem poslušal to razpravo med kolegom Mesecem in državnim
               sekretarjem, še večje zaostrovanje, še večjo zaostrovanje pri pogojih za delovanje in
               za registriranje agencij za posredovanje del. Osebno bi si želel, da teh agencij ne
               bi bilo, želel bi si, da ne bi bilo potrebno praktično nikakršnega najemanja delavcev
               od zunaj, da bi bilo to vse vkomponirano v posamezna podjetja, ampak če se
               ministrstva pa državni organi tega poslužujejo – in to v enormnih obsegih zunanjih
               izvajalcev, zunanjih svetovalcev, zunanjih, kaj pa vem še kaj –, mislim, da kot
               država potem res ne dajemo dober zgled realnemu sektorju. To bi si želel.
               Inšpektoratu, ki se strinja, ki pozdravlja tudi ta zakon, kot je bilo povedano, bi
               seveda želel, da po svojih najboljših močeh rigorozno, ostro, brez nekih omejitev,
               ali gre za majhno podjetje, mikro podjetje, veliko podjetje, vsi so – pa ne glede na
               to, iz katerega območja Slovenije prihaja, ne glede na to, kdo je njegov lastnik, ne
               glede na to, kako se piše direktor tega podjetja –, da striktno in dosledno izvaja
               določila zakona in vse tiste, ki se pregrešijo, tudi seveda kaznuje.</p>
               <p>Kar zadeva dodatne zaposlitve, vem, sprejeli smo soglasno ta sklep na Odboru za
               delo; bom pozdravil, če bo 150 novih zaposlitev. Seveda pa bi želel, da pogledamo
               tudi v kakšen drug organ. Tukaj imam morda kot prvega »na meti« Finančno upravo
               Republike Slovenije pa še kakšen organ, da se enostavno kader tam, ki je nedvomno,
               nisem prepričan, da polno izkoriščen – se opravičujem, optimalno izkoriščen –, da se
               ga enostavno uporabi tukaj, morda s kakšnim dodatnim izobraževanjem usposobi in da
               izvaja naloge Inšpektorata Republike Slovenije za delo, ki je, kakorkoli obračamo
               zadevo, to smo že večkrat slišali, kadrovsko podhranjen. Ni pa seveda vse v
               zagotavljanju kadrov. Sem prepričan, če za 80 odstotkov okrepimo kadrovsko
               Inšpektorat, ne bo 80 odstotkov večje učinkovitosti. Pa vendarle verjamem, da se bo
               tudi ta sklep realiziral.</p>
               <p>Zakonu, mi je žal, da komaj v torek o njem glasujemo, zakonu želim dobro popotnico,
               ker če se bo dosledno izvajal, mislim, da se čez kako leto ali pa dve ne bomo v takem
               obsegu in s takšnimi anomalijami na trgu dela rabili pogovarjati. Hvala lepa.</p>
            </sp>
            <sp xml:id="SDZ7-Redna-33-2017-09-21.sp75">

               <speaker>PODPREDSEDNIK MATJAŽ NEMEC:</speaker>

               <p>Želi še kdo razpravljati? Ugotavljam, da ja.</p>
               <p>Gospod Luka Mesec, izvolite.</p>
            </sp>
            <sp xml:id="SDZ7-Redna-33-2017-09-21.sp76">

               <speaker>LUKA MESEC (PS Levica):</speaker>

               <p>Hvala za besedo.</p>
               <p>Še enkrat bom odgovoril gospodu Pogačarju. V svoji razpravi nočete razumeti, da je
               podjetje, ki najame te delavce, sostorilec. Se pravi, Luka Koper, ko najame delavce
               preko IPS, je sostorilec. In pritožnik v sodnem primeru, o katerem se pogovarjava, ni
               IPS, ampak je Luka Koper. Oni so se pritožili. Zato je treba njim naložiti, naj
               uredijo stvar tako, kot gre. Naj zaposlijo te ljudi na normalen način, ampak oni se
               temu izmikajo, oni so se pritožili. Zdaj očitno bodo zavlačevali v tožbi, verjetno
               bodo investirali kup denarja pač v to, da bo sodna praksa, ki jo vi želite
               vzpostaviti, ali pa, na katero vi računate, da se bo vzpostavila, spodletela.</p>
               <p>Kaj pa, če ta primer pade? Vi računate neposredno na to, kar ste mi rekli, torej da
               bo primer pokazal, da ima Inšpektorat za delo prav in da se bo vzpostavila sodna
               praksa, na podlagi katere boste vi lahko začeli urejati to področje, sistematično.
               Kaj pa, če ne bo do tega prišlo? To je moje prvo vprašanje.</p>
               <p>Drugo. Očitate nam, da nismo v svojem amandmaju uredili, kaj se zgodi z delavcem, ki
               je zaposlen, recimo, pri izvajalcu pristaniških storitev in Inšpektorat odkrije, da
               pač bi moral biti vsaj posredovan preko agencije za posredovanje dela, pa to ni, in
               potem mi rečemo, da mora inšpektor v tem primeru naložiti Luki Koper, ki ga je
               najela, naj delavca zaposli. Vi pravite, da nismo potem uredili tega, ali bo zdaj on
               zaposlen in v IPS in v Luki Koper. Ne vem, ali niste prebrali našega amandmaja, ampak
               mi smo, po opozorilu, dopolnili in smo rekli, da s tem, če delavec sprejme zaposlitev
               v Luki Koper, mu preneha zaposlitev pri nezakoniti agenciji za posredovanje dela.</p>
               <p>Na to opozarjam tudi zato, ker bom še enkrat povedal, da že tri leta čakamo na to
               rešitev. Zakon, o katerem se pogovarjamo oziroma ureditev, ki je trenutno v veljavi,
               je bila sprejeta marca 2014. Pol leta kasneje je delovna inšpekcija že opozorila, da
               jo je treba popraviti, ker je defektna, ampak je ministrstvo s tem zavlačevalo. V
               javno razpravo ga je dalo šele po letu in pol in od javne razprave, ki se je začela
               novembra 2016, je trajalo še leto in pol, da smo prišli v Državni zbor sploh s tem
               zakonom. Se pravi, tri leta je trajalo, da smo se začeli sploh pogovarjati o odpravi
               nekega eklatantnega kršenja socialnih in delavskih pravic, ki se nam dogaja pred očmi
               v enem izmed največjih državnih podjetij Luki Koper; v paradnem konju, kot mu rečejo.
               Ne samo, da smo prišli do tega po treh letih, celotna stvar je postala predmet vezane
               trgovine. Naj spomnim, kaj je naredilo vaše ministrstvo. Vi niste benevolentno
               prinesli tega zakona, ampak ste poskušali v socialnem dialogu sindikate – vsi,
               celotna vlada, ne samo ministrstvo – prisiliti v to, da bi v zameno za ureditev tega
               področja sindikati sprejeli novo obliko odpuščanja, to je sporazumno odpoved dela. Se
               pravi, s tem bi praktično preskočili odpravnine, ki so naložene po zdajšnjem zakonu,
               in odpovedne roke in tako naprej.</p>
               <p>Še več! Za podporo v zameno za Zakon o inšpekciji dela in Zakon o urejanju trga dela
               ste delodajalcem junija letos obljubili, da bodo koalicijski poslanci glasovali proti
               noveli Zakona o minimalni plači, ki smo ga vložili v Levici. Koalicija je potem
               seveda na predlog Jana Škoberneta izglasovala sklep, da naš zakon ni primeren za
               nadaljnjo obravnavo. Na te primere opozarjam, ker kažejo na dvoličnost in na
               nepripravljenost urejati delovne in socialne pravice. Opozarjam tudi zato, ker je
               konec koncev predsednik Socialnih demokratov Dejan Židan nedavno v intervjuju za
               Mladino posebej izpostavil, da bi nova vlada – pod njegovim vodstvom seveda, če bo
               izvoljena –, si želela sodelovati koalicijsko z Levico predvsem na področju urejanja
               socialnih pravic, odprave revščine, minimalne plače. Ampak vse, kar je bilo do zdaj
               izkazano, gre direktno proti temu. Zavrnjen je bil naš predlog o minimalni plači, pri
               Zakonu o inšpekciji dela smo rabili tri leta, da se pogovarjamo o polovični rešitvi,
               pri Zakonu o urejanju trga dela se povečuje represija, kot se bomo pogovarjali pri
               naslednji točki, nad brezposelnimi in počasi izgubljamo potrpljenje in upanje, da se
               bo res kaj spremenilo.</p>
               <p>Zato vas še enkrat sprašujem, gospod sekretar; ob določbi, ki smo jo opisali – torej
               rešili smo problem, na katerega opozarjate –, delavec ne bo imel potem dveh pogodb o
               zaposlitvi, ampak mu bo, če ga kršitelj, ki je najel nezakonito agencijo za
               posredovanje dela, zaposli, mu staro delovno razmerje pri tej nezakoniti agenciji za
               posredovanje dela poteče in ima potem normalno urejeno delovno razmerje po vseh
               standardih, ki v nekem podjetju in tudi konec koncev v našem pravnem redu in
               socialnem sistemu veljajo. Ali ste zdaj pripravljeni ta amandma podpreti in zakaj ne?
           </p>
            </sp>
            <sp xml:id="SDZ7-Redna-33-2017-09-21.sp77">

               <speaker>PODPREDSEDNIK MATJAŽ NEMEC:</speaker>

               <p>Gospod državni sekretar izvolite, imate besedo.</p>
            </sp>
            <sp xml:id="SDZ7-Redna-33-2017-09-21.sp78">

               <speaker>PETER POGAČAR:</speaker>

               <p>Hvala za besedo.</p>
               <p>Spoštovani gospod poslanec Mesec, odgovarjal bom na vaša vprašanja, ki se nanašajo
               na točko dnevnega reda, to je Zakon o inšpekciji dela.</p>
               <p>Očitno se nisva povsem dobro razumela. Opozorili ste, da se danes uporabnika, se
               pravi podjetje, ki najame nezakonito agencijo, ki najame podjetje, pa bi moralo
               registrirano agencijo, ker gre za elemente posredovanja dela, da se tega uporabnika
               ne sankcionira. To seveda ne drži. Sankcioniran je tudi ta uporabnik, ki je sklenil
               pogodbo o izvajanju storitev, pa so podani elementi posredovanja dela, pa je sklenil
               s podjetjem, ki nima dovoljenja Ministrstva za delo za biti agencija in potem
               posledično delavci niso delavci. Zakaj je to tako pomembno še enkrat poudariti? Prav
               zato, ker smo v Zakonu o delovnih razmerjih z namenom zaščite agencijskih delavcev
               zapisali, da če je delavec zaposlen pri agenciji za posredovanje dela, je v svojih
               pravicah in obveznostih v celoti izenačen s tistimi zaposlenimi pri uporabniku, če
               želite, v matičnem podjetju. Še enkrat, Zakon o urejanju trga dela, ki smo ga
               sprejeli v Državnem zboru, mislim da leta 2013, izrecno določa, kdo lahko opravlja
               dejavnost posredovanja dela. Določa tudi sankcijo za to podjetje, sankcija lahko
               znaša do 30 tisoč evrov.</p>
               <p>Še enkrat, vaš amandma ima dober namen. Vsi smo za to, da se izkoriščanje preneha,
               če je prisotno, in zatrjujete, da je, in verjamem, da se na žalost ponekod dogaja.
               Prav zato smo uvedli pravila glede agencij, pravila glede agencijskega dela in
               pravila glede položaja agencijskih delavcev. Težava ali problem je, da v tem primeru
               uporabnik ali to podjetje – ga lahko še jaz tako imenujem, pa ni edino – ne želi
               priznati, da gre za elemente posredovanja dela, ampak zatrjuje, da gre za navadno
               opravljanje storitve. Tu je ta spor in to je treba primarno rešiti.</p>
               <p>Če me pa vprašate tudi glede komentarja vašega amandmaja, glede prenehanja pogodbe o
               zaposlitvi – nisva se dobro razumela. Dejansko vi pišete, da mu s sklenitvijo nove
               pogodbe o zaposlitvi preneha pri prejšnjem delodajalcu, tu pa opozarjam, da je to v
               neskladju z Zakonom o delovnih razmerjih, ki je temeljni zakon za pogodbe o
               zaposlitvi, ki določa zakonite načine prenehanja pogodbe o zaposlitvi. Samo to sem
               želel povedati.</p>
               <p>Še enkrat, spoštovane poslanke, spoštovani poslanci, kršitev v primeru, ki ga želi
               urejati amandma Poslanske skupine Levice, ni v tem, da ti delavci ne bi imeli pogodbe
               o zaposlitvi in bi nujno potrebovali novo. Kršitev je v tem, da se delo opravlja
               preko podjetja, ki nima dovoljenja Ministrstva za delo, ki ni registrirano kot
               agencija, opravljajo ga delavci, ki niso agencijski delavci in bi po zakonu morali
               imeti popolnoma enake pravice kot zaposleni pri uporabniku. To kršitev je treba
               odpraviti in za to kršitev ima inšpektor zakonsko urejene možnosti ukrepanja,
               določene so tudi ustrezne sankcije.</p>
               <p>Na koncu še enkrat predlagam, da tega amandmaja ne podprete. Hvala.</p>
            </sp>
            <sp xml:id="SDZ7-Redna-33-2017-09-21.sp79">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Gospod Luka Mesec, izvolite, imate besedo.</p>
            </sp>
            <sp xml:id="SDZ7-Redna-33-2017-09-21.sp80">

               <speaker>LUKA MESEC (PS Levica):</speaker>

               <p>Hvala za besedo še zadnjič.</p>
               <p>Še enkrat bom ponovil. V primeru, ki ga obravnavava, se je pritožil tisti, ki je
               najel nezakonito agencijo za posredovanje dela, torej Luka Koper. Sodišče ne more v
               svoji odredbi naložiti Luki Koper, naj za izvajalca, preko katerega je najel te
               delavce, pridobi dovoljenje, da bodo oni postali legalna agencija za posredovanje
               dela. Tu je problem! Sodna praksa, na katero računate, se v tem primeru ne more na ta
               način vzpostaviti.</p>
               <p>Drugo, to, kar mi predlagamo – bom še enkrat povedal –, je v veljavi na praktično
               identičen način v Franciji in Italiji. Če zdaj pravite, da je problem s starim
               delovnim razmerjem, to staro delovno razmerje pri nezakoniti agenciji za posredovanje
               dela je, konec koncev, tudi lahko pravno nično, če tako odločimo. Pač, to podjetje ne
               bi smelo na ta način zaposlovati oziroma bi ga morali ukiniti in ljudi, ki so delali
               preko njega, zaposliti pri tistemu, ki je zavestno kršil zakon s tem, ko je tako
               agencijo najel.</p>
            </sp>
            <sp xml:id="SDZ7-Redna-33-2017-09-21.sp81">

               <speaker>PODPREDSEDNIK MATJAŽ NEMEC:</speaker>

               <p>Želi še kdo razpravljati o tej točki? Ugotavljam, da ne, zato zaključujem
               razpravo.</p>
               <p>V razpravo dajem 3. člen in amandma Poslanske skupine Levice. Želi kdo razpravljati?
               Ugotavljam, da ne.</p>
               <p>Ker ne želi nihče več razpravljati, zaključujem razpravo.</p>
               <p>O amandmajih bomo v skladu s časovnim potekom seje zbora odločali v torek, 26. 9.
               2017, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>6. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O UREJANJU TRGA DELA, SKRAJŠANI POSTOPEK. </title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavniku Vlade,
               državnemu sekretarju Ministrstva za delo, družino, socialne zadeve in enake možnosti
               gospodu Petru Pogačarju.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-21.sp82">

               <speaker>PETER POGAČAR:</speaker>

               <p>Spoštovani gospod podpredsednik, spoštovane poslanke, spoštovani poslanci!</p>
               <p>Tudi Predlog zakona o spremembah in dopolnitvah Zakona o urejanju trga dela je
               nastal na podlagi analiz, na podlagi dogajanja na slovenskem trgu dela. Osnovni namen
               predloga zakona, ki je pred vami, je zagotoviti hitrejšo aktivacijo brezposelnih
               oseb. Hitra, učinkovita aktivacija brezposelne osebe je namreč ključnega pomena za
               položaj brezposelne osebe, ko le-ta zaradi različnih razlogov izgubi zaposlitev.
               Dejstvo je, da dlje kot traja obdobje brezposelnosti, težja je vrnitev oziroma
               ponovna vključitev nazaj na trg dela. Obenem velja poudariti, da se slovenski trg
               dela po nekaj zaporednih letih gospodarske rasti danes že sooča s pomanjkanjem
               delovne sile. Tako s Predlogom zakona o spremembah Zakona o urejanju trga dela
               spreminjamo možnost prijave delavca pri zavodu, da se prijavi že v času teka
               odpovednega roka. Zakaj? Zato, ker želimo, da se zavod čim prej vključi v delo s tem
               človekom in mu čim prej, čim hitreje poskuša najti novo zaposlitev.</p>
               <p>Predlog zakona uvaja dodatno spodbudo za zaposlovanje nižje in srednje izobraženih
               prejemnikov denarnega nadomestila v času upravičenosti do omenjene pravice. Zaradi
               odprave primerov dvojnih zavarovanj in poenotenja obravnave z ostalimi obveznimi
               socialnimi zavarovanji se predlaga sprememba v zvezi s statusom družbenikov,
               poslovodnih oseb, v osebnih in kapitalskih družbah.</p>
               <p>Poleg navedenega predlog zakona zaradi spreminjajoče se zakonodaje EU na novo
               opredeljuje evropsko mrežo storitev EURES, zaradi uskladitve zakona z določbami
               Evropskega kodeksa o socialni varnosti se predlaga črtanje določbe, ki omogoča
               zavrnitev pravice do denarnega nadomestila, kadar zavarovanec, ki mu je delovno
               razmerje prenehalo zaradi neutemeljenih odpovednih razlogov, zoper delodajalca ne
               zahteva arbitražne odločitve ali sodnega varstva. Vlada se je že decembra 2014 jasno
               opredelila, da ne podpira volonterskih pripravništev v javnem sektorju. Dejansko jih
               v vsem tem obdobju na področju Ministrstva za delo tudi nismo izvajali. Tako za
               spremembo zakona še dodatno samo v zakonu črtamo možnost kakršnihkoli volonterskih
               pripravništev v zakonu.</p>
               <p>Novela predloga zakona na podlagi zavez, sprejetih s shemo Jamstva za mlade,
               zagotavlja spremljanje na ravni posameznika, ki vključuje zbiranje in obdelavo
               osebnih podatkov posameznikov, predhodno prijavljenih v evidenci brezposelnih oseb in
               vključenih v Jamstvo za mlade. Predlog zakona za primer neupravičene porabe sredstev
               iz aktivne politike zaposlovanja na novo določa tudi zakonsko obveznost osebe,
               vključene v ukrep aktivne politike zaposlovanja, k vračilu neupravičeno izplačanih
               sredstev in dodatno dolžnost v obliki plačila zakonitih zamudnih obresti.</p>
               <p>Z določitvijo evidence študentskega dela predlog zakona vzpostavlja pravno podlago
               za izvajanje sistema beleženja podatkov na področju opravljanja študentskega dela. To
               je zelo pomembno, saj bodo tako lahko študenti, ki opravljajo študentsko delo, že na
               začetku svoje karierne poti lahko imeli natančne evidenčne podatke o svojih
               pridobljenih delovnih izkušnjah, o delu, ki so ga opravljali.</p>
               <p>Spoštovane poslanke in poslanci, predlog sprememb zakona, ki je pred vami, je v
               celoti usklajen s socialnimi partnerji. Verjamemo, da bodo posamezni ukrepi
               prispevali k čim hitrejši vključitvi brezposelnih oseb na trg dela, pa ne samo
               vključitvi. V povezavi s predhodno obravnavanim Zakonom o inšpekciji dela bomo
               zagotovili, da bo ta vključitev na trg dela pomenila tudi dostojno delo za to
               brezposelno osebo.</p>
               <p>Predlagam, da predlog zakona podprete. Hvala.</p>
            </sp>
            <sp xml:id="SDZ7-Redna-33-2017-09-21.sp83">

               <speaker>PODPREDSEDNIK MATJAŽ NEMEC:</speaker>

               <p>Predlog zakona je obravnaval Odbor za delo, družino, socialne zadeve in invalide kot
               matično delovno telo. Za predstavitev poročila odbora dajem besedo predsedniku
               gospodu Urošu Priklu. Izvolite.</p>
            </sp>
            <sp xml:id="SDZ7-Redna-33-2017-09-21.sp84">

               <speaker>UROŠ PRIKL (PS DeSUS):</speaker>

               <p>Predsedujoči, spoštovane kolegice in kolegi, še zadnjič te govornice danes!</p>
               <p>Odbor za delo, družino, socialne zadeve in invalide je na svoji 45. seji 6. 9. kot
               matično delovno telo obravnaval Predlog zakona o spremembah in dopolnitvah Zakona o
               urejanju trga dela, ki ga je Državnemu zboru predložila Vlada s predlogom, da se
               obravnava po skrajšanem postopku.</p>
               <p>Kolegij predsednika je na svoji seji 16. 6. sklenil, da se predlog Zakona o urejanju
               trga dela obravnava po skrajšanem postopku, zato ga je odbor obravnaval na podlagi
               142. člena Poslovnika Državnega zbora.</p>
               <p>Pri delu odbora so sodelovali predstavniki Vlade oziroma pristojnega Ministrstva za
               delo, Zakonodajno-pravna služba, Državnega sveta ter predstavniki Delavske
               svetovalnice.</p>
               <p>Prav tako je bilo odboru posredovano mnenje Zakonodajno-pravne službe, ki je predlog
               zakona proučila z vidika njegove skladnosti z ustavo, pravnim sistemom in
               zakonodajno-tehničnega vidika ter dala konkretne pripombe k členom 3, 4, 8, 9, 11,
               14, 17, 19 in 23, ki so bili tudi skozi amandmajske predloge upoštevani.</p>
               <p>Odbor je prejel tudi mnenje Komisije Državnega sveta za socialno varstvo, delo,
               zdravstvo in invalide, ki predlagane rešitve omenjenega zakona podpira.</p>
               <p>V sami razpravi je bilo poudarjeno, da se najpomembnejše spremembe zakona nanašajo
               na obveznost prijave delavca v evidenci iskalcev zaposlitve že v času, ko teče
               odpovedni rok, s čimer se želi doseči hitrejšo aktivacijo posameznikov z vidika
               iskanja nove zaposlitve. Hkrati se zaostruje še sankcija za nespoštovanje obveznosti.
               Namesto sedaj veljavnega skrajšanja pravice do denarnega nadomestila se za prve tri
               mesece neupravičenosti predlaga znižanje odmernega odstotka z 80 na 60 odstotkov od
               osnove, kar se bo odrazilo v znižanju samega denarnega nadomestila.</p>
               <p>V razpravi je bilo tudi izpostavljeno stališče nekaterih kolegov poslank in
               poslancev, da se sankcije zaradi zamude roka iskalca zaposlitve nesorazmerne.
               Izpostavljen je bil tudi pogoj za registriranje agencij in odvzem dovoljenja za
               opravljanje dela agencij, ki je po mnenju razpravljavcev prešibek. Po mnenju
               nekaterih brezposelni s tem zakonom ne bodo dobili nobene nove pravice, saj se
               povečuje le represija nad njimi, subvencije za zaposlovanje pa zaposlene sili v
               sprejemanje kakršnekoli zaposlitve, tudi najslabše možne. Edina pozitivna plat te
               novele, so opozorili, pa je odprava brezplačnega pripravništva, zato je po napovedi
               predstavnika Poslanske skupine Levice bilo izpostavljeno, da tega zakona seveda oni
               ne bodo podprli.</p>
               <p>Prav tako je bilo izpostavljeno, da bo delodajalec delavcem dolžan, skladno s
               priporočili oziroma določili zakona, obvestiti o vseh njegovih obveznostih in da so
               poskrbeli za dovolj varovalk, da delavec ne bo nenamerno storil kršitve. Prav tako je
               bilo poudarjeno, da je pomembno, da se ljudje čim prej aktivirajo, zato jim po
               njihovem mnenju ta zakonska obveznost na nek način daje tudi dodatno spodbudo.
               Poudarjeno je bilo, da vsaka oseba, ki prejema denarno nadomestilo, dolžna
               izpolnjevati tudi svoje obveznosti.</p>
               <p>V nadaljevanju je odbor glasoval in sprejel amandmaje koalicijskih poslanskih
               skupin, ni pa sprejel amandmajev Poslanske skupine Levice k 18. členu in amandmajev
               Poslanske skupine SDS k 14. in 15. členu. Odbor je ob zaključku obravnave tega
               predpisa skladno s 128. členom Poslovnika Državnega zbora glasoval o vseh členih
               predloga zakona ter jih tudi sprejel.</p>
               <p>Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga predpisa, ki ste ga
               prejeli, v katerega so vključeni tudi, kot že rečeno, sprejeti amandmaji.</p>
               <p>Dopolnjeni predlog zakona pa je sestavni del poročila, ki sem vam ga na kratko
               predstavil. Hvala lepa.</p>
            </sp>
            <sp xml:id="SDZ7-Redna-33-2017-09-21.sp85">

               <speaker>PODPREDSEDNIK MATJAŽ NEMEC:</speaker>

               <p>Sledi predstavitev stališč poslanskih skupin. Besedo ima Poslanska skupina
               Demokratične stranke upokojencev Slovenije, zanjo mag. Julijana Bizjak Mlakar.</p>
            </sp>
            <sp xml:id="SDZ7-Redna-33-2017-09-21.sp86">

               <speaker>MAG. JULIJANA BIZJAK MLAKAR (PS DeSUS):</speaker>

               <p>Hvala za besedo, gospod predsedujoči. Še enkrat lep pozdrav vsem prisotnim!</p>
               <p>Tako kot predlog zakona iz prejšnje točke je tudi ta novela del paketa zakonodaje,
               ki naj bi ponudil odgovore na aktualne izzive trga dela. Poleg tega je tudi ta zakon
               usklajen s socialnimi partnerji. Res je, da paket še ni popoln, ampak v Poslanski
               skupini Desus verjamemo, da bo tudi najtrši oreh, to je Zakon o delovnih razmerjih,
               kmalu in uspešno spravljen pod streho.</p>
               <p>Glavni namen novele Zakona o urejanju trga dela je učinkovitejša ali, če hočete,
               hitrejša aktivacija brezposelnih oseb. Na prvi pogled je pri tem predlogu mogoče res
               videti, da se zaostrujejo pogoji v zvezi s sprejemanjem nadomestila za brezposelnost
               in da se stopnjujejo obveznosti brezposelnih oziroma za delavce, ki so že v postopku
               odpovedi delovnega razmerja. Ampak argumenti, zaradi katerih so socialni partnerji
               sprejeli takšne določbe predloga zakona, so prepričali tudi našo poslansko skupino,
               da v resnici in celovito gledano temu ni tako.</p>
               <p>V Poslanski skupini Desus vidimo oziroma razumemo predlagane spremembe kot
               pozitivne, saj so usmerjene k zmanjševanju številnih pasti, ki jih brezposelnost
               prinaša. Vemo, da je čas, preživet na zavodu za zaposlovanje, stresen in ni prijeten
               za večino tistih, ki jih doleti nezaposlenost. Dohodki so manjši ali jih celo ni več.
               Tisto, kar je najbolj zaskrbljujoče in pereče, pa je izguba stika z delom in ljudmi,
               kar pahne nezaposlene v najbolj nevarno stanje, ko izgubijo samozavest in prepričanje
               v lastne sposobnosti, še posebej, če je brezposelnost dolgotrajna. Ne samo da je na
               daljši rok težje dobiti delo, tudi oseba se po daljšem času odsotnosti z delovnega
               mesta težje vrne v delovno okolje in težje se je ponovno vživeti in prilagoditi
               novemu delovnemu okolju. Zato se v poslanski skupini strinjamo s predlagano uvedbo
               obveznosti, da se delavec prijavi v evidenco iskalcev zaposlitve že v času teka
               odpovednega roka. Trenutno je namreč to zgolj možnost; torej, nekateri so se
               prijavljali na zavod, drugi ne. Že to samo po sebi pove, da je zgolj možnost tega
               koraka povzročila tudi neenakosti med ljudmi, saj se je nekdo trudil za novo službo
               že v času, ko je zaposlitev še imel in je vedel, da jo bo izgubil, medtem ko so se
               nekateri povsem prepustili usodi, brezupu in čakanju.</p>
               <p>Prav tako pozdravljamo uvedbo spodbude prejemnikom denarnega nadomestila za
               brezposelnost, ki imajo zgolj nižjo ali srednjo izobrazbo. Hitro aktiviranje slednjih
               je še toliko bolj pomembno, saj po eni strani za te skupine predstavlja brezposelnost
               največjo past. Po drugi strani vemo, da sta povpraševanje po delovni sili in
               zaposlovanje zopet v porastu, tudi in predvsem za dela, kjer je potrebna tovrstna
               izobrazba. Tretji vidik pa je, da ravno ta skupina pogosto ni med aktivnimi iskalci
               zaposlitev. Ukrep ohranitve 20-odstotnega nadaljnjega izplačevanja denarnega
               nadomestila do izteka te pravice oziroma vsaj nadaljnjih 12 mesecev tudi po
               zaposlitvi, je po naši oceni primeren in pozitiven namen države, da se skrajša čas
               obdobja brezposelnosti, da se vloži več truda v iskanje zaposlitve in da delodajalci
               hitreje pridejo do potrebnega kadra. Učinek je torej večplasten.</p>
               <p>V stališču Poslanske skupine Desus sem govorila o dveh stvareh, dveh pomembnih
               rešitvah izmed še nekaterih, ki jih novela Zakona o urejanju trga dela prinaša in jih
               je danes že omenil predstavnik Vlade v svoji predstavitvi vsebine predloga novele
               zakona. Namenoma sem izpostavila prav ti dve rešitvi, saj sta po našem mnenju najbolj
               pomembni v tej noveli.</p>
               <p>Ne glede na to, pa v Poslanski skupini Desus napovedujem podporo vsem predvidenim
               rešitvam v njej. Hvala lepa.</p>
            </sp>
            <sp xml:id="SDZ7-Redna-33-2017-09-21.sp87">

               <speaker>PODPREDSEDNIK MATJAŽ NEMEC:</speaker>

               <p>Stališče Poslanske skupine Socialnih demokratov bo predstavila gospa Marija Bačič.
           </p>
            </sp>
            <sp xml:id="SDZ7-Redna-33-2017-09-21.sp88">

               <speaker>MARIJA BAČIČ (PS SD):</speaker>

               <p>Hvala za besedo, gospod podpredsednik. Ponovno pozdravljeni vsi v dvorani!</p>
               <p>Predlog novele Zakona o urejanju trga dela predstavlja del paketa zakonodaje, ki naj
               bi ponudil odgovore na aktualne izzive trga dela. S tem predlogom zakona uvajamo
               obveznost prijave delavca v evidenco iskalcev zaposlitve že v času teka odpovednega
               roka, pri čemer se zaostruje sankcija za delavca v primeru nespoštovanja obveznosti.
               Pravica do denarnega nadomestila za prve tri mesece upravičenosti v primeru kršitev
               je namesto v 80 odstotkih odmerjena zgolj v višini 60 odstotkov. Uvaja se spodbuda za
               zaposlovanje nižje izobraženih prejemnikov denarnega nadomestila v obliki nadaljnjega
               izplačevanja 20 odstotkov zadnjega izplačanega neto zneska denarnega nadomestila za
               največ 12 mesecev, v primeru zaposlitve za polni delovni čas se uvaja prenehanje
               vodenja osebe v evidenci brezposelnih oseb, v primerih krivdnih razlogov po novem
               šele po drugi kršitvi pravil; ukinitev možnosti volonterskega pripravništva zaradi
               usposabljanja za samostojno opravljanje dela na področju storitev vseživljenjske
               karierne orientacije in posredovanja zaposlitve; vzpostavitev pravne podlage za
               izvajanje sistema beleženja podatkov na področju upravljanja začasnega in občasnega
               dela dijakov in študentov in pooblastilo za vodenje evidence se podeljuje Študentski
               organizaciji Slovenije.</p>
               <p>Naštete rešitve v noveli zakona so predlagane in usklajene v socialnem dialogu s
               socialnimi partnerji, kar je za Socialne demokrate ključno. Menimo, da so rešitve
               dobre in da bodo pripomogle k večji, predvsem pa k hitrejši zaposljivosti
               brezposelnih. Pri osebi, ki ostane brez dela, je res ključno, da v najkrajšem možnem
               času ponovno najde delo in se zaposli. Številne študije namreč kažejo, da so pasti
               brezposelnosti velike. Brezposelnost poslabša kvaliteto življenja. Posebno neugodna
               je pri mladih kadrih, ki ravnokar pridobljeno znanje hitro izgubijo, če ga ne
               uporabljajo. Zaradi podaljšanega prehoda v obdobje zaposlitve mladi izgubijo osebno
               in socialno identiteto. Brezposelnost lahko privede do različnih zdravstvenih težav,
               lahko pride do upada samozavesti, do znižanja njegove materialne in socialne
               samopodobe. Volja do življenja brezposelnim osebam močno upade, pojavijo pa se stanja
               negotovosti notranjega miru, izčrpanosti, občutki nesmisla ter strahu pred
               prihodnostjo. Dlje kot je oseba brezposelna, večje finančne težave ima, socialne
               interakcije se zmanjšajo, oseba se zato zapira vase in postaja čedalje bolj apatična.
               To pripelje v začaran krog revščine, socialna aktivacija je zato tukaj ključna.</p>
               <p>Socialni demokrati menimo, da novela Zakona o urejanju trga dela daje nekaj
               odgovorov na zgoraj izpostavljene pasti, ki se jih mnogi niti ne zavedajo. Menimo, da
               novela prinaša potrebne nove vzvode odzivanja na razmere na trgu dela, zato bomo v
               naši poslanski skupini zakon podprli. Hvala lepa.</p>
            </sp>
            <sp xml:id="SDZ7-Redna-33-2017-09-21.sp89">

               <speaker>PODPREDSEDNIK MATJAŽ NEMEC:</speaker>

               <p>Nadaljujemo s stališčem Poslanske skupine Nove Slovenije – krščanskih demokratov,
               zanjo gospa Iva Dimic.</p>
            </sp>
            <sp xml:id="SDZ7-Redna-33-2017-09-21.sp90">

               <speaker>IVA DIMIC (PS NSi):</speaker>

               <p>Spoštovani predsedujoči, spoštovani vsi prisotni!</p>
               <p>Ena osnovnih potreb človeka je potreba po uresničevanju in izpolnjevanju z lastnim
               delom, država pa je dolžna ustvarjati razmere za to, da bodo delodajalci lahko odprli
               nova, kvalitetna delovna mesta in da bodo delavci na drugi strani uživali
               dostojanstvo. Krščanski demokrati se zavzemamo za večjo prožnost na trgu dela, ki bo
               delodajalce spodbudila k novemu zaposlovanju, ko bodo potrebovali novo delovno silo.
               Država mora z ustrezno davčno politiko podjetjem omogočiti, da bodo bolj konkurenčna
               in jih razbremeniti prevelikih stroškov dela, hkrati pa mora zagotoviti učinkovit
               nadzor nad spoštovanjem delovne zakonodaje in izvajanjem pravic delavcev ter
               kršitelje strogo sankcionirati. Spodbujati mora vlaganje v raziskave in razvoj, da
               bodo podjetja konkurenčna na domačem in svetovnem trgu.</p>
               <p>Cilj predlagatelja je, da bi s to novelo dosegli hitrejšo aktivacijo brezposelnih
               oseb oziroma v največji možni meri skrajšati čas brezposelnosti posameznika, in sicer
               z nekaterimi spremembami pravil in rokov. Drži, da dlje kot traja brezposelnost,
               težje se posameznik vrne nazaj na delovno mesto. Uvaja se obveznost prijave delavca v
               evidenco iskalca zaposlitve pri zavodu že v času teka odpovednega roka in sankcija ob
               neupoštevanju rokov prijave. Uvajajo se tudi spodbude za zaposlovanje nižje in
               srednje izobraženih prejemnikov denarnih nadomestil. Predstavniki ministrstva
               navajajo, da iz analiz izhaja, da večinoma posamezniki, ki imajo srednjo ali nižjo
               izobrazbo in po katerih dejansko danes je povpraševanje na trgu dela, v veliki meri
               čakajo na iztek denarnega nadomestila, šele potem resno, aktivno pristopijo k iskanju
               zaposlitve. Zdaj bo posameznik, ki prejema denarno nadomestilo za brezposelnost, če
               se v času prejemanja zaposli, poleg svoje plače prejemal še del tega denarnega
               nadomestila. Cilje imamo torej podobne, razlikuje pa se način, kako bi jih
               dosegli.</p>
               <p>Krščanski demokratki si prizadevamo, da bi Slovenija postala kraj, kjer je dovolj
               delovnih mest za vse državljane, kjer se vsako pošteno delo ceni in kjer je delavec,
               ki ga opravlja, dobro plačan. Kolikor bolj se bomo približali cilju polne
               zaposlenosti, toliko lažje bomo zagotovili socialno varnost tudi tistim, ki zaradi
               mladosti ali starosti, bolezni ali invalidnosti ne morejo delati. Vsi državljani bomo
               lahko uživali večjo blaginjo, če bo več ljudi, zmožnih za delo, dobilo zaposlitev, s
               katero bodo lahko ustvarili dovolj dohodka zase, za svoje družine in za vse tiste, ki
               so upravičeni do prejemkov in storitev iz sistema socialne varnosti. To bomo dosegli,
               če se bodo mladi kvalitetno izobraževali za poklice, po katerih je potreba pri
               delodajalcih, in če bodo delodajalci razbremenjeni previsokih dajatev in davkov. Prav
               tako pa krščanski demokrati moramo opozoriti, da se nekaterim v tej državi ne splača
               delati. Razlika v višini denarnega nadomestila, morebitnih socialnih transferov in
               potencialnim plačilom ter na primer neto minimalno plačo je izrazito premajhna.
               Nekaterim, ki bi potrebovali nekaj spodbude, se torej mora bolj splačati delati kot
               pa ostati doma.</p>
               <p>Predlog sprememb zakona tudi črta možnost opravljanja volonterskih pripravništev.
               Naj tu opozorimo, da je ob tem država dolžna zagotoviti dovolj plačanih pripravništev
               za absolvente, ki se izobrazijo na naših fakultetah. Do danes temu, žal, ni tako.</p>
               <p>Predlogu zakona ne bomo nasprotovali.</p>
            </sp>
            <sp xml:id="SDZ7-Redna-33-2017-09-21.sp91">

               <speaker>PODPREDSEDNIK MATJAŽ NEMEC:</speaker>

               <p>Stališče Poslanske skupine Levica bo predstavil gospod Luka Mesec.</p>
            </sp>
            <sp xml:id="SDZ7-Redna-33-2017-09-21.sp92">

               <speaker>LUKA MESEC (PS Levica):</speaker>

               <p>Hvala za besedo in lep pozdrav!</p>
               <p>Na začetku se moram odzvati na izjavo državnega sekretarja Pogačarja izpred slabe
               pol ure, ki se je nanašal na ta zakon. Rekel je, da je ta vlada zaostrila pogoje za
               agencijsko delo. To ni res. V tem mandatu Zakon o urejanju trga dela še ni bil
               noveliran. To, kar boste sprejeli danes, ciljam na koalicijo, pa ni zaostritev
               pogojev dela za agencijsko delo, ampak ravno nasprotno. V tem zakonu je predlagano,
               da tujim agencijam po novem ne bo več treba odpirati podružnic pri nas, kot so to
               morale do zdaj, torej se jim na ta način znižuje stroške in se spodbuja agencijsko
               delo, celoten sistem pa dela še bistveno bolj nepregleden. Levica že zato
               predlaganega zakona ne bo podprla.</p>
               <p>Zakon razen spodbude za manj kvalificirane delavce, brezposelnim ne prinaša nobene
               koristi. Vsebuje predvsem nove sankcije, ki so popolnoma nesorazmerne. Te sankcije ne
               bodo povečale zaposlenosti, ampak bodo prizadele brezposelne in njihove družine. Če
               grem za začetek nazaj na načelno raven, moram reči, da je med nami, Levico, in
               neoliberalnimi strankami ključna konceptualna razlika. V Levici smo prepričani, da
               mora socialna politika poskrbeti za blaginjo ljudi, neoliberalna doktrina, ki jo
               izvaja tudi Cerarjeva vlada, pa se ukvarja s tem, kako ljudi prisiliti, da sprejmejo
               kakršnokoli delo, četudi je to najslabše plačano in nezakonito. Zato naše vlade
               stalno držijo socialno pomoč in nadomestila za brezposelne ne samo pod pragom
               tveganja revščine, ampak celo pod pragom minimuma preračunanih življenjskih stroškov.
               Denarna socialna pomoč je tako pod 300 evri. Če nimaš lastnega stanovanja, s tem ne
               moreš fizično preživeti. Enak problem je z nadomestili za brezposelne. Delavec s
               srednjo izobrazbo povprečno prejme 455 evrov nadomestila. To je manj kot znaša
               varstveni dodatek in 200 evrov pod pragom tveganja revščine. To seveda nima nobene
               zveze z aktivno politiko zaposlovanja, ampak zgolj z varčevanjem pri brezposelnih.
               Poglejte, Nemčija je leta 2015 imela skoraj dvakrat nižjo brezposelnost kot
               Slovenija, pa je brezposelnim namenila trikrat višji delež BDP. Konkretno, imeli so
               4,6-odstotno brezposelnost, za brezposelne pa so namenili 1,7 odstotka BDP. Mi smo
               imeli enkrat večjo, torej 9-odstotno brezposelnost, pa smo za brezposelne namenili
               0,6 odstotka BDP v primerjavi 1,7 odstotka BDP v Nemčiji.</p>
               <p>Danes stanje ni nič boljše, zato v Levici ponavljamo, če bi bil recept za razvoj
               nizki davki, nizke plače in šibka socialna zaščita, potem bi imeli v Bolgariji ali
               Latviji gospodarski čudež, pa imamo nasprotno, samo socialno katastrofo in množično
               izseljevanje. Na žalost danes ne bo priložnosti za razpravo o tem pomembnem zakonu.</p>
               <p>Moram pa opozoriti še na to. Ta zakon nesorazmerno zaostruje kazni. Po novem bo
               moral brezposelni priti na zavod in se prijaviti že takoj, ko bo dobil odpoved
               delovnega razmerja, ne šele potem, ko izgubi službo. Časa bo imel samo tri delavne
               dni. Če bo rok zamudil samo za en dan, bo s tem zamudil 25 odstotkov nadomestila za
               naslednje tri mesece. Konkretno, brezposelni s srednjo izobrazbo, ki zdaj povprečno
               prejme 455 evrov nadomestila, bo, če bo zamudil en dan, pristal na 341 evrih. To je
               samo najhujši primer represije v tem zakonu, ki smo ga poskušali z amandmaji umiriti.
               Žal na strani Vlade za to ni bilo nikakršnega razumevanja, zato bomo glasovali proti
               zakonu.</p>
            </sp>
            <sp xml:id="SDZ7-Redna-33-2017-09-21.sp93">

               <speaker>PODPREDSEDNIK MATJAŽ NEMEC:</speaker>

               <p>Dr. Mirjam Bon Klanjšček bo predstavila stališče Poslanske skupine nepovezanih
               poslancev.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-21.sp94">

               <speaker>DR. MIRJAM BON KLANJŠČEK (PS NP):</speaker>

               <p>Hvala lepa. Spoštovani!</p>
               <p>Predlogu zakona o spremembah in dopolnitvah Zakona o urejanju trga dela v resnici ni
               mogoče nasprotovati. Poleg ostalih rešitev, ki jih prinaša, omogoča tudi hitrejšo
               aktivacijo brezposelnih oseb, kar se bo odrazilo pozitivno na več različnih
               področjih. Problem te novele pa po mnenju naše poslanske skupine in Zavezništva ni v
               tem, kaj prinaša. Problem, tako kot mnogokrat do sedaj, je v tem, česar v zakonu ni
               zapisano. In prav na to želim opozoriti.</p>
               <p>Delodajalci že dolgo opozarjajo na togost zakonodaje, ko gre za možnost odpuščanja
               delavcev. Čeprav smo sami zagovorniki pravic delavcev, pa menimo, da je Vlada tu
               dolžna prisluhniti tudi delodajalcem in nemalokrat so njihove zahteve utemeljene,
               njihove težave resnične. Nikakor ne moremo pristati na stališče, da so vsi
               delodajalci pokvarjeni ali da izkoriščajo šibkejši položaj delavcev. So tudi takšni
               in te je treba preganjati in sankcionirati. Je prav, da ko delodajalec svojemu
               zaposlenemu ne zaupa ali ko sta nekompatibilna, je prav, da takšnega delavca ne
               moremo odpustiti? Vsaj ne iz drugačnega razloga, kot je iz poslovnega. Mi smo
               prepričani, da bi država tu morala odigrati bolj aktivno vlogo v iskanju kompromisne
               rešitve med samim varstvom zaposlenih in potrebami delodajalcev. Pa najsibo to
               ustanovitev kakšnega jamstvenega sklada za odpuščene delavce ali pa kaj drugega.
               Hvala lepa.</p>
            </sp>
            <sp xml:id="SDZ7-Redna-33-2017-09-21.sp95">

               <speaker>PODPREDSEDNIK MATJAŽ NEMEC:</speaker>

               <p>Besedo ima Poslanska skupina Stranke modernega centra, zanjo gospa Erika Dekleva.
           </p>
            </sp>
            <sp xml:id="SDZ7-Redna-33-2017-09-21.sp96">

               <speaker>ERIKA DEKLEVA (PS SMC):</speaker>

               <p>Hvala za besedo. Spoštovane kolegice, spoštovani kolegi!</p>
               <p>Namen novele Zakona o urejanju trga dela, ki jo obravnavamo danes, je aktivacija
               brezposelnih oseb. Namreč, Slovenija se kljub rasti zaposlenosti sooča s pomanjkanjem
               delovne sile. V veliki meri na to vplivajo demografske spremembe, projekcije
               demografskih sprememb v prihodnosti pa v tej smeri ne napovedujejo izboljšanja.
               Povečanje števila starejših, ki niso delovno aktivni, ter nesorazmerno vključevanje
               mladih na trg dela pomembno vpliva na trg dela, gospodarsko rast in produktivnost.
               Delodajalci ustreznega kadra ne dobijo niti na Zavodu za zaposlovanje, bazen delovno
               sposobne delovne sile se je spraznil, ostali so večinoma le slabo motivirani, nizko
               izobraženi in dolgotrajno brezposelni starejši delavci.</p>
               <p>Novela zakona predvideva ukrepe za hitrejšo aktivacijo brezposelnih oseb. Kljub temu
               da se predlog zakona osredotoča na aktivacijo brezposelnih, pa ne morem mimo dejstva,
               da na razmere na trgu dela vplivajo tudi druge stvari, ki jih bomo pri oblikovanju
               politik v prihodnje morali upoštevati. Digitalizacija trga dela in doseganje ravni
               naravne brezposelnosti sta le dva vidika.</p>
               <p>Da bi presegli problem pomanjkanja delovne sile, je v prvi vrsti potrebno poskrbeti,
               da bodo ljudje dlje ostali delovno aktivni in da bodo mladi kar se da hitro vstopali
               na trg dela, to pa ni mogoče, če delodajalci nimajo zagotovljenih ustreznih pogojev.
               To pomeni, da morajo tako mladi kot stari kar se da veliko pozornosti posvetiti
               vseživljenjskemu učenju, v okviru katerega lahko pridobijo ustrezne kompetence,
               znanja, veščine, da so bodisi dlje časa aktivni na trgu dela bodisi da se hitreje
               vključijo na trg dela.</p>
               <p>Novela je eden izmed zakonov paketa delovnopravne zakonodaje in med drugim odgovarja
               tudi na demografski izziv, ki pomembno vpliva na trg dela. Namreč, projekcije gibanja
               prebivalstva kažejo, da bo zaradi nizke rodnosti kmalu začelo primanjkovati delovne
               sile. Na posledice, ki jih ima lahko demografska sprememba trga dela, je opozoril
               tudi Umar v dokumentu Demografske spremembe ter njihove ekonomske in socialne
               posledice. Ker novela, ki jo obravnavamo danes, odgovarja na aktualne, že
               izpostavljene izzive, s katerimi se soočamo na trgu dela, in ker je predlog zakona
               sad socialnega dialoga in je bil s socialnimi partnerji glede sprememb na področju
               trga dela dosežen konsenz, bomo poslanci Stranke modernega centra zakon tudi podprli.
           </p>
            </sp>
            <sp xml:id="SDZ7-Redna-33-2017-09-21.sp97">

               <speaker>PODPREDSEDNIK MATJAŽ NEMEC:</speaker>

               <p>Gospa Suzana Lep Šimenko bo predstavila stališče Poslanske skupine Slovenske
               demokratske stranke.</p>
            </sp>
            <sp xml:id="SDZ7-Redna-33-2017-09-21.sp98">

               <speaker>SUZANA LEP ŠIMENKO (PS SDS):</speaker>

               <p>Hvala za besedo, predsedujoči. Spoštovani vsi prisotni, prav lepo pozdravljeni!</p>
               <p>Področje urejanja trga dela je seveda področje, ki nujno potrebuje spremembe, je pa
               v noveli, ki je danes pred nami, nekaj precej nenavadnih rešitev. Strinjamo se s
               spremembo, vezano na obvezno prijavo v evidenco iskalcev zaposlitve že v času
               odpovednega roka, in na drugi strani s sankcijo, če delavec tega ne stori, in sicer v
               znižanem denarnem nadomestilu z 80 na 60 odstotkov osnove ter z drugimi rešitvami,
               kot so na primer poenostavitev vročanja odločbe o pravici do denarnega nadomestila in
               odlog sankcije izbrisa iz evidence brezposelnih. Nekoliko nenavadna se nam zdi
               rešitev glede novih spodbud samo za zaposlitev brezposelnih z nedokončano
               osnovnošolsko, poklicno in srednješolsko izobrazbo. Govorimo o spodbudi v višini 20
               odstotkov zadnjega izplačanega neto zneska nadomestila, ki jo bodo prejeli, če se
               bodo zaposlili, preden jim poteče pravica do denarnega nadomestila. Strinjamo se, da
               se mora vzpostaviti evidenca študentskega dela, kjer bo zavedeno njihovo pridobljeno
               znanje in izkušnja, ne moremo pa se strinjati, da bi le-to evidenco vodila Študentska
               organizacija Slovenije. Študentska organizacija Slovenije se namreč deklarira za
               subjekt zasebnega prava, ki si sama avtonomno določa pravila, vključno z načinom
               obdelave podatkov. Gre za zbirko občutljivih osebnih podatkov okoli 100 tisočih oseb,
               ki se bo z leti še dopolnjevala in obstaja velika možnost zlorab teh podatkov v
               komercialne in parcialne interese. Bistveno bolje bi bilo, če bi s to bazo upravljal
               Zavod za zaposlovanje, ki jih za potrebe delovne aktivacije mladih še najbolj
               potrebuje.</p>
               <p>V Slovenski demokratski stranki ocenjujemo, da bi bilo takšno vodenje evidence in
               obdelava podatkov v nasprotju z načeli, na katerih temelji varstvo osebnih podatkov
               in razpolaganje z njimi. Prav zaradi tega smo v Slovenski demokratski stranki
               predlagali amandma, da se evidence študentskega dela vodi v okviru Zavoda Republike
               Slovenije za zaposlovanje, ki pa ni prejel podpore koalicije.</p>
               <p>Zaradi izpostavljenega v Slovenski demokratski stranki Zakona o urejanju trga dela
               ne bomo podprli. Hvala.</p>
            </sp>
            <sp xml:id="SDZ7-Redna-33-2017-09-21.sp99">

               <speaker>PODPREDSEDNIK MATJAŽ NEMEC:</speaker>

               <p>Končali smo predstavitev stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje zbora opravili v
               torek, 26. 9. 2017, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>8. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O STROKOVNIH IN ZNANSTVENIH NASLOVIH, SKRAJŠANI
                  POSTOPEK. </title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavniku Vlade,
               državnemu sekretarju Ministrstva za izobraževanje, znanost in šport dr. Tomažu
               Bohu.</p>
            </sp>
            <sp xml:id="SDZ7-Redna-33-2017-09-21.sp100">

               <speaker>DR. TOMAŽ BOH:</speaker>

               <p>Hvala lepa za besedo, spoštovani predsedujoči. Spoštovane poslanke, spoštovani
               poslanci, lep pozdrav tudi v imenu Ministrstva za izobraževanje, znanost in
               šport!</p>
               <p>Pred sabo imamo Predlog zakona o spremembah in dopolnitvah Zakona o strokovnih in
               znanstvenih nazivih, ki ureja, lahko rečemo, manj zahtevne spremembe in dopolnitve,
               ki bolj ali manj izhajajo iz analize dosedanjega delovanja sistema oziroma delovanja
               dosedanje zakonske ureditve.</p>
               <p>Želel bi izpostaviti oziroma strniti samo ključne spremembe v nekaj točkah. In
               sicer, prva sprememba se nanaša na tvorjenje strokovnih in znanstvenih naslovov pri
               študijskih programih druge stopnje, in sicer na način, da v predlogu zakona povzemamo
               že uveljavljeno izjemo tvorjenja strokovnih naslovov pri študijskih programih prve
               stopnje in to prenašamo tudi na študijske programe druge stopnje.</p>
               <p>Druga novost oziroma druga poenostavitev je to, da se s predlogom črta objava
               strokovnih in znanstvenih nazivov v Uradnem listu Republike Slovenije, saj je to
               glede na vzpostavljen sistem javnih evidenc, tako imenovanega eVŠ, nepotrebno in
               predstavlja dodatno nepotrebno administriranje.</p>
               <p>Predlog zakona ob že uveljavljeni ureditvi, da je za odločanje o prekrških,
               povezanih s podeljevanjem in uporabo strokovnih in znanstvenih nazivov pristojno
               Ministrstvo za izobraževanje, še jasneje opredeljuje, da ministrstvo izvaja tudi
               nadzor nad izvrševanjem tega zakona. Navedeno sledi intenci, da ministrstvo ni samo
               kaznovalni organ, ampak deluje zlasti z namenom preprečevanja napačne uporabe
               strokovnih in znanstvenih nazivov, kar je mogoče doseči že s pozivom k pravilnemu
               ravnanju kot preventivnim ukrepom.</p>
               <p>Predlog spremembe zakona zaradi načela zakonitosti in pravne varnosti natančneje
               določa oziroma opredeljuje tudi prekrškovne določbe. In sicer, prekrškovna določba,
               ki v uveljavljenem zakonu sankcionira posameznika, če uporablja strokovni oziroma
               znanstveni naziv ali naziv strokovne izobrazbe, ki si ga ni pridobil, in se na ta
               način razdela pravzaprav ta kršitev na dve možni sankciji oziroma na dve možni
               situaciji. Prvič, na enak način kot do sedaj se za prekršek kaznuje posameznik, če
               uporabi strokovni oziroma znanstveni naslov ali naziv strokovne izobrazbe, ki si ga
               ni pridobil skladno z zakonom, pri čemer se predlaga povišanje globe s 40 evrov za
               posamezni prekršek na 500 evrov. V tem primeru govorimo o prekršku, ko se nekdo
               predstavlja z znanstvenim ali strokovnim nazivom, ki ga dejansko nima, torej nekdo,
               ki ni doktoriral, recimo za primer, se predstavlja z nazivom doktor. Na drugi strani
               oziroma drugače pa se uredi prekršek posameznika, če uporabi strokovni oziroma
               znanstveni naziv ali naziv strokovne izobrazbe, ki ga ni pridobil skladno z zakonom,
               vendar pa ima v tujini na akreditirani instituciji pridobljeno enako ali višjo raven
               izobrazbe, kot je zahtevana za strokovni oziroma znanstveni naziv ali naziv strokovne
               izobrazbe, ki jo uporablja. To bi pomenilo, da nekdo napačno navede svojo, v tujini
               pridobljeno izobrazbo ali jo posloveni in pravzaprav s tem dejansko nekorektno navaja
               svojo izobrazbo. V tem primeru uvajamo novost, da je za takšnega posameznika, prvič,
               uvedeno opozorilo, da se ga pravzaprav opozori na to, kako in na kakšen način bi
               moral uporabljati svoj znanstveni oziroma strokovni naziv, in šele potem v naslednjih
               primerih prihaja do sankcije, ki je bistveno nižja od tiste prve, ko se nekdo lažno
               predstavlja, in sicer gre za tak prekršek globa v višini 40 evrov.</p>
               <p>Verjamemo, da bomo na ta način pravzaprav nekako vzpostavili tisto dvojnost oziroma
               razliko med pomoto oziroma ko se nekdo zaradi napačne uporabe predstavi, pa vendar
               izobrazbo ima, in med tistim, ki se očitno zlonamerno predstavlja z izobrazbo, ki je
               zagotovo nima. Hvala lepa.</p>
            </sp>
            <sp xml:id="SDZ7-Redna-33-2017-09-21.sp101">

               <speaker>PODPREDSEDNIK MATJAŽ NEMEC:</speaker>

               <p>Predlog zakona je obravnaval Odbor za izobraževanje, znanost, šport in mladino kot
               matično delovno telo.</p>
               <p>Za predstavitev poročila odbora dajem besedo predsednici odbora, dr. Mirjam Bon
               Klanjšček.</p>
            </sp>
            <sp xml:id="SDZ7-Redna-33-2017-09-21.sp102">

               <speaker>DR. MIRJAM BON KLANJŠČEK (PS NP):</speaker>

               <p>Hvala lepa.</p>
               <p>Odbor za izobraževanje, znanost, šport in mladino je na 33. redni seji 6. septembra
               letos obravnaval Predlog zakona o spremembah in dopolnitvah Zakona o strokovnih in
               znanstvenih naslovih, ki ga je Državnemu zboru v obravnavo predložila Vlada.</p>
               <p>Kolegij predsednika Državnega zbora je na 99. redni seji dne 16. junija letos
               sklenil, da se predlog zakona obravnava po skrajšanem postopku.</p>
               <p>Predloženi zakon je z vidika njegove skladnosti z ustavo in pravnim sistemom ter z
               zakonodajno-tehničnega vidika preučila Zakonodajno-pravna služba in k njemu podala
               pripombe. Njena predstavnica pa je pojasnila, da je bila večina pripomb upoštevana v
               amandmajih koalicijskih poslanskih skupin, ostale pa je predlagatelj pojasnil v
               poslanih pojasnilih.</p>
               <p>Svoje mnenje je podala tudi Komisija Državnega sveta za kulturo, znanost, šolstvo in
               šport, ki je predlog zakona podprla.</p>
               <p>V poslovniškem roku so amandmaje vložile poslanske skupine SMC, Desus in SD.</p>
               <p>Uvodoma je predlog zakona predstavila predstavnica predlagatelja, ministrica za
               izobraževanje, znanost in šport dr. Maja Makovec Brenčič. Odbor je nato brez razprave
               sprejel amandmaje poslanskih skupin SMC, Desus in SD. Odbor je v skladu s 128. členom
               Poslovnika Državnega zbora glasoval še o členih predloga zakona in jih sprejel.</p>
               <p>Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerega so
               vključeni sprejeti amandmaji. Hvala lepa.</p>
            </sp>
            <sp xml:id="SDZ7-Redna-33-2017-09-21.sp103">

               <speaker>PODPREDSEDNIK MATJAŽ NEMEC:</speaker>

               <p>Sledi predstavitev stališč poslanskih skupin. Besedo ima Poslanska skupina Nove
               Slovenije – krščanskih demokratov, zanjo gospa Iva Dimic.</p>
            </sp>
            <sp xml:id="SDZ7-Redna-33-2017-09-21.sp104">

               <speaker>IVA DIMIC (PS NSi):</speaker>

               <p>Spoštovani vsi prisotni!</p>
               <p>Na 33. seji Odbora za izobraževanje, znanost, šport in mladino smo obravnavali
               Predlog zakona o spremembah in dopolnitvah Zakona o strokovnih in znanstvenih
               naslovih.</p>
               <p>Rešitev, ki jo prinaša zakon, je varstvo slovenskega strokovnega oziroma
               znanstvenega naslova ali naziva strokovne izobrazbe. V izogib napačnim
               interpretacijam se z omenjeno novelo jasno določi, v katerih primerih gre za kršitve.
               Novela Zakona o strokovnih in znanstvenih naslovih tako med drugim predvideva globe
               za prekrške, in sicer se z globo 500 evrov kaznuje posameznika, če uporabi strokovni
               oziroma znanstveni naslov ali naziv strokovne izobrazbe, čeprav si ga sploh ni
               pridobil. Za posameznika, ki bi imel v tujini ali na akreditirani instituciji že
               pridobljeno enako stopnjo izobrazbe, kot je zahtevana za strokovni oziroma znanstveni
               naslov ali naziv strokovne izobrazbe, ki ga uporablja, vendar ga ni pridobil v skladu
               s predlaganim zakonom, novela predvideva milejšo kazen. Takšnega posameznika se
               namreč sprva le opozori, šele nato pa se ga ob ugotovitvi nadaljnjih kršitev kaznuje
               z globo 40 evrov.</p>
               <p>V Poslanski skupini Nove Slovenije omenjeni noveli zakona ne bomo nasprotovali.</p>
            </sp>
            <sp xml:id="SDZ7-Redna-33-2017-09-21.sp105">

               <speaker>PODPREDSEDNIK MATJAŽ NEMEC:</speaker>

               <p>Besedo ima Poslanska skupina Stranke modernega centra, zanjo dr. Dragan Matić.</p>
            </sp>
            <sp xml:id="SDZ7-Redna-33-2017-09-21.sp106">

               <speaker>DR. DRAGAN MATIĆ (PS SMC):</speaker>

               <p>Hvala za besedo, predsedujoči. Spoštovani vsi prisotni!</p>
               <p>Z novelo Zakona o strokovnih in znanstvenih naslovih, ki jo imamo danes na
               poslanskih klopeh, se odpravljajo določene pomanjkljivosti in nedoslednosti, ki so se
               pokazale ob implementaciji veljavne zakonodaje. Velikokrat radi omenjamo, da mora
               zakonodaja slediti življenjskosti, uporabnosti in predvidljivosti. Z novelo, ki jo
               danes sprejemamo, to tudi uresničujemo. Ključna sprememba je pravzaprav ta, da so
               bolj jasno in predvidljivo zapisane prekrškovne določbe oziroma ustrezne zapisane
               vsebine prekrška, višina sankcij za kršitelje določbe zakona in tako tudi upoštevaje
               načelo sorazmernosti kot eno ključnih načel pravne države izboljšujemo obstoječe
               stanje.</p>
               <p>Posameznik, ki bo napačno uporabljal sicer ustrezno pridobljen strokovni oziroma
               znanstveni naslov, bo na njegov nepravilen zapis ali uporabo predhodno opozorjen.
               Šele po predhodnem opozorilu, za izrekanje katerega bo pristojno resorno ministrstvo,
               bo posameznik lahko sankcioniran zaradi storjenega prekrška, ob siceršnjem
               upoštevanju dejstva, kako huda je kršitev. Kazen v višini 40 evrov bo sledila v
               primeru, da je posameznik strokovni ali znanstveni naslov oziroma naslov, ki ga je
               pridobil, pa ga ne uporablja skladno z zakonom, narobe navajal. Posamezniku, ki
               znanstvenega oziroma strokovnega naslova ni pridobil, pa ga vseeno uporablja, pa se
               bo lahko globa izrekla takoj, brez predhodnega opozorila. V teh primerih so za
               kršitelje predvidene tudi višje globe.</p>
               <p>Ministrstvo za izobraževanje, znanost in šport bo prav tako pristojno za nadzor nad
               izvajanjem zakona v zvezi s podeljevanjem, tvorjenjem in uporabo strokovnih ali
               znanstvenih naslovov. Res je, da novela predstavlja odziv na nekatere pretekle
               primere, tudi odziv v javnosti na njih, a prav je tako, da se birokratske nesmisli
               tam, kjer se jih ugotovi, pravočasno odpravijo. Tudi zaradi odziva javnosti in
               nedoslednosti v zakonodaji, ki so jih nakazali omenjeni primeri, se je Vlada odločila
               za spremembe predmetnega zakona. Država mora biti v odnosu do svojih državljanov in
               prebivalcev odzivna in odgovorna. Mora biti proaktivno pozorna na probleme in potrebe
               državljanov ter se nanje ustrezno odzivati tudi s spremembo zakonodaje, ko se
               ugotovi, da je to potrebno.</p>
               <p>Navedeni primer gre temu v prid, saj se z njim odpravljajo birokratske
               pomanjkljivosti, zato bomo novelo Zakona o strokovnih in znanstvenih naslovih v
               Poslanski skupini SMC seveda podprli.</p>
            </sp>
            <sp xml:id="SDZ7-Redna-33-2017-09-21.sp107">

               <speaker>PODPREDSEDNIK MATJAŽ NEMEC:</speaker>

               <p>Gospa Marinka Levičar bo predstavila stališče Poslanske skupine Demokratične stranke
               upokojencev Slovenije. Izvolite.</p>
            </sp>
            <sp xml:id="SDZ7-Redna-33-2017-09-21.sp108">

               <speaker>MARINKA LEVIČAR (PS DeSUS):</speaker>

               <p>Hvala za besedo, podpredsednik. Spoštovani poslanka, poslanci in predstavnika
               ministrstev, lepo pozdravljeni!</p>
               <p>Nedoslednost v zakonodaji, spomnimo samo na mariborski primer napačnega prevoda
               akademskega naziva in posledično kazni, ki so botrovale spremembam Zakona o
               strokovnih in znanstvenih naslovih. Poslanska skupina Desus podpira predlog sprememb
               zakona, ki znižuje, po našem mnenju, previsoke kazni za napačno uporabo naziva,
               pridobljenega z diplomo višje oziroma visokošolske fakultete oziroma ustanove. Prav
               se nam zdi tudi, da se kršitelja najprej opozori na kršitev in šele potem, če je ne
               odpravi, kaznuje s plačilom z zakonom zagrožene, kazni.</p>
               <p>Prav se nam zdi tudi, da je pristojnost nadzora nad izvrševanjem tega zakona v
               pristojnosti Ministrstva za izobraževanje, znanost in šport. Hvala.</p>
            </sp>
            <sp xml:id="SDZ7-Redna-33-2017-09-21.sp109">

               <speaker>PODPREDSEDNIK MATJAŽ NEMEC:</speaker>

               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona. Odločanje o predlogu zakona bomo v skladu s časovnim
               potekom seje zbora opravili v torek, 26. 9., v okviru glasovanj.</p>
               <p>S tem tudi prekinjam to točko dnevnega reda.</p>
               <p>Prehajamo na <title>9. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O VRTCIH, PO SKRAJŠANEM POSTOPKU </title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavniku Vlade, in sicer
               državni sekretarki na Ministrstvu za izobraževanje, znanost in šport dr. Andreji
               Barle Lakota.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-21.sp110">

               <speaker>DR. ANDREJA BARLE LAKOTA:</speaker>

               <p>Najlepša hvala za besedo.</p>
               <p>Na kratko bi rada pojasnila, kaj prinaša naša novela. Naša novela prinaša umestitev
               pomočnikov vzgojitelja na način, kot to dejansko v vrtcih poteka. Gre za to, da je
               kompleksnost vzgojno-izobraževalnega dela v vrtcih postala tako velika, da so
               pomočniki vzgojiteljev dobili nove naloge, vezane tudi na izobraževalni in
               kurikularni del, in je bilo zato to treba z zakonom urediti. Druga pomembna novost
               je, da uvajamo tako imenovane krajše programe za tiste otroke, ki niso vključeni v
               vrtce. In sicer gre za intenco, da bi se otroci pravočasno pred vstopom v šolo
               seznanili z institucionalnim okoljem in tako pridobili boljšo možnost za uspešnejšo
               vključevanje v šolo. Tretja sprememba se nanaša na uveljavljanje pravic do znižanega
               plačila za vrtce, torej kdaj pravica učinkuje.</p>
               <p>Potem smo z določbami dali nekaj več avtonomije občinam pri vključevanju otrok v
               vrtec. Gre za čakalne vrste, torej, koliko časa in kolikokrat se lahko posameznik
               odloča o tem, ali otroka vključi v vrtec ali ne, pa tudi dali normativne podlage
               občinam za dodatne popuste, ki jih priznavajo staršem otrok, ki so vključeni v vrtce.</p>
               <p>Več fleksibilnosti smo namenili tudi pri izvajanju javne mreže vrtcev, tako da je
               mogoče mrežo vrtcev in programe vrtcev organizirati v gospodarskih institucijah.
               Dograjuje se tudi institut varuha predšolskih otrok, predvsem z izkušnjami, ki smo
               jih imeli, prakso, ki se je dogajala v zadnjih letih. In čisto na koncu zagotavljamo
               tudi transparentnost porabe občinskih sredstev pri določanju o dodatnih popustih.
               Nekaj določb je namenjenim predvsem usklajevanju zakona z Zakonom o usmerjanju otrok
               s posebnimi potrebami. To so bistvene novosti zakona, za katere smo prepričani, da
               bodo pomenile večjo kakovost dela v vzgojno-izobraževalnih institucijah in vrtcih.
           </p>
            </sp>
            <sp xml:id="SDZ7-Redna-33-2017-09-21.sp111">

               <speaker>PODPREDSEDNIK MATJAŽ NEMEC:</speaker>

               <p>Predlog zakona je obravnaval Odbor za izobraževanje, znanost, šport in mladino kot
               matično delovno telo.</p>
               <p>Za predstavitev poročila odbora dajem besedo predsednici dr. Mirjam Bon Klanjšček.
           </p>
            </sp>
            <sp xml:id="SDZ7-Redna-33-2017-09-21.sp112">

               <speaker>DR. MIRJAM BON KLANJŠČEK (PS NP):</speaker>

               <p>Hvala lepa. Spoštovani!</p>
               <p>Odbor za izobraževanje, znanost, šport in mladino je na 33. redni seji 6. 9. letos
               obravnaval Predlog zakona o spremembah in dopolnitvah Zakona o vrtcih, ki ga je
               Državnemu zboru v obravnavo predložila Vlada.</p>
               <p>Kolegij predsednika Državnega zbora je na 102. redni seji dne 14. julija letos
               sklenil, da se predlog zakona obravnava po skrajšanem postopku. Predloženi zakoni je
               z vidika njegove skladnosti z ustavo in pravnim sistemom ter zakonodajno-tehničnega
               vidika preučila Zakonodajno-pravna služba in k njemu podala pripombe. Njena
               predstavnica pa je pojasnila, da so bile njihove pripombe v veliki meri upoštevane v
               predlaganih amandmajih koalicije, o ostalih pa so prejeli tudi pisna pojasnila
               ministrstva.</p>
               <p>Svoje mnenje je podala tudi Komisija državnega sveta za kulturo, znanost, šolstvo in
               šport, ki je predlog zakona podprla. Njen predstavnik je med drugim poudaril pomen
               ohranjanja visokih standardov slovenskih javnih vrtcev in obenem opozoril na jasno
               regulacijo ustanavljanja zasebnih vrtcev pod pogoji, ki ne bodo zmanjševali socialne
               vključenosti vseh otrok.</p>
               <p>V poslovniškem roku so amandmaje vložile poslanske skupine SMC, Desus in SD ter
               Poslanska skupina Levica.</p>
               <p>Uvodoma je predlog zakona predstavila predstavnica predlagatelja, ministrica za
               izobraževanje, znanost in šport dr. Maja Makovec Brenčič. Sledila je razprava, in
               sicer o povečanju deleža vključenosti otrok v vrtce, organiziranju javnega vrtca v
               prostorih gospodarske družbe, preimenovanju sedanjega strokovnega delavca »pomočnik
               vzgojitelja« predšolskih otrok v »pomočnik vzgojitelja«, ter o financiranja krajših
               programov s strani državnega proračuna, ki so namenjeni otrokom, ki v letu pred
               vstopom v osnovno šolo vrtca ne obiskujejo. Svoje stališče je podala tudi
               predstavnica Mestne občine Ljubljana, ki je med drugim pojasnila, da predlagajo
               dopolnitev novele zaradi dejstva, da je lokalna skupnost dolžna financirati zasebne
               vrtce, kljub temu da so v javnih vrtcih, katerih ustanoviteljica je lokalna skupnost,
               še prosta mesta.</p>
               <p>V nadaljevanju je bilo še nekaj razprave o tem, kaj se zgodi v primeru, ko lastnik
               gospodarske družbe, v okviru katere je organiziran vrtec, nima več interesa glede
               le-tega, ter tudi o potrebnem favoriziranju javnih vrtcev pred zasebnimi.</p>
               <p>Po končani razpravi o posameznih členih predloga zakona je odbor sprejel amandmaje
               poslanskih skupin SMC, Desus in SD, ni pa sprejel amandmajev Poslanske skupine
               Levica. Odbor je v skladu s 128. členom Poslovnika Državnega zbora glasoval še o
               členih predloga zakona in jih sprejel. Glede na sprejete amandmaje je na podlagi
               prvega odstavka 133. člena Poslovnika Državnega zbora pripravljeno besedilo
               dopolnjenega predloga zakona, v katerega so vključeni sprejeti amandmaji. Hvala lepa.
           </p>
            </sp>
            <sp xml:id="SDZ7-Redna-33-2017-09-21.sp113">

               <speaker>PODPREDSEDNIK PRIMOŽ HAINZ:</speaker>

               <p>Sledi predstavitev stališč Poslanskih skupin.</p>
               <p>Gospa Iva Dimic bo predstavila stališče Poslanske skupine Nove Slovenije –
               krščanskih demokratov.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-21.sp114">

               <speaker>IVA DIMIC (PS NSi):</speaker>

               <p>Spoštovani predsedujoči, spoštovana državna sekretarka, kolegice in kolegi!</p>
               <p>Starševstvo je najlepši in tudi najzahtevnejši poklic. Starši želimo imeti popolne,
               uspešne, ogovorne, samostojne in zdrave otroke, zato jim moramo privzgojiti predvsem
               notranjo disciplino in vrednote, za kaj takega pa nam včasih pri hitrem tempu
               življenja zmanjkuje časa. Starši se moramo zavedati, da v prvi vrsti vzgoja poteka v
               domačem, družinskem okolju, nadaljuje se v vrtcu in nato v šoli. Starši nikakor ne
               smemo dovoliti ali celo prepustiti, da naše otroke vzgajajo institucije. Vsako
               obdobje v odraščanju otroka je posebno poglavje, zato moramo ustrezno poskrbeti, da
               jim omogočimo okolje, ki bo za njih najboljše. Zato v Novi Sloveniji ves čas
               opozarjamo na ustrezno ureditev, usklajevanje družinskega in poklicnega
               življenja.</p>
               <p>Predlagana novela omogoča povečanje deleža vključenih otrok v vrtce v letu pred
               obveznim vstopom v osnovno šolo z 240 brezplačnimi urami, ki so financirane iz
               državnega proračuna in to je prvi korak v pravo smer.</p>
               <p>V Novi Sloveniji smo pred kratkim vložili predlog spremembe Zakona o vrtcih, da bi
               zdaj, ko je konec gospodarske krize, ponovno uvedel brezplačni vrtec za drugega in
               vsakega naslednjega otroka. Ta ukrep je v preteklosti že veljal in je bil zelo
               uspešen in učinkovit. Mlade družine je zelo razbremenil in pomagal družinskim
               proračunom. V državi, kjer nam tako manjka otrok, bi morali soglasno sprejeti takšne
               rešitve, a žal naš predlog ni bil sprejet.</p>
               <p>Poleg tega naj bi novela Zakona o vrtcih omogočala organiziranje oddelkov javnega
               vrtca pri visokošolskih zavodih, ki izvajajo študijski program predšolske vzgoje,
               enota javnega vrtca pa se lahko organizira tudi v prostorih gospodarske družbe. Ta
               novost prinaša izboljšanje dostopnosti, torej prednost pri vključitvi otroka v vrtec,
               ki v prostorih podjetja, v katerem so starši zaposleni. To je zagotovo korak naprej
               tudi pri usklajevanju družinskega in poklicnega življenja.</p>
               <p>Predlog zakona tudi omogoča občinam zakonsko podlago za dodatne spodbude oziroma
               popuste pri plačilu vrtca. Na podlagi predloga ima občina možnost preko občinskega
               sveta, da omogoči lahko popust staršem, ki rešujejo stanovanjski problem z gradnjo
               hiše ali ima družina najet kredit za reševanje stanovanjskega problema.</p>
               <p>Najpomembnejša sprememba, ki jo prinaša zakon, pa je po našem mnenju preimenovanje
               strokovnega delavca, sedanjega pomočnika vzgojitelja v vzgojitelja predšolskih otrok,
               pomočnika vzgojitelja. V svojem stališču bom za pomočnika vzgojitelja uporabila
               žensko obliko, ker je v naših prostorih le-teh več. Naj se pomočniki vzgojiteljev ne
               počutijo prikrajšane, vse povedano velja tudi za njih. Pomočnice vzgojiteljev so
               desna roka vzgojiteljem predšolskih otrok, tako imenovane druge mame, kot je bilo na
               odboru za izobraževanje, znanost, šport in mladino poudarjeno. Na spletni strani
               Zavoda za zaposlovanje so opisane delovne naloge, ki jih opravlja pomočnica
               vzgojitelja: pomaga pri izvajanju vzgojno-izobraževalnega procesa in samostojno
               izvaja posamezne naloge po dogovoru z vzgojiteljem, pomaga pri uporabi didaktičnega
               materiala za dejavnost otrok, skrbi za pripravo vzgojnih sredstev, igrač in igral ter
               za funkcionalno in estetsko ureditev prostora, poskrbi za primerno časovno
               razporeditev in oblike dnevnih opravil, kot je prehrana, higiena, počitek in bivanje
               na prostem, sodeluje pri skupnih nalogah vrtca v skladu z letnim delovnim načrtom in
               z vzgojiteljem sodeluje pri izdelavi zaključnega poročila o uresničevanju nalog v
               preteklem letu. Torej, pomočnice vzgojitev si zaslužijo večje priznanje za svoje
               delo.</p>
               <p>S svojimi političnimi odločitvami želimo prispevati k oblikovanju družbe, ki bo
               naklonjena otrokom, v kateri bodo otroci pomenili bogatitev življenja in jim bo
               omogočen razvoj v spodbudnem okolju družine in vrtca. V Poslanski skupini Nove
               Slovenije bomo omenjeno novelo zakona soglasno podprli.</p>
            </sp>
            <sp xml:id="SDZ7-Redna-33-2017-09-21.sp115">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Miha Kordiš bo predstavil stališče Poslanske skupine Levica.</p>
            </sp>
            <sp xml:id="SDZ7-Redna-33-2017-09-21.sp116">

               <speaker>MIHA KORDIŠ (PS Levica):</speaker>

               <p>Hvala za besedo, predsedujoči.</p>
               <p>V Levici imamo s to novelo Zakona o vrtcih nemalo težav. Kot edino pozitivno
               spremembo vidimo preimenovanje strokovnega delavca v vzgojitelja predšolskih otrok,
               zaradi tega ker s tem dobivamo pravno podlago za spremembo dosedanjega vrednotenja
               tega delovnega mesta, ker je pogoj za izplačilo nekoliko višjih plač, ki jih morajo
               sindikati pa še izpogajati. SVIZ bo moral narediti svojo stvar. Zakaj? Pomočnice in
               pomočniki vzgojiteljev svoje delo opravljajo za mizerne plače. Gibljejo se tam okoli
               600 evrov. Usposobljeni so za zahtevno delo vzgojiteljev in v praksi to delo tudi
               opravljajo in seveda si zato zaslužijo tudi primerno plačilo.</p>
               <p>Do nekaterih drugih sprememb, ki jih uvaja novela, sem že na matičnem odboru izrazil
               naše pomisleke, o katerih danes ne bom tukaj več razpredal. Bom pa spregovoril o tem,
               česar novela ne spreminja oziroma kar še utrjuje; to je privilegiran položaj zasebnih
               vrtcev. V čem je problem? Po zakonu morajo občine nujno sofinancirati privatne vrtce,
               čeprav so v javnih še vedno prosta mesta. Zasebni vrtci tako dobivajo 85-odstotno
               sofinanciranje, čeprav so ustanovljeni kar tako, povprek in počez, brez da bi njihovi
               ustanovitelji kogarkoli vprašali, brez da bi za to obstajala kakršnakoli potreba v
               skupnosti. V Ljubljani, recimo, je situacija že tako drastična, da je takih privatnih
               vrtcev več kot javnih. In za njihovo sofinanciranje je občina samo v letošnjem letu
               odštela že več kot 2 milijona evrov. Za to stanje ni nobenega pravega razloga,
               nobenega pravega argumenta. Popolnoma iracionalno je, da se privatni vrtci
               sofinancirajo iz proračuna lokalne skupnosti, a hkrati so pa javni vrtci še ne polno
               zasedeni. Financiranje zasebnih vrtcev je sprejemljivo, če in samo, če država ne more
               zagotoviti potrebnih kapacitet in dokler ne more zagotoviti teh potrebnih kapacitet.
               A vendarle se nam tu dogaja prav nasprotno. Privatni vrtci izkoriščajo zakonsko
               zavezanost občin k njihovem sofinanciranju in zato rastejo kot gobe po dežju. Spet se
               vračam k primeru Ljubljane. Leta 2012 je bilo v Ljubljani 11 zasebnih vrtcev, ki so
               bili do tega sofinanciranja upravičeni. Leto dni kasneje, leto 2013 je ta številka
               porasla že na 17 privatnih vrtcev in tako naprej do današnjega dne, ko je teh vrtcev
               že 26. Gre za še en primer neposrednega odtekanja javnih financ v privatne žepe, za
               privatizacijo našega sistema vrtcev. Kako je to slaba ideja, verjetno ne rabim
               posebej poudarjati, pa vendarle; privatni sistem vrtcev erodira solidarnostni
               princip, na katerem je zgrajena socialna država, postavlja dvotirni sistem, in to ne
               samo v birokratskem, administrativnem smislu, ampak tudi v razrednem in socialnem
               smislu, v smislu enakih možnosti, zaradi tega ker si zasebni vrtec pač lahko
               privoščijo tisti, ki bodo zanje tudi plačali oziroma doplačali. Poleg tega kratko
               potegnejo tudi zaposleni v zasebnih vrtcih. Iz sindikata so, recimo, na odboru
               poročali, da zaposlenim v privatnih vrtcih na tiho prepovedujejo organizacijo
               sindikalne dejavnosti in da se na sindikalno pomoč obračajo pod pogojem anonimnosti,
               pod plaščem anonimnosti pa potem vedo povedati, da prihaja do kršenja delovno-pravne
               zakonodaje, da se verižijo pogodbe za določen čas, da se regres ne izplačuje in
               podobne kršitve delovno-pravne zakonodaje. Namesto da bi ta nadzor okrepili in
               ohranili že obstoječe preventivne mehanizme, ki za kršitelje delovno-pravne
               zakonodaje predvidevajo ukinitev sofinanciranja, pa se je ministrstvo odločilo za
               nasproten ukrep. Namreč, s to novelo se mehanizem sankcioniranja odpravlja. Po novem
               bodo ugotovljene kršitve s področja delovnih razmerij, plače in delovnih obveznosti
               kaznovane z globo v višini od tisoč do dva tisoč evrov in firme, kar privatni vrtci
               so, ob šibkih nadzorih in nizkih kaznih kršitve seveda spreminjajo v poslovni model.
               To zgodbo poznamo iz gospodarstva: Marof Trade, IPS in tako naprej.</p>
               <p>V Levici se zavzemamo za vsem dostopno in brezplačno predšolsko vzgojo znotraj
               sistema javnih vrtcev, zato zakonov, ki ohranjajo podlage za privatizacijo javnih
               storitev, ne bomo podpirali. Hvala.</p>
            </sp>
            <sp xml:id="SDZ7-Redna-33-2017-09-21.sp117">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Mirjam Bon Klanjšček bo predstavila stališče Poslanske skupine nepovezanih
               poslancev.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-21.sp118">

               <speaker>DR. MIRJAM BON KLANJŠČEK (PS NP):</speaker>

               <p>Hvala lepa. Spoštovani!</p>
               <p>Področje predšolske vzgoje je pomemben del izobraževalne politike v Sloveniji in
               vključuje vse vrste storitev, ki zagotavljajo varstvo in vzgojo otrok pred vstopom v
               obvezno šolo, ne glede na obliko, financiranje, poslovni čas in vsebino programov.
               Vzgoja predšolskih otrok poteka v družini, v instituciji, v vrtcu in prek drugih
               dejavnikov okolja, v katerem otrok živi. Na politike vzgoje in varstva predšolskih
               otrok države različno gledajo in jih skladno s tem tudi različno urejajo. Tako
               poznamo sisteme, kjer je področje vzgoje in varstva predšolskih otrok prepuščeno
               izključno zasebni pobudi staršev. Ker je pobuda izključno zasebna, je tudi vloga
               države v tem primeru zmanjšana na minimum, politike so manj razvite in predvsem bolj
               usmerjene na posamezne skupine otrok – bodisi otrok iz revnejših predelov bodisi
               otrok priseljenskih družin. Nasprotno pa so države, ki so predšolsko vzgojo
               prepoznale kot področje javnega interesa, razvile politiko, ki razume pravico do
               kakovostnih programov predšolske vzgoje kot temeljno pravico. Slovenija brez dvoma
               spada v drugo skupino držav, kajti stopnja kakovosti slovenskih vrtcev je brez dvoma
               izjemna.</p>
               <p>Eden izmed temeljnih ciljev, ki ga predlagana novela zasleduje, je po navedbah
               predlagatelja zagotovitev še kakovostnejših pogojev za izvajanje predšolske vzgoje
               ter povečevanje deleža vključenosti otrok v vrtce. Prav tako izpostavljam predvideni
               ukrep za zagotovitev večje socializacije otrok, ki v letu pred vstopom v osnovno šolo
               vrtca ne obiskujejo, in tudi spremembo pri poimenovanju dosedanjega strokovnega
               delavca »pomočnik vzgojitelja« v »vzgojitelj predšolskih otrok – pomočnik
               vzgojitelja«. Samo preimenovanje je stroka soglasno podprla, za zaposlene pa je enako
               pomembno tudi prevrednotenje delovnih mest, saj bodo z novim poimenovanjem deležni
               tudi višjih izhodiščnih plač, ki so sedaj, to moram poudariti, sramotno nizke.</p>
               <p>V Poslanski skupini nepovezanih poslancev bomo Predlog spremembe Zakona o vrtcih
               podprli. Hvala lepa.</p>
            </sp>
            <sp xml:id="SDZ7-Redna-33-2017-09-21.sp119">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Irena Kotnik bo predstavila stališče Poslanske skupine Stranke modernega
               centra.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-21.sp120">

               <speaker>IRENA KOTNIK (PS SMC):</speaker>

               <p>Spoštovani podpredsednik, spoštovana državna sekretarka s sodelavkami iz ministrstva,
               spoštovani poslanke in poslanci!</p>
               <p>V času, ko se soočamo z vedno novimi družbenimi izzivi, je pomembno, da s kakovostno
               predšolsko vzgojo omogočimo dober začetek vsem otrokom. Sistem predšolske vzgoje in
               varstva je izjemno pomemben del vzgoje in izobraževanja v naši državi, saj pomeni
               vstopno točko za vse nadaljnje izobraževalne korake slehernega posameznika in ima
               pomembne posledice na družbo kot celoto.</p>
               <p>Slovenija ima enega od najboljših in kakovostnejših sistemov predšolske vzgoje in
               varstva na svetu, kar nam priznavajo tudi drugi, in na to smo lahko izjemno ponosni.
               Pomembno pa je, da takšen sistem vedno znova nadgrajujemo in izboljšujemo. Temu
               pravzaprav sledi novela Zakona o vrtcih, ki jo danes sprejemamo. Z njo se tudi kaže
               odnos te vlade in Državnega zbora kot zakonodajalca do pomena kakovostne in dostopne
               predšolske vzgoje.</p>
               <p>Naj izpostavim samo najpomembnejše rešitve. Prvič, s preimenovanjem in primernejšim
               ovrednotenjem delovnega mesta pomočnik vzgojiteljice glede na zahtevnosti nalog, ki
               jih opravljajo pri delu z našimi malčki, se izboljšuje njihov materialni status.
               Pomočnice si nedvomno zaslužijo višje plače in ta sprememba je prvi korak k
               realizaciji tega, ki mu sledi tudi že sklenjen dogovor o odpravi plačnih anomalij med
               Vlado in sindikati iz meseca julija tega leta. Zaveza, ki je bila dana, je jasna in
               njena realizacija ne more in ne sme biti vprašljiva.</p>
               <p>Drugič. Slovenija je v zgornji polovici OECD držav po vključenosti tri- in
               štiriletnikov v predšolsko vzgojo. Vztrajno se približujemo tudi strateškemu cilju EU
               o 95-odstotni vključenosti otrok v predšolsko varstvo od četrtega leta starosti do
               vstopa v šolo. Z namenom čim večje vključenosti v predšolsko vzgojo novela uvaja
               financiranje krajših programov iz državnega proračuna za otroke, ki so trenutno izven
               sistema organizirane predšolske vzgoje. Pomen vključenosti otrok, še zlasti pred
               obveznim osnovnošolskim izobraževanjem, je nezamenljiv, spodbuja posameznikov razvoj,
               pozitivno vpliva na socialno kohezijo. Mednarodne raziskave kažejo, da 15-letniki, ki
               so bili vključeni v vrtčevsko varstvo pred vstopom v šolo, dosegajo boljše dosežke
               bralne pismenosti v primerjavi s sovrstniki, ki v predšolsko vzgojo niso bili
               vključeni, in še bi lahko naštevali. Čeprav nekateri trdijo drugače, je ukrep
               pomemben in ga v Poslanski skupini SMC podpiramo.</p>
               <p>Tretjič. Novela daje možnost za organiziranje in izvajanje oddelkov javnih vrtcev
               pri visokošolskih zavodih, ki izvajajo programe predšolske vzgoje, ter v prostorih
               gospodarske družbe, pri čemer bodo otroci zaposlenih imeli prednost pri vpisu. Naj
               pri tem poudarimo, da organiziranje takšnih oddelkov seveda ne bo obvezno, ampak se
               le ponuja možnost, če bo obstajal dogovor med občino in gospodarsko družbo. V
               poslanski skupini ocenjujemo, da je takšna možnost lahko v korist otrok in staršev,
               saj posredno rešuje tudi problematiko pomanjkanja prostih mest v vrtcih ter omogoča
               lažje usklajevanje poklicnega in družinskega življenja. Vrtec podjetja Lek je že
               odličen primer takšnega povezovanja in želimo si, da bi se to možnost izkoristilo še
               kje.</p>
               <p>Četrtič. Pomembni so tudi z novelo zajeti ukrepi odprave administrativnih ovir pri
               vpisu otrok v vrtce in uveljavljanju znižanega plačila staršev, večja transparentnost
               pri delovanju varuhov predšolskih otrok ter okrepljene pristojnosti lokalnih
               skupnosti pri oblikovanju centralnih čakalnih seznamov.</p>
               <p>Naj na koncu še izpostavim, da novela zakona ne daje prednosti zasebnim vrtcem pred
               javnimi, kot to trdijo kolegi iz Levice. Sprejetje njihovih amandmajev, ki so jih
               predlagali na seji Odbora za izobraževanje, bi prineslo več težav kot koristi. Kar se
               tiče ukinitve financiranja zasebnih vrtcev zaradi kršitev predpisov o delovnih
               razmerjih in plačah zaposlenih, pa je že predstavnica Mestne občine Ljubljana na seji
               odbora pojasnila, zakaj je takšen predlog nesprejemljiv.</p>
               <p>V Poslanski skupini SMC bomo novelo Zakona o vrtcih podprli, saj gre v pravo smer, v
               smer še večje kakovosti in dostopnosti predšolske vzgoje v naši državi.</p>
            </sp>
            <sp xml:id="SDZ7-Redna-33-2017-09-21.sp121">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Marinka Levičar bo predstavila stališče Poslanske skupine Desus. Proceduralno?</p>
               <p>Izvolite, gospod Miha Kordiš.</p>
            </sp>
            <sp xml:id="SDZ7-Redna-33-2017-09-21.sp122">

               <speaker>MIHA KORDIŠ (PS Levica):</speaker>

               <p>Hvala, predsedujoči.</p>
               <p>Glede na to, da prejšnje govornice niste opozorili na to, jo bom moral očitno jaz
               opozoriti. In sicer predstavitev stališč poslanskih skupin je namenjena točno temu,
               da posamezna poslanska skupina predstavi svoj pogled na zadevno problematiko in ne
               polemizira toliko z vsemi ostalimi. To mislim, da bi bilo pač treba korektno tudi
               povedati in tak aranžma je na delu z razlogom, zaradi tega ker se ostale poslanske
               skupine na tak način ne morejo braniti in ne morejo argumentirati svojih stališč. Če
               smo že tukaj, me v bistvu ne preseneča, da s takim zakonom koalicija poglablja
               privatizacijo vrtcev, z naslednjim zakonom poglablja privatizacijo osnovnih šol,
               gospe ministrice pa ni. Nemara dirka okoli po državi in išče, kaj vse še bi lahko
               sprivatizirala, nemara kar predsedniško funkcijo, za katero kandirira.</p>
            </sp>
            <sp xml:id="SDZ7-Redna-33-2017-09-21.sp123">

               <speaker>PODPREDSEDNIK PRIMOŽ HAINZ:</speaker>

               <p>Gospod Miha Kordiš, vi veste, da to ni res. Mi smo te primere oziroma imamo zelo
               pogoste primere, ko v stališčih poslanskih skupin poslanci že polemizirajo s tistim,
               kar je bilo na odborih celo, ne samo v uvodih. Tudi poslovniški komisiji, ko smo se o
               tem pogovarjali, ni uspelo, da bi se dogovorili, da bi to zapisali v poslovnik. To se
               pravi, da se poslanci niso odločili, da bi ta režim, čeprav je moja želja pa bila
               nekaj časa, če po pravici povem, ampak preprosto; to, kar ste rekli, ni točno.</p>
               <p>Gospa Marinka Levičar, izvolite, v imenu Poslanske skupine Desus.</p>
            </sp>
            <sp xml:id="SDZ7-Redna-33-2017-09-21.sp124">

               <speaker>MARINKA LEVIČAR (PS DeSUS):</speaker>

               <p>Hvala lepa za besedo. Spoštovane, spoštovani!</p>
               <p>Predlogi rešitev v tej noveli po našem mnenju prinašajo staršem, otrokom in
               zaposlenim v vrtcih dobrodošle novosti. Zato v imenu Poslanske skupine Desus
               napovedujem predlogu novele Zakona o vrtcih, soglasno podporo.</p>
               <p>Vrtec spodbuja otroka v razvoju, še posebej je to pomembno za njegovo socializacijo,
               široko, spodbudno okolje vrtca, ki ga oblikujejo za to strokovno usposobljeni
               vzgojitelji, je ključno za oblikovanje in razvoj socialnih veščin predšolskih otrok.
               Zato je možnost brezplačnega obiskovanja krajšega programa vrtca za predšolske otroke
               v trajanju do 240 ur, ki ga uvaja ta predlog zakona, po naši oceni poteza, ki bo
               predšolskim otrokom, ki niso v vrtcih, olajšala prehod v šolo, in jo zato
               pozdravljamo. Hiter tempo življenja je stalnica, ki nas obremenjuje in hkrati vodi v
               večjo racionalizacijo časa. Večina našega vsakdanjika pa je vendarle podrejena
               delovnim obveznostim in tega se zaveda že marsikatero uspešno podjetje, ki si je
               pridobilo znak družini prijazno podjetje.</p>
               <p>V Poslanski skupini Desus ugotavljamo, da k temu nazivu lahko pripomore tudi rešitev
               iz predloga tega zakona; namreč, da se javni vrtec lahko ustanavlja v gospodarskih
               družbah. Poznamo že primer dobre prakse v Leku, seveda pa se bojimo, da zaradi
               specifike organizacije in razdrobljenosti velikih podjetij ustanavljanje takih vrtcev
               pri nas v Sloveniji ne bo ravno množično. Tak vrtec bo moral izpolnjevati vse pogoje
               in normative, ki so predpisani za javne vrtce. Iz javnih sredstev bo financiran
               program, medtem ko bo ves investicijski strošek na ramenih podjetja. Tak vrtec v
               gospodarski družbi ne bo smel biti zaprtega tipa, vanj se bodo lahko vključili tudi
               otroci staršev, ki niso zaposleni v tem konkretnem podjetju, vsekakor pa bo
               zagotovljena prednost zaposlenih staršev v tem podjetju.</p>
               <p>Spremembe v postopku pri priznanju subvencije za znižano plačilo vrtca, ki jih
               prinaša ta zakon, bodo v korist občinam in staršem. Skrajšanje roka za vključevanje
               otrok v vrtec s centralnega seznama bo prispevalo k temu, da bodo otroci prej dobili
               mesto in da bo hitrejša dokončna zapolnitev mest. Pravica do znižanega plačila bo od
               dneva vključitve otroka v vrtec, v kolikor bodo starši pravico uveljavljali in
               pridobili v 60 dneh od vstopa otroka v vrtec. Slednje je s stroškovnega vidika za
               starše boljša ureditev od trenutno veljavne, ki staršem znižanja plačila ne omogoča
               za nazaj.</p>
               <p>Poleg naštetih je še nekaj drugih vsebinskih novosti, ki so za nas smiselne in, kot
               že rečeno uvodoma, bomo novelo podprli.</p>
            </sp>
            <sp xml:id="SDZ7-Redna-33-2017-09-21.sp125">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Janko Veber bo predstavil stališče Poslanske skupine Socialnih demokratov.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-21.sp126">

               <speaker>JANKO VEBER (PS SD):</speaker>

               <p>Hvala za besedo, še enkrat, in lep pozdrav vsem!</p>
               <p>Naj v uvodu poudarim pri obravnavi današnjega Predloga zakona o spremembah in
               dopolnitvah Zakona o vrtcih, da se je predšolska vzgoja v Sloveniji razvila v nadvse
               kakovosten sistem, ki ga kot primer dobre prakse lahko proučuje in prepoznava tudi
               širše mednarodno okolje. Razloge za to lahko iščemo tako v odprtosti kot tudi
               prilagodljivosti programa, večjemu upoštevanju in spoštovanju otrok ter visoki
               stopnji avtonomnosti in odgovornosti vrtcev ter strokovnih delavcev v njem. Gre torej
               za koncept, ki bi ga mogoče veljalo v večji meri prenesti tudi na področje osnovnih
               šol, ker nekateri kritiki opozarjajo, da se od navedenih načel že vse preveč
               odmikamo. Ne nazadnje, dobro delo vrtcev potrjuje tudi ta zakon, kajti z današnjo
               spremembo se ponovno uvaja sicer nekako okrnjena oblika tako imenovane male šole.
               Namreč, uvaja se 240-urni brezplačni program za otroke, ki v letu pred vstopom v šolo
               niso bili vključeni v vrtec.</p>
               <p>Seveda pa se zavedamo, da je predpogoj uspešnega delovanja sistema predšolske vzgoje
               predvsem zadovoljstvo zaposlenih in zato tudi podpiramo določbe predloga, ki tam
               nekje okrog 5 tisoč 500 pomočnicam vzgojiteljic tudi na normativni ravni priznavajo
               večjo vlogo v tako imenovanem vrtčevskem vsakdanu. Sama sprememba naziva poklica pa
               bi bila seveda brez povečanja plač, ki sicer bistveno tako ali tako ne presegajo
               praga revščine, prazna obljuba. Tako nas veseli, da je bil tudi v tej smeri z
               dogovorom med Vlado in sindikati storjen prvi korak pri izboljšanju njihovega
               gmotnega položaja. V izogib morebitnim težavam ob izplačilu proračuna in plač za
               september od Vlade kot podpisnice dogovora seveda pričakujemo, da bo občinam, ki
               zagotavljajo sredstva za plače v vrtcih, država namenila primeren obseg dodatnih
               proračunskih virov.</p>
               <p>V poslanski skupini smo bili v predhodnih postopkih priprave in obravnave novele
               Zakona o vrtcih pozorni tudi na spremembe, ki omogočajo organiziranje javnega vrtca v
               prostorih gospodarske družbe, in v zvezi z navedenim opozarjamo, da mora biti v takih
               primerih zagotovljeno upoštevanje najvišjih standardov varnosti ter dosledno
               izpolnjevanje zahtev glede opremljenosti in usposobljenosti zaposlenih, in sicer na
               način, kot to velja za ostale javne vrtce.</p>
               <p>Prav razprava na matičnem delovnem telesu je razkrila še eno dilemo, ki je za nas še
               posebej pomembna. Gre za vprašanje o postopku v zvezi z ustanavljanjem in
               financiranjem zasebnih vrtcev. Na eni strani smo poslušali opozorila predstavnice
               lokalnih skupnosti, da je vse več zasebnih vrtcev v njihovi občini in da za vse te
               vrtce zagotavljajo tudi sredstva v primerljivi višini kot tudi za svoje javne vrtce,
               katerih ustanoviteljica je sama občina. Pri tem želim posebej poudariti dejstvo, da
               je predšolska vzgoja izvirna pristojnost občin in vsaka občina se sama odloča, ali bo
               omogočila odprtje zasebnega vrtca in v kolikšni meri ga bo tudi financirala, predvsem
               pa je zelo pomembno, da v trenutku, ko sklepa pogodbo o ustanovitvi vrtca, zapiše v
               določbe pogodbe tudi rešitve, ki so zavezujoče, zato da bodo zaposleni imeli enake
               pogoje kot v javnih vrtcih – torej, da bodo plače enakem kot v javnih vrtcih – in v
               kolikor se zasebni vrtec tega ne drži, imajo seveda možnost potem v pogodbi
               dogovoriti tudi prekinitev financiranja zasebnega vrtca, če se te določbe do
               zaposlenih ne spoštujejo.</p>
               <p>Tako ni vse na tem, da mora država urediti to področje, zelo velika odgovornost pri
               tem vprašanju je na občinah samih in v pogodbi to lahko uspešno rešijo. Sam zakon pa,
               seveda še enkrat na zaključku povem, bomo podprli.</p>
            </sp>
            <sp xml:id="SDZ7-Redna-33-2017-09-21.sp127">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona. Odločanje o predlogu zakona bomo v skladu s časovnim
               potekom seje zbora opravili v torek, 26. septembra, v okviru glasovanj.</p>
               <p>S tem prekinjam 9. točko dnevnega reda.</p>
               <p>Prehajamo na <title>23. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O POKLICNEM IN STROKOVNEM IZOBRAŽEVANJU </title>
               </p>
               <p>Predlog zakona je v obravnavo Državnemu zboru predložila Vlada. V zvezi s tem
               predlogom zakona je skupina 19 poslank in poslancem s prvopodpisanim gospodom Jožetom
               Tankom zahtevala, da Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavnici Vlade dr.
               Andreji Barle Lakota, državni sekretarki na Ministrstvu za izobraževanje, znanost in
               šport.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-21.sp128">

               <speaker>DR. ANDREJA BARLE LAKOTA:</speaker>

               <p>Najlepša hvala.</p>
               <p>S predlagano novelo ne posegamo v sam koncept Zakona o poklicnem in strokovnem
               izobraževanju, ampak želimo le izboljšati dikcije ali pa status nekaterih vprašanj.
               Predvsem gre za izboljšanje učinkovitosti izobraževanja skozi natančnejšo opredelitev
               trajanja statusa dijaka. Gre za vzpostavitev centralnega registra učnih mest in
               umestitev verifikacije učnih mest. Gre za izboljšanje dostopnosti izobraževanja tujim
               državljanom, za umestitev tečaja slovenščine za dijake, katerih materni jezik ni
               slovenski jezik. Gre za umestitev priloge k spričevalu, za kar menimo, da bomo s tem
               zagotovili podrobnejše in enotne in tudi mednarodno primerljive informacije o
               poklicni kvalifikaciji posameznika. Gre za umestitev pravic in dolžnosti dijakov v
               zakon, do sedaj so bila umeščena v pravilnik, na kar je večkrat opozarjala
               Zakonodajno-pravna služba, češ da je treba seveda tovrstne pravice umestiti v zakon.
               Ne nazadnje gre tudi za jasnejšo določitev preizkusov znanja in nadarjenost in
               obveznosti šol v okviru takih tovrstnih preizkusov.</p>
               <p>S predlogom sprememb zakona torej želimo samo izboljšati nekatere zagate, ki so se
               do zdaj ob izvajanju zakona izkazale.</p>
            </sp>
            <sp xml:id="SDZ7-Redna-33-2017-09-21.sp129">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Prehajamo na predstavitev stališč poslanskih skupin. Gospod Miha Kordiš bo
               predstavil stališče Poslanske skupine Levica.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-21.sp130">

               <speaker>MIHA KORDIŠ (PS Levica):</speaker>

               <p>Hvala za besedo, predsedujoči.</p>
               <p>Obravnavamo novelo Zakona o poklicnem in strokovnem izobraževanju, ki prihaja v
               tandemu z novelo Zakona o gimnazijah. Deklariran cilj obeh teh dveh sprememb je boj
               proti fiktivnim vpisom v srednje šole. Kaj je na stvari? Veliko ljudi se vpisuje v
               redni ali izredni program izobraževanja zaradi pridobitve statusa, ne pa zaradi
               izobrazbe same. Namen tovrstnih vpisov je neločljivo povezan z delom preko napotnic,
               ki jih izdajajo študentski servisi,s študentskim delom in na tak način ga moramo tudi
               obravnavati, torej kot umeščenega v širši kontekst trga dela. Začasno in občasno delo
               dijakov in študentov, kot se pravilno reče študentskemu delu, je namreč že zdavnaj
               preseglo svoje okvire. V več kot enem oziru ni več niti študentsko, niti občasno in
               niti začasno. In funkcionira samo še kot poceni vir najbolj fleksibilne delovne sile,
               ki jo kapitalisti s pridom izkoriščajo in ki ga zasebne agencije pridno posredujejo,
               seveda ne za majhen dobiček. Študentsko delo je prekarno delo.</p>
               <p>Kako se Vlada in ministrstva tega problema lotevata? Na napačnem koncu in z
               napačnimi sredstvi! Namesto da bi zagrabili za segmentiran in prekariziran trg dela,
               za slab nadzor nad kapitalisti in neurejeno področje študentskega dela, si je
               ministrstvo za grešnega kozla izbralo dijake in mlade prekarce. V križarskem pohodu
               proti fiktivnim vpisom bi Vlada radikalno omejila dostopnost izobraževanja. Ukrep je
               nepremišljen, nesistemski in nesorazmeren. Izhaja pa iz napačne analize stanja in iz
               nerazumevanja vzrokov, ki botrujejo pojavu fiktivnih vpisov. Da tak ukrep vzrokov za
               prekarizacijo in fiktivne vpise ne bo odpravil, vemo. Kako to vemo? Ja, Inšpektorat
               Republike Slovenije za delo se nam v vsakoletnem poročilu oglasi s tovrstnim
               opozorilom. Trg dela se pospešeno prekarizira. Prikrita delovna razmerja, prisilni
               espeji so v skokovitem porastu in temu primerno se dviga število ugotovljenih kršitev
               prepovedi dela na podlagi pogodb civilnega prava v primerih, ko obstajajo elementi
               delovnega razmerja. Predvsem zato, ker kapitalisti enostavno ne zaposlujejo več niti
               za določen čas, kamoli za nedoločen čas. In mladi, ki prvič vstopijo na trg dela in
               iščejo svojo zaposlitev, so soočeni s prisilo kapitala, da bodisi odprejo espe bodisi
               še do tistega skromno plačanega dela sploh ne pridejo. Še več, dobijo celo
               eksplicitna navodila za fiktivni vpis, zato da lahko delajo preko napotnice, čeprav
               gre tukaj za dela, ki vsebujejo vse elemente rednega delovnega razmerja. Slab nadzor,
               posledica tako kadrovske kot finančne podhranjenosti nadzornih organov pa samo še
               spodbujajo še tako stabilne kapitaliste, med njimi tudi državo, da te prakse
               ohranjajo in spreminjajo v poslovni model.</p>
               <p>Ob vsem tem se je ministrstvo odločilo, da bo delalo škodo še samemu izobraževanju.
               Izredno vpisani dijaki bodo s to spremembo izgubili vse pravice, ki iz statusa dijaka
               izhajajo. Ostali bodo možnosti brez študentskega dela, brez zavarovanja po starših,
               brez olajšav pri dohodnini in brez cenejših vozovnic. Redno vpisanim dijakom pa bo
               sprememba omejila trajanje dijaškega statusa. Če zdaj velja, da lahko dijaki
               neomejeno prestopajo med srednješolskimi programi, pa ta novela določa, da lahko
               dijak v času celotnega trajanja srednješolskega izobraževanja samo enkrat ponavlja
               letnik oziroma samo enkrat prestopi v nek drug program. Seveda, ko se mu ta možnost
               izteče oziroma jo pokuri, mora šolanje nadaljevati v izrednem izobraževanju, tako da
               zanj plača in da je brez pravic, ki sicer iz statusa dijaka izhajajo. Problem
               fiktivnih vpisov bi lahko brez težav reševali z bolj premišljenimi in sorazmernimi
               ukrepi, na primer, pa je to samo en primer, z obveznostjo šol, da izredno vpisane
               dijake, ki na izpite ne prihajajo, izpišejo. Ali pa z večjim nadzorom nad privatnimi
               šolami, ki se ustanavljajo izključno z namenom, da sprejemajo fiktivne vpise in te
               spreminjajo v poslovni model, – da pijejo denarne prispevke fiktivno vpisanih dijakov
               in njihovih delavskih družin. Ali kakršnikoli drugi sorazmerni ukrepi bi bili
               smiselni, taki, ki ne prizadenejo tistih, ki s celo zadevo nimajo nič, to so dijaki.
               Tu kaže še posebej izpostaviti in opozoriti na tiste dijake, ki dosegajo slabše
               rezultate v zelo jasni korelaciji slabših socialnih in družinskih razmer. Omejeno
               trajanje statusa bo za nekatere dijake pomenilo, da imajo samo eno možnost, da nimajo
               popravnega izpita in da neko napačno odločitev, ki jo, recimo, sprejmejo v 9. razredu
               osnovne šole – pazi to, v 9. razredu osnovne šole –, jih lahko stane njihove
               prihodnosti.</p>
               <p>Ta nesorazmeren in pretiran ukrep za odpravo fiktivnih vpisov je predlagan brez
               kakršnekoli analize, ki bi pokazala na dejanski obseg teh vpisov. Ob odsotnosti teh
               podatkov je tudi nemogoče sklepati o dejanskih posledicah in učinkih tega ukrepa.
               Razen seveda, da bo močno posegel v pravice dijakov do brezplačnega in dostopnega
               izobraževanja. Edini pozitiven obrobni stranski učinek tega ukrepa bi pa bil, da bi
               se oblast zavedla, kako velik problem predstavlja vstopanje mladih na trg dela, ker
               bi se končno pokazala realna statistika brezposelnosti med mladimi. Pa je že ta, ki
               jo imamo zdaj, ta fiktivna, dovolj zastrašujoča. Namesto da bi se Vlada intenzivno
               ukvarjala z resničnimi vzroki, ki tičijo za fiktivnimi vpisi, je prižgala svojo
               »motorko« in se lotila žaganja pravic dijakov. A nasprotno bi morala urediti porazno
               stanje na trgu dela, s katerim se soočajo mladi, povečati nadzor nad delovnimi
               razmerji in končno urediti študentsko delo na način, da bi ta služil dijakom in
               študentom, ne pa privatnim agencijam in kapitalistom. Trdimo lahko celo, da je
               nenadzorovan razcvet študentskega dela v Sloveniji sprožil segmentacijo trga dela, ki
               smo ji priča danes. Ta proces je treba obrniti; študentsko delo urediti in ga
               napraviti za to, kar je bilo na začetku mišljeno – torej, kot občasno in začasno delo
               dijakov in študentov. Ko bomo tudi ostalim dali možnost za pošten in dostojen vstop
               na trg dela, se bo problem fiktivnih vpisov do določene mere razrešil sam.
               Sprevračati posledice slabe politike na trgu dela na dijake in jim odrekati pravice,
               je pa kratko malo nepravično.</p>
               <p>V Levici zato predloga, ki gre v nasprotje z načeli javnega, vsem dostopnega in
               brezplačnega šolskega izobraževanja, predloga, ki močno krni sposobnost
               izobraževalnega sistema za zagotavljanje družbene mobilnosti in doseganje družbene
               enakosti, ne moremo podpreti. Najraje bi pa sami videli, da delo preneha biti blago,
               da mladi iščejo zaposlitev, ne pa, da se prodajajo, pogosto celo prostituirajo za
               mizerno plačilo na trgu njihovih delovnih zmožnosti. Hvala.</p>
            </sp>
            <sp xml:id="SDZ7-Redna-33-2017-09-21.sp131">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. László Göncz bo predstavil stališče Poslanske skupine italijanske in madžarske
               narodne skupnosti.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-21.sp132">

               <speaker>DR. LÁSZLÓ GÖNCZ (PS IMNS):</speaker>

               <p>Hvala lepa. Dober dan vsem skupaj!</p>
               <p>Glede na bistveno spremenjene družbene okoliščine v preteklih letih menimo, da je
               bila priprava Predloga zakona o spremembah in dopolnitvah Zakona o poklicnem in
               strokovnem izobraževanju utemeljena.</p>
               <p>V naši poslanski skupini načeloma soglašamo z rešitvami, ki jih prinaša predlog
               spremembe zakona, saj menimo, da je podpora razvoja podjetnosti, inovativnosti in
               ustvarjalnosti nujno potrebna. Način verifikacije učnih mest in vzpostavitev
               centralnega registra prav gotovo terja posodobitve oziroma prilagoditve. Rešitve, ki
               se nanašajo na omejitve trajanja izobraževanja, so v predlogu zakona zadovoljivo
               urejene. Dosedanja praksa na tem področju vsekakor terja bolj determinirane rešitve,
               seveda pa moramo biti posebej pozorni na dijake s posebnimi potrebami ter na tiste
               udeležence izobraževalnega programa, ki so perspektivni športniki ali nadarjeni na
               drugih področjih.</p>
               <p>S spremembo zakona se prenašajo tudi nekatere določbe iz podzakonskih aktov na
               zakonsko raven. Slednje se nanašajo na pravice in dolžnosti dijakov glede prisotnosti
               pri pouku ter drugih oblikah izobraževanja. Menimo, da je sprememba koncepta, torej
               tega koncepta oziroma tega prenosa, poleg vsebinskih novitet tudi sporočilne narave,
               zato ji ne nasprotujemo.</p>
               <p>Omenil bom samo še eno področje, in sicer vsebino predlaganega 5. člena, ki govori o
               tem, da izobraževalne programe lahko pristojni in strokovni svet zaradi dodatnih ur
               pouka slovenščine in jezika narodne skupnosti na območjih, kjer živijo pripadniki
               italijanske oziroma madžarske skupnosti in so opredeljena kot narodno mešana območja,
               ovrednoti z več kreditnimi točkami, kot je sicer določeno. Pri tem predlagamo, da se
               v omenjeni besedni zvezi izpusti besedica »lahko«, kajti le-ta morebiti povzroči
               nejasnosti glede izvajanja omenjene določbe. Ustavna določba o enakopravnosti jezikov
               glede izvajanja omenjene določbe. Ustavna določba o enakopravnosti jezikov na
               narodnostno mešanem območju je jasna, zato mora sprememba zakona nedvoumno določiti,
               da v primeru izobraževalnih programov na narodnostno mešanem območju pristojni
               strokovni svet to vsekakor ovrednoti z več kreditnimi točkami, kot sicer velja za
               enojezično območje, kajti, gre za specifične okoliščine, ki terjajo temu primerno
               vrednotenje. Še toliko morda, da je to stališče obeh dveh narodnih skupnosti.</p>
               <p>Na koncu naj še pohvalim predlagatelja zakona, saj so v predlogu spremembe zakona
               priloženi vsi predlogi, tudi podzakonskih aktov, torej pravilnikov, kar omogoča
               pregled konkretnih posledic in predvidenih učinkov spremembe zakona.</p>
               <p>Upam, da bomo v nadaljnjem postopku sprejemanja zakona tudi z vidika mojega predloga
               zakon nadgradili, v tem prvem branju pa bova seveda predlog besedila podprla. Hvala
               lepa.</p>
            </sp>
            <sp xml:id="SDZ7-Redna-33-2017-09-21.sp133">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Ivan Škodnik bo predstavil stališče Poslanske skupine SMC.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-21.sp134">

               <speaker>IVAN ŠKODNIK (PS SMC):</speaker>

               <p>Spoštovani predsedujoči, spoštovani predstavniki ministrstva, kolegice in kolegi
               poslanci!</p>
               <p>Z novelo Zakona o poklicnem in strokovnem izobraževanju, ki je danes pred nami, se
               uvajajo ukrepi, ki sicer nimajo neformalnega značaja, so pa vseeno pomembni za sistem
               poklicnega in strokovnega izobraževanja, kot ga poznamo od sprejetja Bele knjige o
               vzgoji in izobraževanju naprej. Novela zakona je pravzaprav odziv na spremenjene
               družbene okoliščine, na uveljavljeno prakso, ki se je oblikovala tekom dosedanjega
               izvaja zakona, ter na strateške dokumente nekaterih mednarodnih institucij, ki
               spremljajo sisteme poklicnega in strokovnega izobraževanja v številnih državah.</p>
               <p>Tokratna obravnava zakona bo najverjetneje povezana tudi s podajanjem stališč o v
               lanskem letu sprejetem Zakonu o vajeništvu, ki se v okviru pilotskega projekta na
               izbranih šolah in za izbrane izobraževalne programe oziroma poklice že izvaja. V
               šolskem letu, ki se je pričelo pred kratkim, ob bolj otipljivih rešitvah je verjetno
               še prezgodaj govoriti, pa vendar pozdravljamo morebitno izmenjavo stališč tudi o tem.
               Tudi iz razloga, ker se s tokratno novelo na zakonski ravni vzpostavlja postopek
               verifikacije učnih mest, tudi vajeniških, ter centralni register učnih mest.</p>
               <p>Pomembno je, da se v noveli pozornost usmerja tudi k razvoju sodobnih konceptov
               vzgoje in izobraževanja skozi trajnostni razvoj, podjetnost, inovativnost in
               ustvarjalnost. Pomembno je tudi, da se vzpostavljajo podlage za priznavanje formalno
               in neformalno predhodno pridobljenega znanja, zaveza k vseživljenjskemu učenju mora
               namreč biti naša skupna zaveza. Nujno je, da tudi na področju poklicnega in
               strokovnega izobraževanja omejimo čas trajanja rednega izobraževanja, saj smo v
               preteklosti bili priča navalu fiktivnih vpisov in izkoriščanju pravice do rednega
               izobraževanja, kar pa na dolgi rok ne prinaša nič dobrega. Seveda pa je treba
               obdržati izjeme za podaljšanje časa trajanja izobraževanja tam, kjer je to
               potrebno.</p>
               <p>Dobrodošle so tudi spremembe, ki tujim dijakom omogočajo uresničevanje pravice do
               enakega izobraževanja, spremembe, ki se dotikajo vzgojnega delovanja šol ter pravic
               in dolžnosti dijakov, priprave osebnih izobraževalnih načrtov in še bi lahko
               naštevali.</p>
               <p>Poudarjamo, da je določen premislek potrebno opraviti še pri 8. členu novele zakona,
               ki določa pogoje za vključitev v poklicni tečaj. Razumemo intenco ministrstva za
               spremembo tega člena, vseeno pa moramo biti pozorni, da posameznikom ne bomo omejili
               spremembo karierne poti, če si jo bodo želeli.</p>
               <p>V Poslanski skupini SMC bomo podprli sklep, da je predlog zakona primeren za
               nadaljnjo obravnavo, prav tako bomo pozorno poslušali kolegice in kolege iz ostalih
               poslanskih skupin, da bi v nadaljnjih obravnavah prišli do čim širšega konsenza o
               predlaganih rešitvah, ki jih predvideva novela Zakona o poklicnem in strokovnem
               izobraževanju. Hvala.</p>
            </sp>
            <sp xml:id="SDZ7-Redna-33-2017-09-21.sp135">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Tomaž Lisec bo predstavil stališče Poslanske skupine SDS. Izvolite.</p>
            </sp>
            <sp xml:id="SDZ7-Redna-33-2017-09-21.sp136">

               <speaker>TOMAŽ LISEC (PS SDS):</speaker>

               <p>Hvala, podpredsednik, za besedo. Spoštovana državna sekretarka s kolegico, kolegi,
               kolegice, lep pozdrav!</p>
               <p>Pred nami je, kot že omenjeno, Predlog zakona o spremembah in dopolnitvah Zakona o
               poklicnem in strokovnem izobraževanju, ki sicer ni usklajen z dejanskim stanjem in
               predlaga možnost uvedbe vajeništva, za katerega pa vsi vemo, da je bilo že uvedeno s
               sprejetim Zakonom o vajeništvu maja 2017. To dejstvo je zanimivo s stališča, da je ta
               koalicija že sprejela Zakon o vajeništvu, danes pa, če berete predlog zakona, ki je
               pred nami, v njem piše, citiram, »pred nami je zakon, ki uvaja vajeništvo.«</p>
               <p>Z Zakonom o poklicnem in strokovnem izobraževanju smo se v tem mandatu že kar
               nekajkrat srečali. V Poslanski skupini SDS smo samo v tem mandatu, pa enkrat že v
               prejšnjem mandatu, predlagali novelo zakona, ki bi na ustrezen način reševal
               problematiko vajeništva, odgovoril pa bi še na določena druga aktualna vprašanja, ki
               se dotikajo mladih in tudi njihovih staršev, ki se dotikajo vprašanj poklicnega in
               strokovnega izobraževanja.</p>
               <p>Ker smo zaradi trme te vlade, te ministrice, ki je polna obljub o sistemskih
               rešitvah namesto urejanja sistema vajeništva v tem sistemskem zakonu, dobili Zakon o
               vajeništvu, imamo danes nek paradoks. V sistemskem zakonu post festum rešujemo
               oziroma korigiramo zadeve, ki so že deloma v veljavi pri Zakonu o vajeništvu, ker kot
               že rečeno, ne gre za sistemski zakon. Še bolj je problematično, da ta zakon ni
               stoprocentno usklajen z Zakonom o vajeništvu, ki je uvedel vajeništvo, saj kot bom v
               nadaljevanju navedel, so določene fraze, določeni pojmi oblikovani drugače kot v
               Zakonu o vajeništvu. Skratka, v zakonu so predpisane mnoge dobre rešitve, ki pa so
               copy paste našega predloga zakona iz leta 2016, ki smo jih predložili v tem
               sistemskem Zakonu o poklicnem in strokovnem izobraževanju. Tako smo tudi pred
               sprejemom Zakona o vajeništvu v Poslanski skupini SDS opozarjali, da je treba
               določene zadeve urediti tudi v Zakonu o poklicnem in strokovnem izobraževanju.</p>
               <p>Tudi zato, da se popravi nejasnost in neurejene zadeve v Zakonu o vajeništvu, je
               danes pred nami ta novela zakona o dopolnitvah Zakona o poklicnem in strokovnem
               izobraževanju. Pričujoči zakon vzpostavlja možnost uvedbe vajeništva, kar – kot
               rečeno – je paradoks, ker je sicer to že urejeno v posebnem zakonu, zakon pa več kot
               očitno uvaja drugačno vajeništvo. Ampak o tem bomo več spregovorili na seji matičnega
               delovnega telesa, kjer vas bomo opozorili, da tudi copy paste variante očitno
               določeni uradniki na ministrstvih niso sposobni urediti iz Zakona o vajeništvu in jih
               prekopirati v Zakon o poklicnem in strokovnem izobraževanju.</p>
               <p>Še bolj pa je problematično oziroma več kot očitno postaja dejstvo, da potem ko smo
               govorili tako na Odboru za izobraževanje, pa ko smo se naslavljali tudi na
               Ministrstvo za gospodarstvo, da je treba imeti neko praktično obliko vajeništva,
               določbe v tem zakonu, ki so pred nami, uvajajo neko drugačno obliko vajeništva. To pa
               je bolj šolska oblika vajeništva, bi lahko rekli. Tako zakon tudi zapolnjuje praznino
               v Zakonu o vajeništvu, na primer, v že sprejetem Zakonu o vajeništvu je navedeno, kdo
               vodi razvid vajeniških učnih mest in kaj vsebuje razvid. V tem zakonu, ki je pred
               nami, pa govorimo o registru učnih mest in centralnem registru učnih mest, ki
               podrobneje določi učna mesta. Skratka, neusklajene zadeve. Zelo nas je strah v
               Poslanski skupini SDS, ne samo da bo prišlo do neusklajenosti, ampak celo do
               podvajanja zelo podobnih rešitev, ki pa bodo na koncu, če bomo potegnili črto, sami
               sebi namen.</p>
               <p>Seveda se je treba še enkrat vprašati, zakaj nista bila zakona istočasno uvedena in
               pripravljena in bila tudi usklajena med seboj. In še enkrat, pa verjetno ne zadnjič;
               še vedno ne vemo, zakaj je potrebno delati dva različna zakona.</p>
               <p>Kot rečeno pa zakon prinaša kar nekaj sprememb, ki smo jih predlagali v Poslanski
               skupini SDS leta 2015, ko smo predložili sistemske rešitve v sistemskem Zakonu o
               poklicnem in strokovnem izobraževanju. Ampak očitno ni bilo ali posluha ali pa želje,
               ali pa morda ni bilo dovolj upanja, da bi vse tiste rešitve, ki so tukaj, dokončno
               nadgradili z rešitvami, ki smo jih predlagali v Poslanski skupini SDS. Zato nas je
               strah, da ali morda zaradi tega, ker ministrstvo ni imelo dovolj poguma, ali pa ni
               dovolj dobro sodelovalo z ostalimi deležniki, predvsem z učitelji, bodo tudi po
               sprejemu tega zakona določena vprašanja še vedno odprta. Očitno bi morali z zakonom
               odpraviti določene točke, ključna vprašanja v sistemu, to pa so pravice in dolžnosti
               dijakov ter vzgojno delovanje v šoli, ker imajo šole precejšnje težave s problematiko
               upravičenih odsotnosti.</p>
               <p>Predlagatelj prav tako ni upošteval, da je treba nuditi dijakom možnosti za razvojno
               raznolikost. Zato vzporedno izobraževanje skrči zgolj na umetniško izobraževanje, z
               razlago, da je druga modularnost težko uresničljiva in da so dijaki preveč
               obremenjeni. Tukaj se nam postavlja vprašanje, ali so resnična na umetniški gimnaziji
               glasbene in plesne smeri tiste, kjer bo dovoljena ta modularnost oziroma vzporedno
               izobraževanje, zakaj samo ti programi, na drugi strani govorimo o umetniških
               gimnazijah, ki so verjetno del predmeta enega drugega zakona, reče se mu Zakon o
               gimnazijah, in pa tretje, če malo obrnemo logiko, ali morda menite, da so umetniške
               gimnazije glasbene in plesne smeri tako lahke, da se bodo lahko učenci odločili za
               vzporednost izključno v tem segmentu. Po našem vedenju, v Poslanski skupini SDS, gre
               pri umetniških gimnazijah glasbene in plesne smeri za zelo zahteven izobraževalni
               sistem. Zato se sprašujemo, ali so resnično samo te gimnazije tiste, ki bodo deležne
               tega vzporednega izobraževanja. S tega mesta vprašanje za predlagatelje: Zakaj samo
               te umetniške gimnazije?</p>
               <p>Po našem mnenju ta trditev, da bi bili dijaki preveč obremenjeni in je zatorej
               mogoče vzporedno izobraževanje le na programu umetniške gimnazije glasbene in plesne
               smeri, ne zdrži. Po našem mnenju bi morali biti bolj odprti, da bi sistem lažje
               deloval. Organizacija je velikokrat in marsikje veliko bolj možna in pa zmožna, kot
               piše v tem zakonu, je pa res, da je treba vložiti veliko napora v omogočanje urnikov,
               ki bi omogočili dijakom obiskovanje še drugih modulov na drugih šolah, na primer
               učenje drugega tujega jezika na sosednji šoli. Teh problemov, ki jih v praksi v
               bistvu ni, ampak jih bo zakon onemogočil, je še kar nekaj. Po našem mnenju, da
               zaključimo s problematiko srednjega izobraževanja, je ogromno možnosti in je
               popolnoma nesmiselno, da se osredotočimo samo na en program, kjer bo možno vzporedno
               izobraževanje. Kajti ne nazadnje od tega, ali se bo lahko nek dijak vzporedno
               izobraževal na eni umetniški gimnaziji ali pa kje drugje, je odvisna tudi njegova
               kariera, strokovni razvoj in podobno. In tudi izgovor, da je preveč obremenjen, ne
               zdrži. Dijak se odloči pač za povečan obseg ur, in to je treba v zakonu predvideti.</p>
               <p>Skratka, pred zaključkom na žalost ugotavljamo, da majhen korak je narejen, je
               narejen prepozno, ni narejen hkrati z Zakonom o vajeništvu in ne prinaša vseh tistih
               krucialnih rešitev, ki smo jih predlagali v SDS v letu 2015. Menimo, da je bil tisti
               zakon veliko bolj konsistenten in pa tudi vsebinsko bolj bogat.</p>
               <p>V Poslanski skupini smo že pripravili določene amandmaje. Veselimo se razprave v
               naslednjih obravnavah. Verjetno bo tudi Zakonodajno-pravna služba dala določene
               predpogoje in pa odloge za izboljšanje zakona, ki ima še kar nekaj odprtih vprašanj.
               Po našem mnenju sta ključni dve vprašanje, vzporedno izobraževanje in pa problematika
               oziroma tematika glede omejitve trajanja izobraževanja, kjer se strinjamo z dikcijo,
               da je treba tudi dijake z resnostjo pripraviti za naslednje faze v življenju, ampak
               biti pri teh temah zelo občutljiv, kajti govorimo o mladih, ki so stari tam med 14 in
               18 let, skratka na začetku nekega resnega življenja.</p>
               <p>Pozdravljamo tudi, da so že kot priloga k temu zakonu pripravljeni podzakonski akti.
               Ampak saj veste, kako je s podzakonskimi akti. Če imaš nedodelan zakon, imaš potem v
               izvajanju še veliko več problemov z izvajanjem podzakonskih aktov, ki po navadi
               dobijo še neko svojo konotacijo oziroma neko svojo vsebino in, saj veste, hudič je
               vedno v podrobnostih – če smisel ni pravilno naravnan, potem tudi njegovi bajpasi
               lahko zvenijo v prazno. In še enkrat, govorimo o zelo občutljivi populaciji, govorimo
               o mladih, ki se izobražujejo na poklicnem in strokovnem izobraževanju, ki se bodo
               verjetno v nadaljevanju srečali z Zakonom o delovnih razmerjih in jim moramo
               omogočiti, da jim s takšno zakonodajo, ki bo nedodelana, ne onemogočimo nadaljevanja
               življenja. Kajti če bo dijak zgrožen prestal 4 leta poklicnega in strokovnega
               izobraževanja, verjemite, bo še veliko težje stopil na trg delovne sile, kjer ga,
               vsaj po dosedanjih napovedih, čaka 40 let kazanja tistega, kar se je naučil. In saj
               veste, kar se Janezek nauči, to Janezek zna, zato je prav, da se Janezek čim več
               nauči. Hvala.</p>
            </sp>
            <sp xml:id="SDZ7-Redna-33-2017-09-21.sp137">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Marinka Levičar bo predstavila stališče Poslanske skupine Demokratične stranke
               upokojencev Slovenije.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-21.sp138">

               <speaker>MARINKA LEVIČAR (PS DeSUS):</speaker>

               <p>Hvala lepa, predsedujoči! Spoštovane, spoštovani!</p>
               <p>Uvodoma naj izpostavim, da smo se v Poslanski skupini Desus začudili, zakaj
               predlagatelj zahteve za splošno razpravo o tem predlogu ni zahteval istočasno še
               razprave o predlogu novele Zakona o gimnazijah. Oba predloga namreč posegata in
               urejata podobne, če že ne kar iste vsebinske rešitve. Res pa je, da je z eno splošno
               razpravo na isto temo ne bi izgubljali dvakrat časa.</p>
               <p>Predlog zakona o spremembah in dopolnitvah Zakona o poklicnem in strokovnem
               izobraževanju, ki je danes v skoraj triurni razpravi, pravzaprav konceptualno ne
               prinaša bistvenih novosti. Novela zakona zgolj izboljšuje jasnost zakonskih določil
               in njihovo usklajenost z drugimi strateškimi dokumenti, uveljavljeno prakso in
               podzakonskimi akti. Prav tako upošteva nove okoliščine ter uskladitev z drugimi
               zakoni, ki posredno ali neposredno vplivajo tudi na področje poklicnega in
               strokovnega izobraževanja. Gre za Zakon o usmerjanju otrok s posebnimi potrebami in
               nedavno sprejet Zakon o vajeništvu.</p>
               <p>V nadaljevanju našega stališča podajam naša videnja te novele zgolj pri nekaj
               točkah, in sicer v naslednjem, pri izenačitvi pravic do srednjega poklicnega in
               strokovnega izobraževanja za tujce, ki v naši državi plačujejo davke in prispevke z
               našimi državljani, s čimer se jim želi izboljšati dostopnost do izobraževanja,
               razumemo, da se temu seveda ne smemo izogniti, saj je proces migracij povsem normalen
               pojav. V zvezi z zagotavljanjem tečaja slovenščine za dijake, katerih materin jezik
               ni slovenski ali niso končali osnovnošolskega izobraževanja v Sloveniji, s čimer se
               omogoči uspešnejše izobraževanje, bi z naše strani podali samo opozorilo prisotnim z
               ministrstva, če nam je znano, je vpis v srednjo, predvsem poklicno šolo nekaterim
               tujim državljanom s Kosova in Albanije zgolj odskočna deska za pridobitev statusov za
               bivanje in delo v Evropi. Slednji se namreč takoj po pridobitvi pravic odpravijo
               naprej na zahod in sever Evrope. Seveda nimajo interesa končati šolanja, zato velja
               razmisliti o tem, na kakšen način to preprečiti, zakaj se tako nenamensko trošijo
               javna finančna sredstva.</p>
               <p>Glede novih pogojev za vpis dijakov s posebnimi potrebami je pomembno, da bodo
               ohranili sedanjo prednost pri vpisu. Umestno pa se nam zdi tudi, da morajo doseči
               ustrezno število točk vstopnega praga. V naši poslanski skupini se strinjamo, da
               sicer kakršenkoli primanjkljaj zdravstvene narave ne sme biti ovira za vpis, vendar
               pa se strinjamo tudi, da je kriterij doseganja minimalnega števila točk iz spodnje
               meje, ki je osmišljen kot vstopni prag, povsem smiseln. V naši poslanski skupini to
               razumemo kot varovalko za mladostnike, saj se dostikrat zgodi, da se tekom šolanja
               pokaže, da kljub posebnemu individualno prilagojenemu programu ne zmorejo dosegati
               ustreznih standardov znanja.</p>
               <p>O omejitvi trajanja statusa dijaka, s katero se bo zmanjšala možnost fiktivnega
               vpisa in se v predlogu zakona ta problematika rešuje z določili glede ponavljanja
               letnika in prepisovanja na druge šole ter z možnostjo opravljanja poklicnega tečaja,
               pa malo več besed v nadaljevanju. Namreč, problematika fiktivnih vpisov je še posebej
               skrb vzbujajoča. Vemo, da je vpis bodisi na visokošolski zavod bodisi v srednješolske
               programe pogoj za status, ki prinaša ugodnosti, kot so, recimo, zdravstveno
               zavarovanje, študentski boni, delo preko študentskega servisa, nenazadnje tudi
               družinska pokojnina po pokojnem staršu. Vemo tudi, da pri tem nimajo ugodnosti zgolj
               mladi, ki izkoristijo možnost vpisa in posledičnega statusa zgolj zaradi specifičnih
               razlogov. Razlogi, ki jih ženejo v to, so zelo različni. Najbolj odmeven in
               zaskrbljujoč je ta, da izkoristijo status samo zato, da bi lahko delali, ker ne
               dobijo redne zaposlitve. Beremo in slišimo, celo poznamo koga, ki ga je potencialni
               delodajalec prisilil v to obliko dela, ker, pod narekovaji, ne more, to pomeni v
               pravnem in resničnem jeziku, noče zaposliti, čeprav njegov profil nujno potrebuje. To
               je žalostno, toda resnično. Ne gre zameriti mladim, da se zaradi tega fiktivno
               vpisujejo v šole. V Poslanski skupini Desus verjamemo, da si mladi prizadevajo dobiti
               delo, da se želijo osamosvojiti in si v prihodnosti ustvariti svojo lastno družino.
               Po naši oceni ni opravičljivo, da bi lahko razumeli delodajalce, ki se zatekajo k
               izgovorom, da ne morejo zaposlovati zaradi finančnih razlogov ali negotovosti svojega
               poslovanja.</p>
               <p>V naši stranki smo in bomo tudi v prihodnje opozarjali na pasti in slabosti
               pretiranega obsega študentskega dela. Zato zdaj ob noveli tega zakona pozdravljamo
               rešitev, da se omeji, če že ne popolnoma prepreči izigravanje temeljnega namena
               študentskega dela, ki zagotovo ni v nadomeščanju rednih in varnih delovnih razmerij.
               V tem mandatu je bil že noveliran Zakon o visokem šolstvu, ki je prav tako posegel v
               trajanje statusa študenta, in po našem prepričanju je prav, da je država končno
               fiktivni vpis prepoznala kot problem.</p>
               <p>V naši poslanski skupini se hkrati ob tem, da se čim bolj prepreči zlorabljanje
               statusa dijaka in študenta za pridobitev ugodnosti, zavzemamo tudi za to, da je
               izobrazba vsakomur primerno dostopna. Verjamemo, da je možno najti rešitev, ki
               dostopa do izobrazbe ne bo omejevala in bo hkrati z ustreznimi kriteriji, pogoji ali,
               če hočete, nekim varovalnim mehanizmom v izobraževalnem procesu zagotovila, da vpis v
               katerikoli izobraževalni program ne bo dopuščal izigravanja statusa dijaka za vse
               druge postranske interese.</p>
               <p>Poslanke in poslanci Desusa se strinjamo, da je zakon primeren za nadaljnjo
               obravnavo. Hvala.</p>
            </sp>
            <sp xml:id="SDZ7-Redna-33-2017-09-21.sp139">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Janko Veber bo predstavil stališče Poslanske skupine Socialnih demokratov.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-21.sp140">

               <speaker>JANKO VEBER (PS SD):</speaker>

               <p>Hvala še enkrat za besedo. Tudi še enkrat lep pozdrav vsem!</p>
               <p>Predlog zakona o spremembah in dopolnitvah Zakona o poklicnem in strokovnem
               izobraževanju je nekako nadaljevanje razprave, ki smo jo kar v obsežnem delu in
               vsebini opravili v Državnem zboru, ko smo govorili o Zakonu o vajeništvu, ki je v
               izobraževalnem sistemu vnesel nov način izobraževanja, ki pa bo v praksi uveljavljen
               šele v prihodnjih mesecih. In zakon, katerega izvedba je podprta tudi z izdatnimi
               sredstvi Evropske unije, sloni na visokih pričakovanjih, da bo prispeval k zmanjšanju
               očitnega razkoraka med izobrazbo iskalcev zaposlitve in potrebami trga delovne sile.
               Nekako nadgradnja vseh teh prizadevanj, ocenjujemo, je današnji zakon o poklicnem in
               strokovnem izobraževanju, ki zlasti na deklarativni ravni krepi pomen podjetnosti,
               kreativnosti in inovativnosti kot naloge srednješolskega in poklicnega izobraževanja.
               Skozi opredeljevanja nalog zbornice vsebuje tudi nastavke, ki omogočajo dualni sistem
               izobraževanja, ima predlog zakona večji pomen za srednješolsko, strokovno in poklicno
               izobraževanje na drugih področjih.</p>
               <p>Med drugimi področji bi posebej izpostavili zlasti tiste, ki izboljšujejo dostopnost
               do izobraževanja. Tako predlog omogoča, da se srednješolskega izobraževanja
               udeležujejo tudi tuji državljani, ki pri nas plačujejo davke in prispevke.</p>
               <p>Iz vidika uspešnega izobraževanja je pomembna tudi rešitev, ki dijakom, katerih
               slovenščina ni materni jezik, zagotavlja tečaj slovenščine.</p>
               <p>Veseli nas tudi, da bo na zakonski ravni urejeno vrednotenje in priznavanje
               različnih veščin in spretnosti, ki so bile pridobljene izven procesa formalnega
               izobraževanja. In tudi strinjamo se s predlagatelji, ki v tem prepoznavajo priložnost
               v zvezi s povečevanjem potenciala mobilnosti ter spodbujanja vseživljenjskega učenja.</p>
               <p>Dostopnost do izobraževanja sistema in njegova kakovost na vseh ravneh in vseh
               starostnih obdobjih posameznika je torej ključni predpogoj za to, da lahko vsak v
               popolnosti izkoristi svoje potenciale. In ravno zaradi tega opozarjamo na 8. člen
               predloga zakona, ki omejuje pravico do pridobitve izobrazbe v okviru poklicnega
               tečaja zgolj na tiste, ki so predhodno zaključili 4. letnik gimnazije. Menimo, da bi
               morebitna uveljavitev določbe v neenak položaj postavila tiste, ki imajo opravljen
               zaključni letnik srednjega ali strokovnega izobraževanja in ki po veljavi ureditvi
               možnost vključitve v poklicni tečaj že imajo. Ob tem opozarjamo, da bo določba
               veljala tudi za vse, ki bi želeli opraviti spremembo karierne poti, pa ne bodo imeli
               te možnosti, če ne bodo imeli opravljenega zaključnega letnika gimnazije.</p>
               <p>Zato dajemo v tej prvi obravnavi Socialni demokrati pobudo, da se v drugi obravnavi,
               če ne že prej pri vsebini zakona, pa vsaj na seji matičnega delovnega telesa ta
               omejitev črta ter ohrani veljavna ureditev. Hvala.</p>
            </sp>
            <sp xml:id="SDZ7-Redna-33-2017-09-21.sp141">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Iva Dimic bo predstavila stališče Poslanske skupine Nove Slovenije –
               krščanskih demokratov.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-21.sp142">

               <speaker>IVA DIMIC (PS NSi):</speaker>

               <p>Spoštovani!</p>
               <p>Tako kot študenti bodo po novem predlogu Ministrstva za izobraževanje, ki ga danes
               obravnavamo, tudi dijaki lahko izkoristili le eno ponavljanje ali en prepis v času
               trajanja šolanja. Zakon predvideva tudi nekaj izjem, in sicer dijaku s posebnimi
               potrebami, dijaku, ki se vzporedno izobražuje, perspektivnemu in vrhunskemu
               športniku, dijaku zaradi starševstva, bolezni ali izjemnih družinskih oziroma
               socialnih okoliščin status izjemoma podaljša tudi za dve šolski leti. S tem predlogom
               sprememb in dopolnitev zakona je torej konec navideznih ali tako imenovanih fiktivnih
               vpisov.</p>
               <p>Razlogi za navidezne vpise so delo preko študentske napotnice, zavarovanje po
               starših, olajšave pri dohodnini in cenejše vozovnice. Ministrstvo že kar nekaj časa
               obljublja ureditev tovrstne problematike in današnja obravnava zakona je prvi korak v
               to smer.</p>
               <p>Mlad človek z diplomo in brez dela – lahko se prijavi na zavod za zaposlovanje in
               išče službo, druga možnost pa je navidezni vpis ene od šol, ki izvaja program
               izobraževanja odraslih. Na tej šoli vplača vpisnino, ki znaša nekje med 150 in 350
               evri, in si pridobi status dijaka, s katerim lahko nemoteno dela preko študentske
               napotnice do konca šolskega leta. S tem se je do sedaj tudi nekoliko prikrivala
               nezaposlenost mladih diplomatov, ker le-ti niso bili prijavljeni na zavodu za
               zaposlovanje.</p>
               <p>Zakon predvideva še nekaj drugih prilagoditev, predvsem z Zakonom o vajeništvu, ki
               smo ga v Državnem zboru sprejeli letos. Izenačuje pravice do srednješolskega
               izobraževanja za tujce, ki so davčni zavezanci ali pa so davčni zavezanci njihovi
               starši in se šolajo pod enakimi pogoji kot državljani Republike Slovenije ali
               državljani držav članic Evropske unije. Ureja se tudi verifikacija učnih mest, ki se
               sedaj iz podzakonskih aktov prenaša v zakon, in sicer se urejajo nosilci in postopek
               verifikacije učnih mest, vsebina registra učnih mest in vzpostavitev enovitega
               registra učnih mest na državni ravni.</p>
               <p>V Poslanski skupini Nove Slovenije bomo novelo zakona v prvi obravnavi podprli.</p>
            </sp>
            <sp xml:id="SDZ7-Redna-33-2017-09-21.sp143">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Sledi splošna razprava
               poslank in poslancev o predlogu zakona. Besedo ima dr. Matej T. Vatovec. Ga ni.</p>
               <p>Gospa Iva Dimic, izvolite ponovno.</p>
            </sp>
            <sp xml:id="SDZ7-Redna-33-2017-09-21.sp144">

               <speaker>IVA DIMIC (PS NSi):</speaker>

               <p>Hvala lepa.</p>
               <p>Ja, en korak bomo naredili naprej, da bi vendarle naši dijaki prišli ali pa tudi
               kasneje študentje do neke take zaposlitve. Ne morem mimo tega, kar sem že v stališču
               povedala, da se je nemalokrat tudi s fiktivnimi vpisi reševala statistika, da imamo
               celo v Evropski uniji zelo nizko stopnjo brezposelnosti mladih. Veste, to je bil
               fenomen. Ko smo se srečevali na določenih seminarjih, pa tudi prejšnji teden v
               Rogaški Slatini smo imeli en tak seminar znotraj Evropske unije in znotraj EPP tudi
               področje za združenje delavcev, je bilo izpostavljeno, kako je bila Slovenija
               vendarle vodilo, svetla točka na temo, kaj naj države evropskih članice naredijo za
               tako nizko brezposelnost mladih. Ampak dejansko smo z nekimi fiktivnimi vpisi
               omogočali, da ta brezposelnost ni bila registrirana. Drugače pa sem prepričana, da je
               je bilo kar veliko med mladimi, zato mogoče tudi Slovenija nekoliko zaostaja pri
               aktivaciji mladih za prvo zaposlitev. To smo šele dve leti nazaj sprejeli, medtem ko
               je bil pa predstavnik Litve, ki je bil na seminarju, mlad fant 27 let star, pa to že
               kar nekaj let izvajajo. Se pravi, da smo po eni strani želeli pomagati in smo sami
               malo ročno potegnili na ta način z možnostjo fiktivnih vpisov, po drugi strani pa so
               zadeve dejansko bile, mogoče, na nek način nefer, nefer tudi do učiteljev, do
               predavateljev, ki so na tej šoli za starejše poučevali. Velikokrat mi je kakšen, tudi
               pisno smo dobivali še v času 2012, 2013, da si se učitelji enostavno počutili
               nemočne. Imeli so vpisan fiktivni vpis dijakov ali študentov za praktično cel razred,
               na predavanja pa so prišli dva ali trije. Mogoče celo na kakšen predmet nihče. Jaz
               verjamem, da bi se kot učitelj sigurno počutila nelagodno pri tem in bi vendarle
               rekla, da naj država in vlada nekaj naredita na tem področju, da bo delo pošteno,
               tudi preko fiktivnih vpisov, tudi preko študentskih napotnic, da mora biti v državi
               neka poštenost tudi na tem področju. S tem zakonom bomo seveda to omogočili. Jaz
               verjamem, da je za marsikoga to šok, tako kot je bil šok, da lahko tudi na fakulteti
               samo enkrat pavziraš ali ponavljaš, tudi tukaj jaz verjamem, da je šok. Ampak če bomo
               vsi delali v to smer, sem jaz prepričana, da bomo skupaj z izobraževalnim sistemom
               imeli dobre dijake. Sistem pa mislim, da je primerljiv s sistemom v Evropski uniji in
               da nimamo kakšnih drugačnih praks nikjer drugje in da bomo s tem postavljali kvečjemu
               bolj normalne razmere in normalno Slovenijo. S tega naslova bom seveda tudi sama v
               prvem branju podprla to novelo zakona.</p>
               <p>Je pa res, da je pa to, kar se mi zdi najbolj na nek način žalostno, da so dijaki
               ali pa študentje mogoče na nek način tudi primorani, da delajo. Se mi zdi, da država
               mora tukaj poskrbeti, da jim zagotovi sredstva, da lahko redno študirajo, se
               izobražujejo. To je naloga države in nas, ne da so zaradi nekega socialnega statusa
               primorani še delati in potem jim včasih zmanjka, vemo kako, dve, tri pike za
               napredovanje v kakšen letnik.</p>
               <p>Zdi se mi, da smo na pravi poti. In jaz se nadejam dobrih rezultatov, predvsem pa
               uspešnih mladih, izobraženih in seveda zadovoljnih, da bi vendarle dobili dobra
               delovna mesta, ki bodo dobro plačana. Hvala.</p>
            </sp>
            <sp xml:id="SDZ7-Redna-33-2017-09-21.sp145">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Vesna Vervega, pripravi naj se gospa Violeta Tomić.</p>
            </sp>
            <sp xml:id="SDZ7-Redna-33-2017-09-21.sp146">

               <speaker>VESNA VERVEGA (PS SMC):</speaker>

               <p>Hvala lepa, gospod podpredsednik. Spoštovana državna sekretarka, vsi ostali prisotni,
               lep pozdrav!</p>
               <p>Takole bi začela, dejstvo je, da imamo od meseca maja leta 2017 Zakon o vajeništvu.
               Dejstvo je, da na področju srednjega šolstva imamo še dva zakona, ki urejata vzgojo
               in izobraževanje na tem segmentu, to sta Zakon o gimnazijah in Zakon o poklicnem in
               strokovnem izobraževanju. In po sprejetju Zakona o vajeništvu smo v Državni zbor
               dobili oba druga zakona in njune spremembe. Te spremembe obeh zakonov so bile nujne
               tudi zaradi sprejetja Zakona o vajeništvu, seveda se pa pri obeh predlagane
               spremembe, ki so nekako širšega značaja, tako kot smo že danes slišali, ki se
               odzivajo na različne družbene spremembe. To so, večji pomen neformalne izobrazbe,
               migracijska politika, inkluzija teh tujih otrok, potem nove izobraževalne vsebine,
               možnost vzporednega izobraževanja, pravice in dolžnosti dijakov in podobno.</p>
               <p>Seveda pa, kot sem slišala sedaj v stališčih, je največ polemike povzročil ta ukrep
               omejitve trajanja izobraževanja, ki je vezan tudi na spremembe Zakona o gimnazijah.
               Jaz bi rada samo povedala svoje stališče, ki ga nekako povzemam iz izkušenj in tudi
               aktualnih dogajanj. Kakšne pozitivne učinke ima ta omejitev in na kaj vse moramo biti
               pozorni? Dejstvo je in strinjam se s tem, ko nekateri trdijo, da je vse večji obseg
               teh fiktivnih vpisov tudi v srednje šole ne samo na visokošolske ustanov in da so
               vzroki za to različni. In ukrepi za omejitev le-teh morajo biti dokaj široki, morajo
               zajemati druga področja ne samo vzgojo in izobraževanje. Torej, kako zmanjšati te
               fiktivne vpise? Jaz mislim, da je treba v izobraževalnem sistemu fiktivne vpise
               pravilno ovrednotiti in potem sprejeti ustrezne ukrepe. Strinjam se s tem, kar je
               napisano v predlogu zakona, da je naš sistem vzgoje in izobraževanja zelo odprt in
               omogoča prehodnost tako na horizontalni kot vertikalni ravni. S tem se sama osebno
               zelo strinjam. To moramo ohraniti, vendar se moramo na določeni točki tudi vprašati o
               odgovornosti vsakega posameznika, pa naj bo to dijak ali študent. Koliko možnosti naj
               ima? Prej sem slišala neko trditev, da se mora v devetem razredu odločit za eno smer,
               en program in potem nima več možnosti. To po tem zakonu ne drži, še vedno ima eno
               možnost. V primeru, da so kakšne izjeme, ali je to otrok s posebnimi potrebami ali
               dober športnik, potem ima še več možnosti – dve leti. Tako da moramo nekako
               pretehtati z ene strani odgovornost in potem možnost, da ga vseeno nekako ne zapremo
               v nek sistem in rečemo, si se odločil pri petnajstih in ne moreš več spremeniti svoje
               odločitve. Tako da se ta ukrep oziroma ta rešitev v zakonu zdi zelo sprejemljiva.</p>
               <p>Potem naslednja stvar, ki bi jo mogoče omenila samo kot izhodišče, seveda bomo na
               matičnem delovnem telesu še razpravljali o tem, so ti poklicni tečaji in vprašanje 8.
               člena, ki je bilo posebej izpostavljeno. Dijaki, ki so se odločili za gimnazijski
               program, imajo končan ta program takrat, ko opravijo maturo. V primeru, da dijak
               zaključi četrti letnik pozitivno in ne opravi mature, pravzaprav nima dokončane
               srednješolske izobrazbe. Ti dijaki, s tem sem se sama srečevala skozi svoje delo, ni
               jih bilo veliko, ampak enostavno niso imeli možnosti dokončati na tej sekundarni
               ravni svoje izobrazbe. To jim omogočal poklicni tečaj, ki je bil pred letom 2006 tudi
               v ta namen ustanovljen oziroma organiziran. Ali je prav, da ohranimo poklicni tečaj
               takšen, kot je bil pred 2006? Ali naj še damo možnost drugim dijakom, ki jim je
               omogočal tudi ta zakon, ki je sedaj v veljavi, in omogoča še vedno? Jaz mislim, o tem
               bomo seveda še govorili, da je stvar neke odločitve, usklajevanja, mogoče argumentov
               za, proti, kaj pomeni. Prav je, da slišimo tudi s strani ministrstva, koliko je
               takšnih dijakov, kaj to pomeni za celoten sistem, ali dejansko komu onemogočimo
               dokončanje te srednješolske izobrazbe na tak način.</p>
               <p>To so samo kratka izhodišča za obravnavo na matičnem delovnem telesu, ampak po moji
               oceni ta zakon prinaša zelo dobre spremembe na več področjih vzgoje in izobraževanja
               in ne samo na tistih, na katerih je nujen. Zato ga bomo seveda v tem prvem branju
               podprli. Hvala.</p>
            </sp>
            <sp xml:id="SDZ7-Redna-33-2017-09-21.sp147">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Imamo nekaj odjav. Besedo ima gospod Žan Mahnič. Pripravita naj se gospod Ivan
               Škodnik in gospod Jožef Horvat.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-21.sp148">

               <speaker>ŽAN MAHNIČ (PS SDS):</speaker>

               <p>Hvala za besedo, gospod Hainz. Spoštovana državna sekretarka, poslanke in poslanci!</p>
               <p>Tudi sam bom ta zakon v prvem branju podprl, zagotovo pa potem pričakujem še naprej
               pestro razpravo o amandmajih, ki jih bomo vložili v Slovenski demokratski stranki.</p>
               <p>Imam pa eno vprašanje za vas, gospa državna sekretarka, glede na besede, ki smo jih
               slišali, in pa glede na to, kar piše v zakonu: Ali mi imamo zdaj vajeništvo ali ga
               nimamo? To je glavno vprašanje glede na to, da smo maja sprejemali Zakon o
               vajeništvu, danes sprejemamo spet nov zakon, oziroma noveliramo že obstoječega, potem
               nimamo še zakona o gimnazijah in jaz mislim, da bi se z nekim resnejšim pristopom
               dalo zadevo urediti bistveno bolj elegantno, da bi tudi opravili neko celostno
               razpravo, to pa je, da bi vse zakone, ki se tičejo tega področja, dobili v paketu na
               mizo. Če bi se šlo v neko resno spremembo, da bi približno vedeli, da sploh ne
               omenjam tega, da dobivamo zakone na mizo v zadnjem letu pred parlamentarnimi
               volitvami, jaz res ne vem, ali je bilo potrebno tri leta usklajevanja in vsega zato,
               da ste dali skupaj nekaj teh členov oziroma popravljali obstoječe. Definitivno bi se
               dalo nekatera področja urediti, da bi se v tem zakonu, ki ga danes obravnavamo, dalo
               novo podpoglavje oziroma nova poglavja in bi bila zadeva elegantno rešena, ne pa, da
               se bomo trikrat v tem parlamentu pogovarjali o isti zadevi in sprejemali seveda
               zaradi neke stvari, ki bo opredeljena v dveh, treh zakonih, še dodatni zakon, in tako
               še dodatno ustvarjali predpise, za katere vemo, da jih je v Sloveniji že tako ali
               tako preveč. Če sem natančen, več kot 20 tisoč zakonskih in podzakonskih aktov imamo,
               zaradi tega smo tudi v SDS na kongresu in v resoluciji sprejeli, da za vsak nov
               predpis, ki ga bomo sprejeli, bomo dva ukinili takrat, ko bomo na vladi. Tako to je
               eno od vprašanj.</p>
               <p>Seveda pa se strinjam z vsemi, tudi v Slovenski demokratski stranki smo večkrat v
               tem mandatu predlagali spremembe, predlagali uvedbo vajeništva, ker številke, ki so
               danes in predstavljajo realnost na trgu dela, so zaskrbljujoče in kažejo ravno
               obratno od tistega, kar nam tukaj v parlamentu prodajajo ministrica Anja Kopač Mrak
               in pa Socialni demokrati, kako uspešno vodijo politiko zaposlovanja, kako se znižuje
               število brezposelnih in tako naprej. In ne bom se spuščal v same evidence, kako se
               vodi brezposelnost, zagotovo pa je vprašanje, ki se ga je smiselno vprašati ob tem,
               ko govorimo, da se znižuje brezposelnost, kje pa se potem zaposlenost povišuje
               oziroma ko poslušamo, za koliko se je znižala brezposelnost in da se bliža tistim
               letom 2007, 2008, se je smiselno vprašati, kakšna pa je razlika med letoma 2007
               oziroma 2008, konec prve Janševe vlade, ko je bila najnižja brezposelnost v zgodovini
               Slovenije, in pa tej, ki naj bi se ji danes približevali oziroma je še daleč od tiste
               številke 60 tisoč.</p>
               <p>Če pogledamo številko decembra 2008 in pa januarja 2017, zaposleni pri pravnih
               osebah: december 2008 718 tisoč, januar 2017 687 tisoč. Zdaj pa kar je bistveno, od
               tega zaposleni v javnem sektorju: december 2008 155 tisoč, januar 2017 173 tisoč;
               zaposleni v zasebnem sektorju: december 2008 562 tisoč, januar 514 tisoč; zaposleni
               pri zasebnikih: december 2008 72 tisoč, januar 2017 48 tisoč; sami zasebniki, espeji
               oziroma predvsem te prekarne zaposlitve: december 2008 56 tisoč 800, januar 2017 69
               tisoč 500. To so realne številke, kakšna je politika zaposlovanja, ki jo vodijo
               Socialni demokrati in ministrica za delo, družino, socialne zadeve gospa Anja Kopač
               Mrak. Ja, zniževanje brezposelnosti, ampak gospe in gospodje, tisto, kar se moramo mi
               vprašati, je, kje pa se potem povečuje ta zaposlenost. In videli smo, v javnem
               sektorju. Sprašujem vas, gospa Državna sekretarka, koliko bo ta zakon oziroma koliko
               bo vajeništvo imelo povezave z javnim sektorjem, odgovor je nič, odgovor je nič. In
               pa druga zadeva, vidimo, kakšno je zaposlovanje v zasebnem sektorju. Stagnira, pada,
               prav tako pada zaposlovanje pri tistih, ki imajo svoja podjetja, pri espejih, in pa
               povečevanje tistih, ki odpirajo svoje espeje za toliko časa, kolikor dobijo tiste
               subvencije in pa določene nagrade, ki jih daje Ministrstvo za delo, da potem lahko
               reče, da se brezposelnost znižuje. Skratka, politika zaposlovanja, ki jo vodi SD,
               pomeni samo eno, več zaposlenih v javnem sektorju in pa več tistih, ki odprejo espeje
               za toliko časa, kolikor dobivajo pokrite dodatke. Zaposlovanje v zasebnem sektorju in
               pa seveda pri zasebnikih pa pada.</p>
               <p>Moje vprašanje, gospa državna sekretarka, zdaj je: Ali lahko pričakujemo, da bo ta
               predlog sprememb, ki ste jih pripravili, deloval, da ne bomo priča dviganju
               zaposlenih samo v javnem sektorju, pri zasebnikih in pa v zasebnem sektorju bo pa še
               naprej padalo? Koliko ste se v tem procesu usklajevali z ministrstvom za delo,
               družino, socialne zadeve in enake možnosti, ki ga vodijo Socialni demokrati? To so
               tista prava vprašanja. Z izjemo tistih, ki prodajajo neke floskule in bi raje uvajali
               kakšne venezuelske modele, ko govorijo, da je vajeništvo izkoriščanje, zdaj ne vem,
               kakšno je lahko izkoriščanje, če ti mladega človeka šolaš tako, da mu čim bolj
               približaš delovni proces, ki ga bo čakal potem, ko bo zaposlen v realnem sektorju,
               ampak to so pač ideološke razprave, mimo katerih nekateri ne morejo, ko govorijo,
               vemo, s kakšnimi besedami, proti obrtnikom, ko govorijo, da je treba delodajalce in
               pa obrtnike in kater še vse, skratka tiste, ki ustvarjajo dodano vrednost, z bajoneti
               nagnat v prepad in tako naprej. Ostali del, lahko rečem, normalen del tega
               parlamenta, ki razume, kako stvari funkcionirajo, jaz mislim, da tem ljudem je treba
               dajati spodbude, da je treba tistim mladim, ki si želijo svoje obrti, ki si želijo
               svojih podjetij, da jim je treba reči, da jim bo država tukaj prišla nasproti, z
               olajšavami, s takšno in drugačno pomočjo, ne pa da jih bo z bajoneti naganjala v
               prepade, kot poslušamo s strani levice, stranke Levica, ne celotne levice, saj
               obstaja tudi približno normalni del levice v tem parlamentu, ki te zadeve podpira in
               ki ve, kako deluje, predvsem pa kakšna dodana vrednost je dualni šolski sistem,
               sistem vajeništva za to, da potem dobimo kvalitetne zaposlitve tiste, ki v družbi
               ustvarjajo neko dodano vrednost.</p>
               <p>Skratka, jaz bi želel, da mi odgovorite na ta vprašanja, in katere spremembe si
               lahko potem obetamo predvsem še v drugem branju, ko bodo vloženi amandmaji, ki bodo
               nekako seveda skušali iti v tej smeri, kot je prej že kolega Lisec omenil, zaradi
               tega nisem ponavljal v stališču Poslanske skupine. Hvala lepa.</p>
            </sp>
            <sp xml:id="SDZ7-Redna-33-2017-09-21.sp149">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Ivan Škodnik, pripravita naj se gospod Tomaž Lisec in gospod Janko
               Veber.</p>
            </sp>
            <sp xml:id="SDZ7-Redna-33-2017-09-21.sp150">

               <speaker>IVAN ŠKODNIK (PS SMC):</speaker>

               <p>Hvala za besedo, predsedujoči. Spoštovani predstavnice ministrstva, kolegice in
               kolegi poslanci!</p>
               <p>Danes, ko obravnavamo Zakon o poklicnem in pa strokovnem izobraževanju, sem
               pravzaprav na začetku zelo pozorno poslušal, ko so predstavniki poslanskih skupin
               predstavljali svoja stališča. Vsekakor se s stališčem Levice ne morem strinjati, da
               ta zakon pravzaprav ne prinaša tega, ampak povsem nekaj drugega. Ta zakon ne posega v
               koncept poklicnega izobraževanja, ampak ga hoče samo v določeni meri, določenih delih
               izpopolniti, da bo bolj učinkovit in pa seveda, da bo to poklicno izobraževanje
               boljše. V tej smeri je pravzaprav namen tega zakona. Seveda se zajema tudi dostopnost
               izobraževanja tujim državljanom, kar pa mislim, da je prav, saj o tem veliko
               govorimo, zdaj pa niso imeli enakih možnosti, čeprav plačujejo pri nas tudi davke in
               vse ostale prispevke.</p>
               <p>Danes je bilo veliko govora pa tudi v samem zakonu je zapisano, da je obravnava tega
               zakona povezana s sprejetjem lanskoletnega zakona o vajeništvu. Veliko se govori zdaj
               tudi o vajeništvu, da ni prav, da delajo, ampak tu se moram malo ustaviti. Veliko je
               bilo narejenega, res pa je, da je bil zakon sprejet malo pozno, da so bile težave z
               določenimi učnimi mesti, da se na tem dela, da so to privzele zbornice, tako Obrtna
               kot Gospodarska, in mislim, da bodo v naslednjem letu in potem naprej te zadeve bolj
               utečene, da se bodo mladi v večjem številu za to odločali in bomo prišli do tiste
               delovne sile, kot tudi kolegi na levi strani pravijo, da jo primanjkuje v
               gospodarstvu. Rekel bi tudi, da naše ministrstvo in tudi naša stranka vajeništvo zelo
               podpirata, pa tudi vse stvari, ki so povezane z zakonodajo v gospodarstvu.</p>
               <p>S to novelo se vzpostavlja tudi postopek verifikacije učnih mest, kar sem rekel že
               prej, tudi vajeništvo. Vemo pa, da smo imeli že pred vajeništvom dualno obliko,
               dijaki so se delno že usposabljali v gospodarstvu izven šolske delavnice. Vendar pa
               se bo to bolj podrobno definiralo in sprejelo v centralni register učnih mest. Prej
               sem že omenil Obrtno in Gospodarsko zbornico, ki sta tu močno vključeni. Marsikdo se
               kdaj vpraša, zakaj je tako zahtevno, zakaj pa nekateri ne morejo verificirati učnega
               mesta. Zato so vzpostavljeni minimalni pogoji, da se tako učno mesto lahko vzpostavi.
               Prvi je sigurno delovni prostor, ki mora biti primeren, oprema in tudi pogoji za
               mentorja, kjer smo se velikokrat ustavljali. Dejansko je tu potrebna neka osnovna
               izobrazba oziroma delovne izkušnje, vse ostalo pa pravzaprav gre naproti
               delodajalcem, tako da tu država ne komplicira, da tisti, ki hočejo in ki bi radi
               izobraževali vajence, ne bi mogli verificirati delovnega mesta. Na koncu potem
               zbornice izdajo odločbo, v kateri je navedeno, da ti delodajalci izpolnjujejo te
               pogoje za izobraževanje. Mislim, da te stvari tečejo in tu nekih zadržkov ne bo.
               Seveda pa bi tu mogoče poudaril to, da se trenutno v vajeništvu izobražujejo samo
               štirje poklici v točno določenih šolah, da pa bo verjetno v naslednjem letu tega več.
               Veliko zanimanja, kot sem slišal, je, da bi čimprej uvedli tudi še poklic
               tapetništva. Ravno v Slovenj Gradcu na Koroškem se odpira nova proizvodnja, ki bo
               nadomestila tapetniško proizvodnjo Nove opreme, ki je v preteklosti bila znana v
               slovenskem prostoru. Tako da ta delovna mesta bodo, zagotavljajo tudi že štipendije
               in mislim, da bo pet učnih mest. Velja razmisliti tudi v tej smeri, da bi podprli
               gospodarstvo tudi po tej strani.</p>
               <p>Glede fiktivnih vpisov bi omenil to, da sem sam spremljal, ker sem delal v šolstvu
               kar nekaj časa, seveda se je to pojavilo bolj v zadnjih letih, da je bila v
               obstoječem zakonu neka pomanjkljivost ali kot rečemo po domače luknja v zakonu, da so
               se lahko študentje vpisovali v srednješolske programe in tako naprej. Vse ostalo
               pravzaprav v tem zakonu, tako tisti, ki ponavljajo, pa se potem izobražujejo ali pa
               menjajo program, ostane enako. Pri vseh teh spremembah, da bi rekli, da se dela v
               škodo dijakom, ni nikjer zaznati in prav gotovo ne bo. To je samo v dobro sistemu
               izobraževanja in da bo tudi država pravzaprav, če tako rečemo, sredstva bolj
               racionalno razporejala.</p>
               <p>Kar se tiče poklicnega tečaja, mislim, da bomo o tem več govorili na odboru. Jaz
               pričakujem, da bo okrog teh stvari veliko pripomb in bo takrat še veliko časa na
               Odboru za izobraževanje, da bomo lahko te stvari dorekli, da bi potem ta zakon, ko ga
               bomo končno sprejeli, zaživel v tisti pravi meri, kot je treba.</p>
               <p>Vsekakor pa v tem delu ta zakon podpiram. Hvala.</p>
            </sp>
            <sp xml:id="SDZ7-Redna-33-2017-09-21.sp151">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Tomaž Lisec. Pripravita naj se gospod Janko Veber in gospod Franc
               Jurša.</p>
            </sp>
            <sp xml:id="SDZ7-Redna-33-2017-09-21.sp152">

               <speaker>TOMAŽ LISEC (PS SDS):</speaker>

               <p>Ja, hvala še enkrat, spoštovani podpredsednik!</p>
               <p>Morda še na kratko, tudiglede na razprave predhodnikov, da bomo znali na pristojnem
               matičnem telesu vsa tista odprta vprašanja, ki so bila danes izrečena, tako v
               stališčih posameznih poslanskih skupin kot pa tudi v razpravah poslancev, ki jih zelo
               cenim, kajti predvsem oba predhodnika iz največje koalicijske stranke prihajata iz
               praktičnega dela, torej poznata sistem še veliko bolj kot mi, ki ga le poslušamo, ki
               smo ga bili deležni v izvajanju, da pri tem zakonu, potem ko bomo vsi skupaj
               pripravili amandmaje, kot že rečeno, v Poslanski skupini SDS imamo že pripravljene,
               verjetno bodo tudi določeni amandmaji na podlagi mnenja Zakonodajno-pravne službe
               potrebni, da se pri takem zakonu, ki naj bi bil nek sistemski zakon s področja
               poklicnega in strokovnega izobraževanja, ne bomo šli tistega starega, v tem mandatu
               sploh potrjeno prično igro, to pa je, kar pride iz koalicije, je vsemogočno, kar
               pride pa s strani opozicije, pa je ničvredno. Jaz sem prepričan, tudi glede na
               poznavanje ljudi, ki delujejo v strokovnem svetu za izobraževanje v stranki SDS, da
               gre za ljudi, ki ne delujejo izključno na političnem konceptu delovanja, ampak tako
               kot marsikdo v tem Državnem zboru poznajo iz prakse delovanje poklicnega in pa
               strokovnega izobraževanja. In zato že iz tega mesta apel, da ko boste videli
               amandmaje, kjer bo pisalo predlagatelj PS SDS, da ne gre za nek bav bav, ampak da se
               jih splača resnično temeljito prebrati in verjetno, vsaj upam tako, večino tudi
               prebrati.</p>
               <p>Kar se tiče tega sistema vajeništva, ne bom se več vračal, vse smo povedali.
               Predvsem upamo, da kljub temu, da po našem mnenju poseben zakon o vajeništvu, prvič,
               ni bil potreben, drugič, ni optimalen. Upamo na tretje, to pa je, da se bo začel
               izvajati in predvsem nagrajevati.</p>
               <p>Še enkrat bi se osredotočil na dve zadevi, o katerih sem že govoril v stališču
               poslanske skupine, to pa je, da resnično moramo biti pozorni tako na problematiko
               omejitve trajanja izobraževanja, kot že rečeno, v Poslanski skupini SDS se strinjamo,
               da je treba tiste fiktivne vpise, ki so zasledovali vse druge cilje kot pa cilj
               kvalitetnega izobraževanja, čim bolj omejiti. Je pa na drugi strani seveda dejstvo,
               da moramo pa le gledati, da obstajajo različne situacije, na žalost, v zadnjem času
               predvsem socialne komponente, ki mlade oziroma predvsem mlade dijake in njihove
               družine onemogočijo pri kvalitetnem izvajanju sekundarne ravni izobraževanja. Prav
               tako s tega mesta še enkrat apel, da resnično vsi skupaj pred obravnavo na seji
               matičnega delovnega telesa razmislimo, ali je izključno program umetniške gimnazije,
               glasbene in plesne smeri, tisti, ki je edini in zveličaven, ki se mu bodo delila
               pravica do vzporednega izobraževanja. Še enkrat, jaz upam, da to ni nastalo iz
               mišljenja koga, da ta program je pa tako lahek, da le na tem programu se lahko izvaja
               vzporedno izobraževanje.</p>
               <p>In pa tretja stvar, ki sicer morda malo štrli iz konteksta tega zakona, to pa je
               problematika dijaških domov, ki se dotika dijakov, ki se izobražujejo v poklicnih in
               strokovnih izobraževanju. Tukaj ima državna sekretarka konkreten primer iz občine, iz
               katerem prihajam, iz Sevnice, ko nekako želimo mladim, ki se izobražujejo na
               poklicnem in strokovnem izobraževanju, ko jim želimo dati neko spodbudo, da jim
               zagotovimo tudi streho na glavo, pa naj se ta streha nad glavo imenuje ali dijaški
               ali pa youth hostel, kakorkoli, če mladih ne bomo mogli dati, na primer enega iz
               Koroške v Sevnico, če mu ne moremo dati strehe pod glave, se tudi učil ne bo.</p>
            </sp>
            <sp xml:id="SDZ7-Redna-33-2017-09-21.sp153">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Franc Jurša.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-21.sp154">

               <speaker>FRANC JURŠA (PS DeSUS):</speaker>

               <p>Podpredsednik, zahvaljujem se za besedo. Vse kolegice in kolege prav lepo
               pozdravljam!</p>
               <p>Jaz o tej tematiki ne želim razpravljati na široko in počez, ampak se želim
               osredotočiti na problem, za katerega mislim, da je že bil izpostavljen. Želim mogoče
               še k temu dodati nekaj, ker ocenjujem, da je ta problematika dokaj pereča in se s tem
               zakonom tudi na ustrezen način rešuje. Jaz ocenjujem, da ministrstvo počasi pridno
               vlaga zakona. Želi jih tudi na ustrezen in primeren način usklajevati in upoštevati
               tudi pripombe, ki jih v poslanskih skupinah dajemo. Če sem rekel, da bom govoril o
               enem segmentu, to je fiktivni vpis oziroma omejitev trajnega statusa dijaka.</p>
               <p>To je zelo zanimiva tema, o kateri govorimo že zelo dolgo. Je, kot sem že omenil,
               dolgotrajno prisotna, je zelo obsežna in zelo pereča. Kot je nam vsem znano, je pogoj
               za status vpis v visokošolsko oziroma srednješolsko ustanovo oziroma zavod. Ta pogoj
               več ali manj mladi izkoristijo. Moram pa reči, da ta status prinaša tudi nekatere
               ugodnosti. In seveda se zaradi teh ugodnosti mladi tudi vpisujejo, ampak dobro je
               tudi povedati, zaradi česa pa mladi te ugodnosti tudi hočejo izkoristiti. Vzrok in
               posledica sta tukaj prisotna. Pri tej zadevi je seveda zdravstveno zavarovanje v
               veliko primerih zelo pomembno, pomembno je tudi to, da mladi dobijo študentske bone,
               da imajo ustrezen prevoz in da lahko delajo preko študentskega servisa. In tu je, po
               moje, ključ in problem številka ena, če ga lahko tako imenujem. Vem, da te ugodnosti
               s tem, da mladi delajo, nimajo samo mladi, če lahko sploh rečemo, da je to neka
               ugodnost, ampak imajo tudi delodajalci, tu mislim na, v narekovajih, študentski
               servis in tista podjetja oziroma institucije, ki te mlade ljudi zaposlujejo. Vse
               dobro in prav, da bi bilo to malega obsega, ampak to je vedno večjega obsega, kajti
               teh mladih ljudi v nekem trenutku, ko jih pač več ne rabiš, jih lahko dobesedno v
               vsakem trenutku odpošlješ na cesto. Če bi mi mladim ponujali neke druge priložnosti,
               bi seveda te druge priložnosti rade volje izkoristili. Veste, kaj pa me najbolj
               skrbi? Da je med temi podjetji, ki na tak način zaposlujejo naše mlade ljudi, ogromno
               podjetij tudi v državni lasti. In to podjetij, ki strahovito dobro stojijo, ki vsako
               leto povečujejo obseg proizvodnje, ki vsako leto povečujejo dobičke, a zaposlenih
               imajo ogromno študentov. To pa niso študentje, ki bi v teh podjetjih delali eno ali
               maksimalno dve leti. V nekaterih znanih podjetjih, v katerih je država več kot 25 %
               lastnik, mladi delajo tudi po pet let. Jaz mladim tega ne štejem v slabo, oni delajo
               predvsem zaradi tega, da bi si ustvarili nek socialni status, da bi dejansko prišli
               do zagotavljanja le-tega, seveda, oni si želijo ustvariti tudi družino, želijo se
               osamosvojiti, želijo, da se zaposlijo redno, da s tem pridobijo tudi možnost rešitve
               stanovanjskega problema. Vsi dobro vemo, da mlad človek nikoli ne more imeti toliko
               denarja, da bi lahko naenkrat odkupil stanovanje. Če dobi redno zaposlitev, potem
               seveda dobi istočasno tudi to možnost, da lahko najame kredit, da si zagotovi
               ustrezno stanovanje, da se lahko potem oblikuje tudi družina in da lahko družina v
               tem stanovanju živi. Jaz mislim, da je zdaj to ključno vprašanje, ki ga mora
               razreševati naša skupnost. Ko bomo to razrešili, da bomo imeli na zavodih za
               zaposlovanje čim manj brezposelnih in da bodo študentje dejansko samo študirali,
               takrat bomo dosegli dva zelo pomembna cilja. Omogočili bomo dejansko mladi generaciji
               bistveno boljše življenje, kot ga je imela v času gospodarske krize, v obdobju od
               2008. leta pa do pred enim letom.</p>
            </sp>
            <sp xml:id="SDZ7-Redna-33-2017-09-21.sp155">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Prehajamo v sklepni del splošne razprave, v katerem dobi besedo še predstavnica
               Vlade, gospa dr. Andreja Barle Lakota.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-21.sp156">

               <speaker>DR. ANDREJA BARLE LAKOTA:</speaker>

               <p>Najlepša hvala za besedo.</p>
               <p>Najprej bi se seveda rada zahvalila za vse pripombe, predvsem pa za razpravo.
               Izobraževanje je prepomembno, da bi se spraševali, kdo je kaj povedal. Gre predvsem
               zato, da skupaj oblikujemo takšen sistem, ki bo seveda omogočil našim mladim
               prihodnost. Zato je razprava, v kateri ste govorili, da naj bi trikrat razpravljali o
               srednješolskem izobraževanju, to pravzaprav ne sme biti ovira. Zakaj pa do nje
               prihaja trikrat? Zakaj Zakon o vajeništvu? Čisto v resnici se je treba zavedati, da
               preden smo lahko oblikovali sistem vajeništva –, vi dobro veste, ste sodelovali v
               razpravah, koliko težav je bilo z uvedbo vajeništva, ponovno –, preden je bil ta
               sistem zasnovan, ni bilo mogoče popravljati Zakona o poklicnem in strokovnem
               izobraževanju in Zakona o gimnazijah. Verjemite mi, da smo tudi na ministrstvu že
               izvajali aktivnosti in postopke, kako bi združili vse skupaj v enovit srednješolski
               zakon, pa se preprosto to, dokler postopkov, ki so pred nami, ne opravimo, ni bilo
               mogoče.</p>
               <p>Ali imamo vajeništvo ali ga nimamo? Zagotavljam vam, da vajeništvo imamo. Želim si,
               da bi si tudi vi zaželeli razpravo o tem, kako tečejo vsi postopki, da vajeništvo
               zares uvajamo in ga imamo. Se pravi, kadarkoli sem vam pripravljena povedati vse
               podrobnosti o tem, kako uvedba vajeništva teče. Nekateri dvomljivci v tem prostoru,
               kot veste, ne govorim samo o parlamentu, ampak sicer v slovenskem prostoru je bilo
               nezaupanja toliko, da je bilo že preseči nezaupanje pravzaprav težko. Pa vendarle,
               postopoma in počasi skupaj z zbornicami in skupaj s šolami, mislim, da smo na dobri
               poti. Pravzaprav vem, da smo na dobri poti. Po čem to vem? Slovaki, ki so jim
               pomagale celo tuje zbornice, so začeli z dvajsetimi, pa še več jih je Slovakov, so
               začeli z dvajsetimi vajenci. Pri nas jih je 53, ob tem, da vi dobro veste, da je bilo
               pomislekov v zvezi z vajeništvom toliko, da smo lahko samo srečni, da nam je uspelo
               sploh toliko vajencev imeti.</p>
               <p>Vse postopke, ki jih opravljamo, opravljamo jih z vso vestnostjo in odgovornostjo,
               vodijo k temu, da sem prepričana, da bo vajeništvo v naslednjem šolskem letu zaživelo
               v večjem obsegu.</p>
               <p>Rada bi se ozrla še na fiktivne vpise. Osrednja skrb vseh vas je bila namenjena tako
               imenovanim fiktivnim vpisom. Verjemite, da je bila ob pripravi zakona tudi to naša
               osrednja skrb. Zakaj pravzaprav gre? Tehtamo med tem, kako fokusirat izobraževanje in
               cilje, ki jih moramo zasledovati na izobraževanju, in hkrati znotraj izobraževalnega
               sistema reševati socialno problematiko. Zato pravzaprav gre. Zagotovo nismo
               neodzivni, zagotovo nismo nepozorni na to tematiko, treba pa je vedeti, da je naš
               osnovni cilj kvalitetno, kakovostno izobraževanje. Kaj vse fiktivni prinašajo? Sami
               ste povedali. Po eni strani rešujejo problematiko teh dijakov, po drugi strani se je
               pa treba zavedati, da tak status omogoča tudi polno zlorab. Upam, da bomo ob
               vzporedni socialni politiki lahko tudi ta vprašanja dobro zaprli. Ampak ob koncu naj
               vas pa vendarle opozorim, da ravno zaradi skrbi, ki smo jo imeli, ko smo se
               pregovarjali o fiktivnih vpisih, ta člen določa približno takole, enkrat lahko
               ponavljaš, enkrat spremeniš program v nižji program in še dve leti lahko pridobiš na
               podlagi posebnih okoliščin, o katerih razpravlja šola, recimo socialno-ekonomska
               problematika, s katero se posameznik sooča. Tako da če dobro prebereš člen, je v
               bistvu kar nekaj let, ki dopuščajo, da si dopolniš status dijaka.</p>
               <p>Se pravi tisto, kar bi vam rada samo še enkrat rekla, je, da nismo nepozorni na
               problematiko, da nismo razreševali samo vprašanj, povezanih z izobraževanjem, da pa
               bo ob končnem reševanju tega, ob končni odločitvi, kako bo zakon izgledal, vendarle
               treba pretehtati oba vidika. Naj se vam vsem še enkrat zahvalim za vse pripombe in
               predloge in zagotovim, da bomo čisto vse v dobro dijakov natančno pregledali.</p>
            </sp>
            <sp xml:id="SDZ7-Redna-33-2017-09-21.sp157">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Vsi prijavljeni razpravljavci, ki ste to želeli, ste dobili besedo. Ker čas, določen
               za razpravo, še ni potekel, sprašujem, ali želi na podlagi prvega odstavka 71. člena
               Poslovnega Državnega zbora še kdo razpravljati. Ugotavljam, da ne. Zato tudi
               zaključujem splošno razpravo.</p>
               <p>O predlogu sklepa, da je predlog zakona primeren za nadaljnjo obravnavo, bomo v
               skladu s časovnim potekom seje zbora odločali v torek, 26. 9., v okviru glasovanj.</p>
               <p>S tem tudi prekinjam to točko dnevnega reda.</p>
               <p>Prehajamo na <title>29. TOČKO DNEVNEGA REDA, TO JE NA OBRAVNAVO VMESNEGA POROČILA O
                  OPRAVLJENI PARLAMENTARNI PREISKAVI V ZADEVI FARROKH. </title>
               </p>
               <p>Vmesno poročilo je v obravnavo zboru predložila Preiskovalna komisija o ugotavljanju
               zlorab v slovenskem bančnem sistemu ter ugotavljanju vzrokov in odgovornosti za že
               drugo sanacijo bančnega sistema v samostojni Sloveniji.</p>
               <p>Vmesno poročilo je javno, zato ga bo zbor obravnaval na seji, odprti za javnost.</p>
               <p>Sestavna dela vmesnega poročila sta tudi dodatno vmesno poročilo, ki je označeno s
               stopnjo davčna tajnost in stopnjo bančne tajnosti po 125. členu Zakona o bančništvu,
               ter drugo dodatno vmesno poročilo, ki je skladno z Zakonom o tajnih podatkih s
               stopnjami interno, zaupno in tajno ter stopnjo davčne tajnosti in stopnjo bančne
               tajnost po 125. členu Zakona o bančništvu. Glede na navedeno bo zbor na podlagi
               drugega odstavka 101. člena Poslovnika Državnega zbora navedeni dodatni vmesni
               poročili obravnaval na seji zaprti za javnost, in sicer v nadaljevanju seje zbora
               jutri, 22. 9., ob 10. uri.</p>
               <p>Vse razpravljavce tako prosim, da v razpravi na javnem delu seje ne navajate podatkov
               iz dodatnega vmesnega poročila in drugega dodatnega vmesnega poročila, ki sta za
               javnost nedostopni.</p>
               <p>Prehajamo na razpravo o vmesnem poročilu, bistvenih ugotovitvah in o predlogu sklepa,
               ki jo bomo opravili na javnem delu seje.</p>
               <p>Za dopolnilno obrazložitev dajem besedo predstavniku predlagatelja, predsedniku
               preiskovalne komisije dr. Anžetu Logarju.</p>
               <p>Dr. Logar, izvolite.</p>
            </sp>
            <sp xml:id="SDZ7-Redna-33-2017-09-21.sp158">

               <speaker>DR. ANŽE LOGAR (PS SDS):</speaker>

               <p>Upam, da čas še ne teče, ker ste mi ga pikro odmerili.</p>
               <p>Spoštovani poslanci, spoštovana vlada, spoštovani gledalci!</p>
               <p>Pranje denarja je popularen naziv za proces, v katerem se opravijo finančne
               transakcije za prikrivanje pravega vira sredstev. Urad za preprečevanje pranja
               denarja ima na svoji spletni strani pod rubriko tipologije pranja denarja objavljene
               ključne karakteristike tovrstnega kaznivega dejanja, plasiranje sredstev, prikrivanje
               izvora denarja, integracija. Preiskovalna komisija se je ukvarjala s primerom Farrokh
               v Novi Ljubljanski banki. V primeru Farrokh so prav vse tri opisane kategorije
               izpolnjene skoraj do pičice natančno. Skladno z Zakonom o preprečevanju pranja
               denarja in financiranja terorizma imamo torej na pladnju utemeljen sum pranja denarja
               in financiranje terorizma oziroma so ga imeli v NLB, na Uradu za preprečevanje pranja
               denarja, v Banki Slovenije in nosilci političnih funkcij v obdobju med 2009 in 2010,
               čeprav danes zatrjujejo drugače. Naj poudarim, govorimo o sumu pranja denarja.
               Dokazovanje kaznivega dejanja ima višji dokazni standard in je stvar organov pregona
               ne nas preiskovalcev oziroma preiskovalcev. Spoštovani, kdo še pozna primer, ki tehta
               eno milijardo evrov, se je odvijal dve leti, je bilo z njim seznanjenih okoli 100
               ljudi in ni prišel v javnost. Mislim, da ne veste za noben dodatni primer. Pri
               natančni preučitvi pridobljene in zasežene dokumentacije, lahko ugotovimo, da so
               odgovorni na NLB, na Uradu za preprečevanje pranja denarja, v Banki Slovenije in v
               politiki delovali po znanem načelu Nič ne slišim, nič ne vidim, nič ne govorim.
               Zakaj? Ne vem. Je imela pa Nova Ljubljanska banka zanimiv slogan v tistem času: Vem
               zakaj.</p>
               <p>Pa se vrnimo malce k samemu poslu. Mediji so že pisali o tem, da je Nova Ljubljanska
               banka britanskemu državljanu iranskega rodu dve leti omogočala plasiranje sredstev iz
               Irana, na račune v EU, Kanadi, Rusiji, Združenih državah Amerike in drugje. V dveh
               letih pride v Novo Ljubljansko banko ena milijarda evrov sredstev, ta denar pa se
               prelije na približno 30 tisoč računov oziroma prejemnikov. Ob tem je treba poudariti,
               da je bil Iran v tistem obdobju pod posebnimi omejevalnimi ukrepi mednarodne
               skupnosti, iranska banka, preko katere je prišla večina sredstev, pa je bila celo od
               julija 2010 na seznamu družb, s katerimi se na območju EU ne sme poslovati, razen v
               očitno največji državni banki NLB.</p>
               <p>Poročilo, ki je pred vami, sestavljajo trije ločeni, a medsebojno povezani deli.
               Odprti del, kjer so informacije, ki so bile že javno objavljene, zaprti del, kjer
               opisujemo dogajanje znotraj Nove Ljubljanske banke in ravnanje regulatorja ter
               predstavljajo bančno tajnost, ter tajni del, kjer so zavedeni obveščevalni podatki.
               Bistvene ugotovitve, ki so navedene na koncu odprtega dela, so natančno opisane v
               dveh zaprtih delih poročila in imajo konkretne primere za seboj.</p>
               <p>Pri razpravi v javnem delu pa si bom dovolil še malce kreativnosti. Poslovno prakso
               v NLB v zvezi s primerom Farrokh bom predstavil na hipotetičnih primerih, ki pa morda
               niti niso hipotetični. V javnosti je bilo že precej govora o nenavadnih namenih
               nakazil, ki jih je sprovajala Nova Ljubljanska banka, recimo, namen nakazila: nakup
               fitnes opreme, zamrznjenih piščancev, življenjskih stroškov, nakup hiše. Mimogrede,
               koliko med vami je dobri strici iz Irana preko e-bančništva nakazal na račun 150
               tisoč evrov za nakup hiše? Dvomim, da komu. Zanimivi so tudi prejemniki nakazil. Na
               podlagi seznama farrokhzadehovih srečnežev, je danes torej jasno, da Ana Karenina še
               živi, čeprav se je po Tolstojevem romanu v 70. letih 19. stoletja vrgla pod vlak.
               Morda se vam to zdi nenavadno, celo sumljivo, odgovornim na Novi Ljubljanski banki se
               ni zdelo. Ali pa naslednji podatek. Te informacije bodo najbolj veseli najmlajši.
               Superman obstaja. Živi v Nemčiji in živi od prodaje namigov. Financira pa ga nihče
               drug kot družba Farrokh oziroma ga je, kajti tuja banka je zaradi sumljivosti
               preprečila nadaljevanje transakcij na njegove račune. Sedaj pa ne vem, kaj bolj
               zamerim državni Novi Ljubljanski banki, da se odgovornim v NLB niti to ni zdelo
               sumljivo, da bi ustrezno ukrepali, ali pa to, da so pooblaščeni v NLB in posvečeni že
               v začetku 2010 vedeli, kje živi Superman, pa so naše najmlajše puščali v nevednosti.</p>
               <p>Pa smo pri odgovornosti. Do sedaj je še prav nihče ni ugotavljal. Ravnanje Urada za
               preprečevanje pranja denarja in financiranja terorizma. Z enim stavkom: Ravnanje
               urada v zadevi Farrokh je bilo škandalozno, nevredno institucije, ki nosi takšno ime,
               neodzivno, celo mestoma zaviralno, nestrokovno, šlampasto, mimo načel javnih
               uslužbencev. Ampak tedanji direktor urada, gospod Andrej Plausteiner, ima še vedno
               udobno službo na uradu. Samo v Sloveniji. Tudi zato smo na preiskovalni komisiji
               soglasno sklenili, Urad za preprečevanje pranja denarja v konkretnem primeru ni
               opravil naloženih mu nalog, ravnal je površno, neprofesionalno, ni upošteval
               opozoril, ki so prihajala iz tujine, hkrati pa svojo nalogo nadzorne institucije
               opravlja izrazito pasivno. Za takšno ravnanje tedanji direktor nosi objektivno in
               subjektivno odgovornost.</p>
               <p>Ravnanje regulatorja. Zanimivo, gre za milijardni posel, pa boste v dokumentih Banke
               Slovenije našli komaj kakšno omembo posla. Morda še en primer sindroma Malo manj
               slišim, malo manj vidim, nič ne govorim. Čeprav je bil Zakon o preprečevanju pranja
               denarja in financiranja terorizma sprejet že v letu 2007, pa regulator vse do avgusta
               2010 pri poslovnih bankah tega področja ni sistematično preverjal. Ko je konec 2010
               Banka Slovenije vendarle spisala odredbo o zadevi Farrokh, aprila 2012 pa sprožila
               prekrškovni postopek zoper odgovorne v NLB, je že junija 2012 potem vse skupaj
               ustavila. Umaknila vse prekrškovne zahtevke in zaprla odredbo. Krasen svet, kjer ti
               ni treba raziskovati sumov v največji državni banki in ti zato nihče ne diha za
               ovratnik, čeprav si regulator in poklican ter plačan za to. Vprašanje, ki je na
               mestu, je tole: Bi morda regulatorju kdo pihal za ovratnik, če bi nadaljeval s
               prekrškovnim postopkom in raziskovanjem primera? Tudi zaradi nezadostne dejavnosti
               regulatorja smo na preiskovalni komisiji soglasno sklenili, da regulator Banka
               Slovenije preprečevanja pranja denarja in financiranja terorizma ni sistematično
               nadzirala, dopustila je, da je imela največja državna banka nedelujoč sistem
               preprečevanja pranja denarja, s tem je Banka Slovenija opustila svojo regulatorsko
               vlogo in povzročila sistemsko tveganje na slovenskem bančnem trgu.</p>
               <p>Ravnanje Nove Ljubljanske banke. V slovenskih bankah imajo tradicionalno največji
               plačilni promet največje družbe. Bi znali torej ugotoviti, katera družba je imela
               največji ali pa izvede največ plačilnega prometa preko Nove Ljubljanske banke, kar 5
               % celotnega plačilnega prometa, ki ga izvaja ta banka? Telekom, Krka, morda Gorenje?
               Telekom bi bil verjetno kar varna stava glede na to, da telefoniramo z njegovimi
               telefoni in da je veliko podjetje. Narobe! Največ plačilnega prometa je v NLB leta
               2010 ustvarilo podjetje iz davčne oaze. Ne boste verjeli, sliši na ime Farrokh. Če
               vam povem še to, da je ustanovni kapital tega podjetja znašal natanko dva dolarja, me
               morate vprašati naslednje. Kako pa je možno, da družba iz davčne oaze z dvema
               dolarjema ustanovnega kapitala preko največje državne banke v bančni sistem spravi
               eno milijardo evrov, pa se nikomur v NLB to ne zdi sumljivo? In potem vam odgovorim:
               »Ne vem.« Vem pa, da je že skrajni čas, da odgovor na to najdejo organi pregona. Tudi
               zato smo na preiskovalni komisiji soglasno sklenili, da je bil v NLB v tem obdobju
               praktično nedelujoč sistem preprečevanja pranja denarja in financiranja terorizma, za
               kar tedanje uprave nosijo objektivno in subjektivno odgovornost, ter da je bila
               uprava banke podrobno seznanjena s poslovanjem družbe in da se je kljub opozorilom
               internih struktur ta posel lahko nadaljeval zgolj zaradi podpore uprave.</p>
               <p>Pa politična odgovornost. O poslovnem sodelovanju državne NLB in družbe Farrokh ter
               mednarodnih tveganjih, ki so s tem povezani, so bili podrobno obveščeni predsednik
               republike Danilo Türk, predsednik Vlade Borut Pahor, minister za finance Franci
               Križanič, pravosodni minister Aleš Zalar, notranja ministrica Katarina Kresal.
               Mislite, da je kdo kaj ukrepal? Ne, nihče od njih. Niso obvestili ne KPK, na katero
               so takrat toliko prisegali, ne tožilstva, pa bi že iz higienskih razlogov morali.
               Zakaj niso opozorili tožilstva? Spet ne vem. Vem pa, da jih o razlogih tudi danes
               nihče ne povpraša. Pa bi jih moral. Tudi zato smo v preiskovalni komisiji v bistvenih
               ugotovitvah zapisali: »Celoten tedanji politični vrh je bil podrobno obveščen o
               sumih, ki spremljajo poslovanje komitenta Farrokhzadeh z državno NLB, a ni ukrepal.
               Pri tem nosi subjektivno in objektivno odgovornost, ker je opustil dolžno ravnanje.«</p>
               <p>Je do danes sploh kdo odgovarjal v omenjeni zadevi? Ne, nihče. So bili pa nekateri
               nagrajeni. Ko je bila KPK podrobno seznanjena z zadevo Farrokh, je v njenem vodstvu
               sedel tudi Rok Praprotnik. Čeprav se je KPK z zadevo ukvarjala v sklopu postopka
               ugotavljanja domnevno koruptivnega ravnanja poslovodnih oseb v NLB, pa v kasnejšem
               poročilu na podlagi te preiskave zadeva Farrokh ni omenjena niti z besedico, je pa
               pred dokončanjem tega poročila mesto visokega menedžmenta v hierarhiji NLB dobil
               ravno član vodstva KPK Rok Praprotnik. Postal je predstojnik Centra za skladnost
               poslovanja, kateremu neposredno podrejen je, ne boste verjeli, pooblaščenec za
               preprečevanje pranja denarja. Je torej ob prihodu na NLB Rok Praprotnik odprl
               preiskavo? Odgovor je ne. Naprej. Vodja podružnice NLB, Ljubljana, Center, kamor je
               spadala poslovalnica, preko katere je posloval Iraj Farrokhzadeh, je bila Tanja
               Ahlin. Bila je podrobno seznanjena s primerom, saj je sodelovala na kriznih sestankih
               na temo Farrokh ter je bila tudi prejemnica interne revizije NLB na to temo. V
               vmesnem času je napredovala do mesta direktorice, odgovorne za poslovno mrežo NLB, in
               je po nekaterih informacijah desna roka aktualnega predsednika uprava NLB, Blaža
               Brodnjaka. Je po medijskih razkritjih vsaj novi pooblaščenec za preprečevanje pranja
               denarja NLB, kateremu je, spomnimo, nadrejeni Rok Praprotnik, začel proučevati
               zadevo? Center za skladnost poslovanja v banki v 100 % državni lasti, ki smo jo v
               dvajsetih letih državljani dvakrat dokapitalizirali, bi verjetno moral reči nekaj na
               to temo. Pa ni. Svojim podrejenim je poslal tole e-sporočilo, v katerem med drugim
               piše: »Menim, da na osnovi časopisnih člankov ne moremo odpirati škodnega dogodka, če
               ni drugih materialnih dejstev, ob zavedanju, da ima materialna dejstva sama Nova
               Ljubljanska banka. V zvezi z omenjeno zadevo ni odprt noben uradni postopek, zato na
               osnovi 8 let starih primerov ne pričakujemo nobenih kazni, saj so vsi primeri
               zaključeni.« Da, drži. Vsi postopki so bili zaključeni, dokler ni v zadevo dregnila
               preiskovalna komisija. Zdaj pa sta policija in tožilstvo odprli preiskavo, ki ni
               zastarana in še nekaj časa ne bo. Se pa mudi zaradi drugega razloga. Po internih
               pravilih v NLB brišejo vso dokumentacijo po preteku desetih let. S koncem 2018 bodo
               začeli, verjemite mi, zelo vestno brisati vso dokumentacijo od vsakega od 30 tisoč
               nakazil, elektronska sporočila, sklepe in ostale pomembne dokumente, ki omogočajo
               rekontrukcijo poslovnega odnosa med NLB in Iraj Farrokhzadeh. In če se organi pregona
               ne bodo podvizali, bo ta dokumentacija za vedno izgubljena.</p>
               <p>Imam sicer še precej za povedati, ampak ker so mi namenili samo 15 minut časa, bom v
               tem delu zaključil in zgolj poslancem predlagam, da poročilo podprete.</p>
            </sp>
            <sp xml:id="SDZ7-Redna-33-2017-09-21.sp159">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima Poslanska skupina
               nepovezanih poslancev, zanjo dr. Bojan Dobovšek.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-21.sp160">

               <speaker>DR. BOJAN DOBOVŠEK (PS NP):</speaker>

               <p>Spoštovani vsi, ki spremljate to sejo!</p>
               <p>Zakaj je ta seja tako pomembna za prihodnost Slovenije. Gre za finančne tokove, ki
               jih je treba nadzorovati, ki morajo ostati v Sloveniji, od katerih se pobere davek in
               od katerih bomo imeli denar za bolnice, za šolstvo in vse, kar imamo na tej seji, s
               čemer imamo probleme. Govorim o finančni kriminaliteti, ki nas je pripeljala v
               finančno krizo, ki smo jo zopet zapolnili, bančno luknjo, davkoplačevalcev. In prav
               zaradi bančne luknje je nastala parlamentarna preiskovalna komisija, da ugotovi,
               zakaj je do te bančne luknje prišlo. Del, en kamenček mozaika te bančne luknje so
               dokumenti, ki jih danes obravnavamo. Dr. Logar je omenil nevarnost, da bodo
               dokumentacije izginile. Prav to je bil načrt, da se vsa dokumentacija izbriše. Vemo,
               da se je nekaj dokumentacije pri famoznem prenosu na elektronsko poslovanje uničilo,
               namerno, nenamerno, ampak kot kaže, bi se lahko uničilo tudi vse.</p>
               <p>Škoda je bila storjena ljudem in škoda tudi državi. Ko nekateri govorijo, da je
               škoda, ko mi to razkrivamo. Saj tujina že ve, da se je pri nas to dogajalo. Kako to
               popraviti? Da to razkrijemo, preiščemo in da vzpostavimo mehanizme, da do tega ne bo
               več prišlo. O čem govorim? O elitni kriminaliteti najvišjih slojev v družbi, vezanost
               gospodarstva politike in finančnih institucij. Gre za delček tistih, ki se ukvarjajo
               s tovrstno kriminaliteto in mečejo slabo luč na vse te tri sektorje. Zakaj tako slaba
               podoba nas poslancev? Zaradi tistih par, ki so očrnili ta poklic. Seveda so k temu
               pripomogli tudi mediji. Zakaj ta kriminaliteta tako uspeva? Zato, ker so ti ljudje
               uporabili pomoč tako imenovanih beloovratniških kriminalcev, strokovnjakov finančne
               stroke, ki so jim pomagali, da so te stvari lahko opravili. Gre za elemente pranja
               denarja, skrivanje izvora premoženja, potem denar skrivnostno izgine in se pretvarja
               v negotovinske vrednote, se vrne nazaj kot čist, s katerim se lahko kupujejo
               podjetja, ki so zdaj zelo poceni v Sloveniji. Vendar smo v Sloveniji šli še korak
               dlje. Govorim o primeru whitewashing, poleg pranja dodamo še odstranjevalec madežev.
               Kdo so pa ti? Ti so pravniki, ki nam omogočijo, da tisto, kar smo storili, sploh ni
               kaznivo. To so tisti, ki so pritiskali na zakonodajo, da je bila takšna, da to, kar
               se je dogajalo, ne bo kaznovano. Tipičen primer iz naše zgodovine je ukinitev SDK,
               kar je omogočilo privatizacijo, kakršna se je zgodila. Tisti, ki so bili v to
               vpleteni, so imeli pomoč države, tako imenovano varnostno mrežo, v katero so se
               ujeli. In še več, tisti, ki so bili vpleteni, jim je bilo omogočeno zlato padalo. To
               pomeni, da so dobili podobno, boljšo ali enako službo, vendar pod pogojem, da bodo
               spoštovali zakon molka, omerto. In to je to naš problem. Tisti, ki so bili na
               preiskovalni komisiji, ničesar ne vejo, se ničesar ne spomnijo ali pa jim odvetniki
               svetujejo, da so tiho. Zato so pomembni materialni dokazi. In zato je bil takšen
               odpor, da ti materialni dokazi pridejo v parlament. In uspeh komisije je v tem, da so
               materialni dokazi prišli v dokument. In del se je pregledal, seveda je tega veliko, v
               komisiji je samo par ljudi, na drugi strani pa, če pogledamo, koliko ljudi je v
               policiji, tožilstvu, na vseh finančnih institucijah, ampak mi smo to odkrili in upam,
               da bo tega še več.</p>
               <p>Cilj vsega je sledenje finančnim tokovom. Tukaj se krešeta dva pristopa,
               kazenskopravni pristop, ki temelji na tem, da tožilstvo dokaže kaznivo dejanje, in pa
               civilni pristop sledenja tokovom denarja, kjer gre tudi za elemente obrnjenega
               dokaznega bremena, in to je treba uporabiti. Že GRECO nas opozarja, da premalo
               uporabljamo institute skupnih in specialnih preiskovalnih skupin, ki bi jih tožilstvo
               lahko uporabilo, pa še denar lahko črpamo iz Evropske unije.</p>
               <p>Sledenje papirnih sledi. Prvi so zatajili v Novi Ljubljanski banki. Zakaj? Zato ker
               notranje kontrole niso delovale ali pa je bil nekdo utišan. Zdaj je treba videti, kdo
               in kaj je posredoval naprej informacije, kdaj je informacija prišla na Urad za
               preprečevanje pranja denarja in kam so ga oni posredovali. Kdo od teh na vladi,
               ministrstev in ostalih je informacijo dobil? Kdaj in kaj je z njo storil? Kaj je
               storila Komisija za preprečevanje korupcije? Ni pisne sledi. Ali je normalno, da se
               po telefonu obvešča takšne stvari? Pisna sled v državni upravi je ključna. In tukaj
               je, zanimivo, v par primerih izginilo. Se pravi, ni jasne pisne sledi. Če sistem ne
               deluje, potem mora delovati četrta veja oblasti. To so mediji. Mediji morajo
               preiskovati tovrstno kriminaliteto. Panamski dokumenti so lep primer, le delček tega,
               kar je razkrito glede finančne kriminalitete.</p>
               <p>Ampak zanimivo je, ko kakšen pravi, da sistem v Sloveniji ne deluje – sistem v
               Sloveniji deluje. Če greste vi po kredit na banko, bodo točno vedeli, kakšno je
               zavarovanje in kdaj je treba sporočiti Uradu za preprečevanje pranja denarja in kdo
               vse mora odreagirati. V teh ključnih par primerih pa sistem namerno zataji. Zdaj je
               treba ugotoviti, zakaj je zatajil, in sprožiti vse vrste odgovornosti. Za kazensko
               vidimo, da čas je še, organi so se na pobudo komisije zganili, prej ne, čakali, da bo
               minilo.</p>
               <p>Odškodninska odgovornost. Kdo je mora sprožiti? Država. Država mora sprožiti
               odškodninsko odgovornost, ampak, zanimivo, država je postavila tiste ljudi na ta
               odgovorna mesta. Še več, sedaj so na najbolj odgovornih mestih v nadzornih in drugih
               institucijah.</p>
               <p>In pa seveda, položajna odgovornost, politična odgovornost tistih, ki so bili takrat
               vpleteni. Tako kot smo sprejeli, da bomo imeli licenciranje za bančnike, licenciranje
               za politike. Če si bil vpleten v takšne posle, potem je prav, da že sam ne
               kandidiraš. Stranke bi same morale, ne da se sprejme zakon, uvesti takšne mehanizme,
               da takšnih ljudi ne kandidirajo sami ali pa da jih ne predlagajo na te funkcije.
               Mislim, da je ta razprava potrebna in da morajo tudi mediji odigrati svojo vlogo s
               preiskovalnim novinarstvom. Hvala.</p>
            </sp>
            <sp xml:id="SDZ7-Redna-33-2017-09-21.sp161">

               <speaker>PODPREDSEDNIK MATJAŽ NEMEC:</speaker>

               <p>Besedo ima Poslanska skupina Stranke modernega centra, zanjo mag. Bojan Krajnc.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-21.sp162">

               <speaker>MAG. BOJAN KRAJNC (PS SMC):</speaker>

               <p>Hvala za besedo, gospod podpredsednik. Spoštovani predstavniki Vlade, spoštovani
               kolegice in kolegi!</p>
               <p>Preiskovalna komisija o ugotavljanju zlorab v slovenskem bančnem sistemu ter
               ugotavljanju vzrokov in odgovornosti za že drugo sanacijo bančnega sistema v
               samostojni Sloveniji v okviru svojega mandata preiskuje tudi Novo Ljubljansko banko,
               zato je v ta namen že od vsega začetka svojega delovanja bolj ali manj gladko
               pridobila številno dokumentacijo. Strokovni sodelavci preiskovalne komisije, ki so to
               dokumentacijo pregledovali in analizirali, so naleteli na številne sumljive
               transakcije. Slišali smo malo prej v uvodni obrazložitvi: 800 milijonov evrov, 9
               tisoč 400 različnih računov, 20 tisoč transakcij in vse te transakcije povezuje eno
               ime – Farrokh. Preiskovalna komisija je zato ob svojem siceršnjem delu sklenila, da
               se tej zadevi bolj konkretno posveti, v delu, ki pa se nanaša na informacije, za
               katere je bilo upravičeno domnevati, da jih imajo tudi obveščevalno-varnostne službe,
               pa je za pomoč zaprosila tudi KNOVS. Pridobila je v tej konkretni zadevi dodatno
               dokumentacijo, zaslišala priče Boža Jašoviča, Janka Medjo in Andreja Plausteinerja
               ter pripravila pričujoče vmesno poročilo, od katerega prvi del obravnavamo danes na
               odprtem delu.</p>
               <p>Iz vsega tega, dokumentacije, zaslišanja prič in ostalega sledijo bistvene
               ugotovitve, ki jih bomo sprejemali naslednji teden, te pa lahko razdelimo glede na
               vpletene deležnike. Najprej, Nova Ljubljanska banka je v letih 2009 in 2010 izvajala
               plačilni promet s tujino za svojega komitenta Iraja Farrokhzadeha. Glede na
               tipologije pranje denarja, opisane tudi v uvodni obrazložitvi, prikrivanje izvora
               sredstev ter interne ter eksterne indikatorje, je šlo v tem primeru za utemeljen sum
               pranja denarja in financiranje ali financiranje terorizma. V obdobju med 2007 in 2011
               v Novi Ljubljanski banki sistem preprečevanja pranja denarja in financiranja
               terorizma praktično ni deloval, za kar tedanje uprave upravičeno nosijo objektivno in
               subjektivno odgovornost. Vodstvene strukture v Novi Ljubljanski banki so v tem
               obdobju opozorila tako interna revizija kot operativni sodelavci, zato bi se pranja
               denarja lahko in morali zavedati. Nova Ljubljanska banka konkretnih transakcij kljub
               izpolnjevanju indikatorjev, ki so kazali na sum pranja denarja in financiranja
               turizma, ni prijavila Uradu za preprečevanje pranja denarja. Uprava pa je tudi bila
               podrobno seznanjena s poslovanjem družbe Farrokh limited preko Nove Ljubljanske
               banke. Preiskovalna komisija zato upravičeno domneva, da se je poslovanje z družbo
               lahko nadaljevalo zgolj zaradi podpore uprave Nove Ljubljanske banke.</p>
               <p>Drugi deležnik, Banka Slovenije, kot nacionalni bančni regulator preprečevanja
               pranja denarja in financiranja terorizma ni sistematično nadzirala. Dopustila je, da
               ima Nova Ljubljanska banka v praksi nedelujoč sistem preprečevanja pranja denarja. S
               tem je Banka Slovenije opustila svojo regulatorsko vlogo in povzročila sistemsko
               tveganje na slovenskem bančnem trgu.</p>
               <p>Tretji deležnik, Urad za preprečevanje pranja denarja, v konkretnem primeru ni
               opravil z Zakonom o preprečevanju denarja in financiranja terorizma naloženih nalog.
               Ravnal je površno, neprofesionalno, ni upošteval opozoril, ki so prihajale iz tujine,
               hkrati pa je svojo vlogo nadzorne institucije opravljal izrazito pasivno, skorajda
               nezainteresirano. Za takšno ravnanje tedanji direktor nosi objektivno in subjektivno
               odgovornost. Tedanji politični vrhovi morda celo je, so bili ali je bil podrobno
               obveščen o sumih, ki spremljajo poslovanje komitenta Farrokha z Novo Ljubljansko
               banko. Spremljale in preiskovale so ga SOVA, policija, Banka Slovenije in Urad za
               preprečevanja denarja, pa je kljub temu nemoteno posloval še naprej. Zato je
               politični vrh, kako drugače, politično odgovoren, ker je opustil dolžno ravnanje.</p>
               <p>Iz bistvenih ugotovitev izhaja tudi predlagani sklep v treh točkah, ki ga najdete v
               odprtem delu vmesnega poročila, da torej Generalna policijska uprava, Urad za
               preprečevanje pranja denarja, Banka Slovenije in Komisija za preprečevanje korupcije
               opravijo interni nadzor z vidika pravilne uporabe področnega, materialnega in
               procesnega prava ter internih postopkov v tej zadevi, s poudarkom na odgovornosti
               nosilcev pooblastil v resornih organih in o tem obvestijo Državni zbor, da Vlada
               Republike Slovenije kot skupščina Slovenskega državnega holdinga le-temu naloži
               pripravo poročila o tej zadevi in o tem obvesti Državni zbor in da Preiskovalna
               komisija pričujoče vmesno poročilo posreduje Nacionalnemu preiskovalnemu uradu in
               Specializiranemu državnemu tožilstvu kot vlogo za naznanitev sumov storitve kaznivih
               dejanj.</p>
               <p>Domnevno kaznivo dejanje pranja denarja se je raztezalo skozi preteklo obdobje, v
               katerem Stranke modernega centra še ni bilo. Zato smo tudi sami predlagali in kolega
               Möderndorfer tudi vodi preiskovalno komisijo v zvezi s tem za ugotavljanje konkretne
               politične odgovornosti in ostalih podrobnosti. Bomo pa v Stranki modernega centra
               vmesno poročilo, torej bistvene ugotovitve in sklep, podprli.</p>
            </sp>
            <sp xml:id="SDZ7-Redna-33-2017-09-21.sp163">

               <speaker>PODPREDSEDNIK MATJAŽ NEMEC:</speaker>

               <p>Dr. Anže Logar bo predstavil stališče Poslanske skupine Slovenske demokratske
               stranke.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-21.sp164">

               <speaker>DR. ANŽE LOGAR (PS SDS):</speaker>

               <p>Hvala.</p>
               <p>Bom nadaljeval uvod, ker mi pač na predlog predsednika Državnega zbora ni bilo
               omogočeno v uvodu 30 minut predstaviti dela poročila preiskovalne komisije, zato bom
               del tega uvoda predstavil v okviru stališča Poslanske skupine SDS.</p>
               <p>Naj začnem s tem, šokantno je spoznanje, da se poslovanje, kot smo mu bili priča v
               največji državni banki v primeru Farrokh, lahko odvija celi dve leti, pa se komaj kdo
               od odgovornih zgane. To je v bistvu tudi najboljši pokazatelj krvne slike in stanja
               duha v državi. Za nepravilnosti ve večji krog ljudi, vsi ostanejo tiho, ko postane
               zgodba prevroča pa se zadeva na hitro zapre in nihče ne odgovarja. Tako je bilo v tem
               primeru in tako je, žal, zaenkrat tudi na področju pregona bančne kriminalitete. In
               tudi zato je Slovenska demokratska stranka v letu 2015 predlagala ustanovitev posebne
               preiskovalne komisije, ki se ukvarja z razmerami v bančništvu.</p>
               <p>Po zakonodaji mora za utemeljitev kaznivega dejanja pranja denarja biti predhodno
               storjeno kaznivo dejanje. Če povem po domače, če svoj denar ali denar svojega
               podjetja nakažete naključno tisočim imetnikom računa v banki, ste naredili veliko
               neumnost, niste pa prali denarja. Če pa, recimo, v zameno za kovček denarja izdate
               kakšno okoljevarstveno dovoljenje, potem greste pa v banko, najamete kredit za en
               mesec in kredit poplačate z denarjem iz tega kovčka, pa ste že v družbi pralcev
               denarja.</p>
               <p>Kolega Ferluga iz največje vladne stranke SMC je v eni od predhodnih razprav, ko smo
               razpravljali o korupciji in bančni kriminaliteti v zvezi z zadevo Farrokh, dejal, da
               je šlo z vidika NLB za donosen poslovni odnos, ki ga ni treba problematizirati. Nekoč
               je bil namreč tudi sam kriminalist in nekdanji kolegi kriminalisti so mu bojda
               povedali, da je z zadevo vse okej. Veste, mene takšno domnevno razmišljanje
               kriminalistov skrbi. Pa boste videli, zakaj.</p>
               <p>Vzemimo hipotetični primer, ki je v tem primeru lahko hipotetičen ali pa ni. Veste,
               ne želim, da na koncu mene kazensko preganjajo zaradi morebitne izdaje poslovne
               skrivnosti, glavne tarče pa ne oziroma se postopki zoper njih ustavijo, tako kot je
               bilo do sedaj v navadi. Kakor sem bil obveščen Televizija Slovenija ne prenaša tega,
               kar je na prosojnicah, morda bi bilo zanimivo za razumevanje zadeve, ki jo
               predstavljam v okviru tega poročila. Recimo, da človek 1, recimo mu Hosein iz
               iranskega veleposlaništva v državi A s službeno kartico opravi 501 dvig gotovine iz
               bližnjega bankomata po 990 evrov. Zakaj 990 evrov? Ker ima banka lastnica tega
               bankomata narejen notranje kontrole tako, da se vzpostavijo oziroma da se klicaji
               pojavijo pri dvigih ali nakazilih nad tisoč evrov. Teh približno 500 tisoč evrov
               preda svoji ženi Fatemeh – da ne bo kakšne teorije zarote, imena so zbrana naključno
               iz seznama najbolj pogostih iranskih imen, najdete jih na Googlu –, ki jih nato v
               treh pologih prenakaže, recimo, na račun družbe Farrokh na NLB. Dve transakciji
               uspeta, tretjo pa tuja banka ne NLB, tuja banka zaradi suma prevare ustavi. Družba
               Farrokh pa tako prejeta sredstva preko računa NLB preprosto prenakaže naprej. Morda
               nekomu za nakup hiše, drugemu za nakup zamrznjenega piščanca, spet tretjemu za
               življenjske stroške. Za vse nejeverne Tomaže in morda Markote vprašanje: Dopuščate
               možnost, da govorimo o predhodnem kaznivem dejanju? Kajti, če jo, potem dopuščate
               tudi možnost, da v konkretnem primeru govorimo o sumu storitve kaznivega dejanja
               pranja denarja.</p>
               <p>Ali pa naslednji primer, v javnosti je bilo že omenjeno, da so imela nakazila
               pogosto nenavaden namen, recimo, plačilo življenjskih stroškov. Kdo od vas ima
               dobrotnika iz Irana, Dubaja, Argentine, kjerkoli, ki bi mu plačeval življenjske
               stroške? Nekdaj je tako svojim agentom plačevala Udba oziroma Služba državne
               varnosti. Morda je za tiste ljudi to pomenil nekakšen univerzalni temeljni dohodek,
               zato se jim toliko toži po tistih časih. Ampak osebno danes ne poznam nobenega, ki bi
               živel s takšnim luksuzom. No, v letih 2009 in 2010 jih je na račun družbe Farrokh kar
               nekaj lepo živelo. Ali pa, druga bolj verjetna razlaga, da so sredstva na svoj račun
               prejemali za kakšne bolj obveščevalno zanimive namene. Toda tudi to je naloga organov
               pregona.</p>
               <p>Pojdimo spet na hipotetični primer, recimo, da iz naslova plačila življenjskih
               stroškov 22 letni Farhat iz, recimo, države B, preko računa Farrokha pri NLB dobi v
               letu dni nakazila v skupni vrednosti 1 milijon evrov za življenjske stroške.
               Posamezna nakazila redno dviguje v gotovini. Ker so banke v tej državi B bistveno
               bolj zavezane, ne vem, transparentnemu poslovanju in Zakonu o preprečevanju pranju
               denarja, redno opozarjajo svoj urad za preprečevanje pranja denarja in potem
               ustavljajo naslednje transakcije, ker zapirajo račun gospodu, zato gre gospod odpreti
               račun na drugo banko in tako naprej, dokler dokončno ne ustavijo poslovanja z njim,
               morda zmanjka bank v tej B državi. Ampak glejte, veste kaj je pri tem strašljivo? S
               tem, ko se dvigne denar iz te banke v gotovini, se ga da v kovček, izgine tudi, kot
               vemo, sledljivost denarja. Še bolj srhljivo pa je ali pa strašljivo, če ta Farhat ni
               osamljen primer in če se to ne dogaja samo v državi B. Kaj, če se dogaja na celem
               svetu, s katerim je poslovala družba Farrokh? Kakšnih 2 tisoč posameznikov, ki dobiva
               takole življenjske stroške, lahko preko plačilnega prometa v kovčke pobaše nekaj 10,
               morda celo 100 milijonov evrov denarja. In kot veste Evropska unija je imela v letu
               2009 in 2010 odprte meje, morda kakšen kovček priroma tudi nazaj v Slovenijo.</p>
               <p>Pri tem je treba opozoriti še na eno posebnost primera, jaz sem sicer že opozoril.
               Medtem ko tuje banke po dveh, treh nakazilih ugotovijo sumljivost in so prejemniki
               prisiljeni najti drugo banko ter nadaljevati takšen postopek, pa državna NLB brez
               težav sprovaja tisoče nakazil iranske banke pod omejevalnimi ukrepi, ki so sicer
               bajpasirani s pomočjo nabiralnih podjetij iz davčne oaze.</p>
               <p>V poročilu z listinskimi dokazi argumentiramo tudi trditve, da je bil Urad za
               preprečevanje pranja denarja že zelo zgodaj seznanjen s sumljivimi transakcijami v
               NLB. A je ravnal v nasprotju z zakonskimi pooblastili urada in celo s politikami in
               pravili, ki jih je sam sprejel in pošiljal bankam, kako naj ravnajo v primeru
               preprečevanja pranja denarja. Urad se dolgo ni zganil na povpraševanja tujih uradov v
               zadevi Farrokh. Namesto, da bi za podrobnosti povprašal odgovorne na NLB, je kljub
               teži izraženih sumov s strani sestrskih organizacij iz tujine le-te zavračal z
               argumentacijo, naj mu dodatno obrazložijo svoje sume.</p>
               <p>Predstavljajte si, da tuj finančni urad v državi C, vi kot predstojnik urada za
               preprečevanje pranja denarja, opozorite na bojazen, da, recimo, družba X sodeluje pri
               iranskem jedrskem ali proliferacijskem programu in potem po treh tednih dobite njihov
               odgovor z zaprosilom, če bi vendarle malce bolj natančno obrazložili, kaj s tem
               mislite. In naprej, kaj bi si vi mislili, če bi po nekajkratnem dopisovanju s tem
               predstojnikom urada države C dobili odgovor, da se z vašimi sumi glede proliferacije,
               torej aktivnostmi pri izgradnji z mednarodnimi sankcijami prepovedanega
               oboroževalnega iranskega programa, raje obrnite na koga drugega, ker da oni niso
               pristojni za področje terorizma? Ali, da stopnjujem, če bi vam taisti predstojnik
               taistega urada v zagovor svoje nepristojnosti, recimo, zapisal tale stavek oziroma po
               slovensko, Urad za pranje denarja izvaja pooblastila samo … Glejte, ko pa Urad za
               preprečevanje pranja denarja v tujih dopisih sebe označi za Urad za pranje denarja,
               bi pa vi zagotovo tudi pomislili, pa kaj je država C banana republika! Ob tem da je v
               dopisih urada redno primanjkovalo ničel, tako v dopisih tujim sestrskim uradom kot
               lastnim institucijam v državi, ki so odgovorne za pregon kriminala, ob tem da je urad
               dopustil nemoteno poslovanje družbe Farrokh v NLB, kljub temu da je prav za ta
               poslovni odnos med NLB in družbo Farrokh odprl dosje »sumljiva transakcija« in ob tem
               da je šlo v konkretnem primeru za najtežje kršitve Zakona o preprečevanju pranja
               denarja in financiranja terorizma, za kar je zagrožena do 120 tisoč evrov, pa urad ni
               naredil popolnoma nič. Njegov direktor je na zaslišanju celo prostodušno priznal, da
               ne ve, zakaj ni naredil nič. Če vprašate mene, bi za nekdanjega predstojnika Urada za
               preprečevanje pranja denarja morala veljati dosmrtna prepoved zaposlitve v državni
               upravi.</p>
               <p>Še besedo, dve o ravnanju Policije in Nacionalnega preiskovalnega urada. Takrat
               veljavni 148. člen Zakona o kazenskem postopku v desetem odstavku pravi: »Policija
               pošlje poročilo državnemu tožilcu tudi v primeru, če na podlagi zbranih obvestil ni
               podlage za kazensko ovadbo.« Če to malce prevedem v razumljiv jezik, če so sumi za
               storitev kaznivega dejanja, policija tako ali tako pripravi kazensko ovadbo in jo
               pošlje na tožilstvo, če pa po podrobni preučitvi primera policija teh sumov ne more
               potrditi, mora pa prav tako s posebnim poročilom o tem obvestiti tožilstvo, z enim
               samim razlogom, namreč to je varovalka pred samovoljo policije, da bi iz tega ali
               onega razloga kakšno zadevo ali pa kakšen primer pometla pod preprogo. Tožilstvo
               lahko namreč mimo tega, kljub ugotovitvam policije, da ni nič narobe, samo sproži
               preiskavo, vendar pa mora biti najprej obveščeno in seznanjeno z zadevo. In v primeru
               Farrokh, verjetno ni potrebno posebej ugibati … Vemo, da se je z njo ukvarjala
               policija, v določeni fazi je uvedla celo neke posebne ukrepe, vendar je ta vnema v
               letu 2011 usahnila. Vprašanje: Ali je Policija skladno z Zakonom o kazenskem postopku
               pripravila poročilo za tožilstvo, kot veleva zakonodaja? Poglejmo, kaj je odgovoril
               državni sekretar Šefic v zvezi s tem vprašanjem, kako so na policiji zaključili
               primer in ali so obvestili tožilstvo. Citiram: »Glede vašega zaprosila je bilo do
               sedaj ugotovljeno, da je Policija predmetno zadevo rešila 6. 1. 2012,« torej tik pred
               iztekom Pahorjeve vlade, »ko je bila ta premeščena iz zbirke nerešenih zadev v tekočo
               zbirko.« Sam sicer ne znam umestiti te informacije, ampak pomembnejše je
               nadaljevanje, citiram: »Poseben dokument v zvezi s tem ni bil izdelan, pa bi moral
               biti za državno tožilstvo.« S tem je policija kršila svoj temeljni postopkovni zakon.
               Nevednost, neznanje, naklep? Ne vem. Dejstvo je, da ni obvestila tožilstva, kar bi
               morala, kar je z vidika ugotavljanja odgovornosti za bančno kriminaliteto strašljiva
               ugotovitev. Kaj če to ni bil osamljen primer, ampak večkrat uporabljena praksa,
               seveda pri naših? Če so bile kršitve določil kazenskega postopka nedvoumno kršene v
               tako obsežnem primeru, kot je zadeva Farrokh, se namreč upravičeno postavlja
               vprašanje, na koliko takšnih primerov bi še naleteli, če bi podrobno preverjali vse
               postopke bančne kriminalitete, ki so bili sproženi v tej državi na neki stopnji. In
               glede na to, da gre za tako bistveno kršitev postopkov, ki resno načenja zaupanje v
               zakonito ravnanje organov pregona, Slovenska demokratska stranka podpira pričakovanja
               preiskovalne komisije za izvedbo notranjega nadzora v policiji, dotični zadevi in
               ustrezno sankcioniranje odgovornih.</p>
               <p>Ustavimo se še za hip pri dikciji, ki jo je specializirano državno tožilstvo
               uporabilo pri odgovoru na zahtevo preiskovalne komisije po posredovanju dokumentov v
               zadevi Farrokh, ki se oziroma bi se morali nahajati na tožilstvu. Vodja tožilstva
               Harij Furlan je odgovoril, da Specializirano državno tožilstvo ni prejelo nikakršnega
               dokumenta ali naznanila s strani policije ne s strani, direktno citiram, »drugih
               državnih organov, nadzornih institucij ali banke«. Dejstvo, da Specializirano državno
               tožilstvo eksplicitno navaja tudi druge deležnike, torej ne samo policijo, ki je po
               ZKP dolžna to narediti, kaže na to, da bi v tako izpostavljenem primeru tožilstva
               pričakovalo, po mnenju Slovenske demokratske stranke pa bi bilo tudi nujno, vsaj še
               obvestilo s strani Banke Slovenije, KPK, predsednika republike, Urada za
               preprečevanje pranja denarja, predsednika Vlade in obveščenih ministrov Pahorjeve
               vlade, za največje romantike pa celo Nove Ljubljanske banke. Pomudimo se še malce pri
               odgovoru tožilstva, ki ga je podpisal Harij Furlan. Taisti Harij Furlan je bil od 1.
               7. 2010 na čelu Nacionalnega preiskovalnega urada, taistega Nacionalnega
               preiskovalnega urada, ki bi se moral z zadevo Farrokh ukvarjati vsaj do 6. 1. 2012,
               ko so jo zaprli tako, da je bila premeščena iz zbirke nerešenih zadev v tekočo
               zbirko. Malce pogooglajte, ravno 6. 1. 2012 je pravosodni minister Zalar javnosti
               oznanil, da bo za vodjo Specializiranega državnega tožilstva predlagal Harija
               Furlana. Če torej tožilstvo o zadevi Farrokh ni bilo uradno obveščeno, vendarle
               moramo dopustiti možnost, da je pa bil njegov direktor, ampak o tem bo podrobneje
               govorilo poročilo Komisije za nadzor varnostnih in obveščevalnih služb, ki ga
               obravnavamo jutri.</p>
               <p>Nerazumljiva je tudi odločitev Banke Slovenije, da se ni odločila za prijavo
               tožilstvu, glede na ugotovitve, ki jih je zapisala v odredbah Novi Ljubljanski banke.
               Še posebej zato, ker je bila tedaj vodja nadzora bančnega poslovanja Stanka Zadravec
               Caprirolo. Torej tista Stanka Zadravec Carprirolo, ki je bila v drugi polovici 2009
               tudi prva nadzornica NLB, danes pa je predsednica Združenja bank Slovenije.</p>
               <p>V Slovenski demokratski stranki ni znan razlog, zakaj se za prijavo tožilstvu ni
               odločila, recimo, KPK oziroma konkretneje, njen tedanji predsednik Goran Klemenčič,
               aktualni pravosodni minister, in Darko Stare, nekdanji vodja Službe za nadzor in
               preiskave na KPK ter današnji Klemenčičev državni sekretar. Oba sta bila s strani
               žvižgača podrobno obveščena o primeru. In naj samo spomnim, da je v KPK v preteklosti
               tožilstvu prijavljala bistveno blažje prekrške, recimo za pet plačilnih razredov
               višji količnik enega zaposlenega v kabinetu pravosodnega ministra Šturma.</p>
               <p>Velja pa za zaključek na tem mestu spomniti tudi na pravno bitko preiskovalna
               komisija versus Deša Cener ob začetku delovanja te preiskovalne komisije. Ker sta se
               Klemenčič in Stare o stališču Vlade Republike Slovenije pred Ustavnim sodiščem
               postavila na stran okrožne sodnice Cener, češ da preiskovalna komisija nima pravice
               zaseči kreditnih map Nove Ljubljanske banke. Če bi takrat obveljala njuna dikcija,
               danes ne bi obravnavali tega poročila, pa ni in zato danes govorimo o tej temi.</p>
               <p>V Slovenski demokratski stranki se strinjamo z ugotovitvami preiskovalne komisije,
               da je čas za čakanje in tiho kontemplacijo minil in tudi podpiramo sklepe ter
               bistvene ugotovitve, ki jih je predlagala preiskovalna komisija.</p>
               <p>Predstavljena vsebina, ki sem jo podal, je minimalen povzetek poročil, do katerih
               imamo dostop poslanci in če bo to poročilo potrjeno, bodo imeli dostop tudi organi
               pregona.</p>
               <p>Naj še enkrat v imenu Slovenske demokratske stranke izrazim nerazumevanje odločitve
               predsednika Državnega zbora gospoda Brgleza, ki je s predlogom za krajši čas uvodne
               predstavitve preiskovalne komisije ignoriral željo preiskovalne komisije po celostni
               predstavitvi, zato je bilo to poročilo podrobneje predstavljeno v času Slovenske
               demokratske stranke.</p>
               <p>V Slovenski demokratski stranki bomo soglasno potrdili poročilo. Od organov pregona
               pa pričakujemo, da bodo primer podrobno in natančno in z vso dolžno skrbnostjo
               preiskali in ne tako kot v prvem poizkusu leta 2011.</p>
            </sp>
            <sp xml:id="SDZ7-Redna-33-2017-09-21.sp165">

               <speaker>PODPREDSEDNIK MATJAŽ NEMEC:</speaker>

               <p>Gospod Janko Veber bo predstavil stališče Poslanske skupine Socialnih demokratov.</p>
            </sp>
            <sp xml:id="SDZ7-Redna-33-2017-09-21.sp166">

               <speaker>JANKO VEBER (PS SD):</speaker>

               <p>Hvala za besedo in lep pozdrav vsem tudi v imenu Poslanske skupine Socialnih
               demokratov.</p>
               <p>Mislim, da imamo še vsi pred seboj informacijo, ki je odjeknila v javnosti, da je
               parlamentarna preiskovalna komisija odkrila večji primer potencialnega pranja denarja
               in financiranja terorizma v Sloveniji preko največje banke v državi, Nove Ljubljanske
               banke. Državljan Irana naj bi v sodelovanju z iransko banko in nekaj podjetij preko
               Nove Ljubljanske banke opravljal sumljive transakcije. Kot kažejo prve ugotovitve, se
               je to početje nadaljevalo kar nekaj časa, ne da bi kdorkoli od pristojnih organov
               ukrepal. Do ukrepov in preprečitve teh poslov je tako preteklo kar veliko časa,
               skoraj dve leti, ko je skupni znesek spornih nakazil dosegel skoraj milijardo evrov.</p>
               <p>Obsežnejši in pomemben del ugotovitev komisije ima oznako tajnosti, a že javno
               dostopni podatki vzbujajo resne skrbi. Ob informacijah, da so v največji državni
               banki dopuščali izpeljavo sumljivih transakcij, da teh niso uradno prijavili
               pristojnim organom, da naj bi uprava banke osumljenega celo oprostila plačila
               prilivnih provizij in mu s tem še dodatno olajšala poslovanje, da so tako Urad za
               preprečevanje pranja denarja kot tudi Banka Slovenije reagirala nedopustno pozno, ob
               teh in podobnih informacijah se seveda lahko samo vprašamo, kako je to mogoče.
               Vsekakor je to pokazatelj, da Slovenija kljub svoji majhnosti in manjši
               izpostavljenost ni imuna na zlorabe sistemov, ki jih izvaja kapital sumljivega izvora
               in z nezakonitimi cilji. Taka odkritja znova kažejo tudi na to, da slovenski
               regulatorji trgov premalo vestno opravljajo svoje delo in da se pravzaprav niti ne
               zavedajo nalog in pooblastil, ki jih imajo, premalo ukrepajo na lastno pobudo in se
               zanašajo, da bodo delo opravile druge ustanove, morda celo tiste iz tujine. In ob tem
               se nam resnično ustvarja vtis, da to, kar ni mogoče početi v drugih državah, v
               Sloveniji opraviš brez kakršnihkoli težav, ter da je pravzaprav prej to pravilo kot
               pa obratno, da se je treba držati predpisov in da je treba tako početje sprotno
               preprečevati in omejevati. Namreč tudi tokratna dejstva kažejo, da so slovenski
               pristojni organi ukrepali šele na pobude iz tujine, Banka Slovenije šele po uvrstitvi
               iranske banke na tako imenovani črni seznam, Urad za preprečevanje pranja denarja pa
               šele potem, ko so na to opozorile sorodne ustanove iz Francije. Ugotovitve
               preiskovalne komisije močno obremenjujejo tudi odgovorne Nove Ljubljanske banke v
               tistem času, saj v letih pred dogodki sistem preprečevanja zlorab ni bil niti
               vzpostavljen. Ob tem pa današnje ugotovitve kažejo, da je že krepko pred tem
               obstajalo več kot dovolj znakov in sumov, ki so tudi po tedaj veljavnimi pravili
               pristojnim dajali dovolj podlage za hitro in učinkovito ukrepanje. Zato se je mogoče
               strinjati s tezo, da je sistem nadzora in preprečevanja pranja denarja ter
               financiranja nezakonitih aktivnosti v dobršni meri v celoti odpovedal.</p>
               <p>Natančne definicije konkretnih prestopkov v tem trenutku sicer še ni mogoče dati, je
               pa mogoče trditi, da je prišlo vsaj do opustitve dolžnih ravnanj. Konkretne
               okoliščine in osebe se dobo morale razjasniti. Nadaljnji postopki bodo tej obravnavi
               gotovo sledili, kajti današnji predlogi sklepov, ki jih predlaga preiskovalna
               komisija, tako pomenijo priporočila pristojnim organom, da izvedejo temeljito
               preiskavo v zvezi s pravilno uporabo prava in odgovornostjo pooblaščenih oseb.
               Pomenijo tudi zahtevo po pripravi seznama oseb, ki so v Novi Ljubljanski banki
               sodelovale oziroma omogočale sumljivo poslovanje. Nazadnje pa zahtevajo, da se
               ugotovitve komisije posredujejo Nacionalnemu preiskovalnemu uradu in Specializiranemu
               državnemu tožilstvu kot naznanitve kaznivih dejanj.</p>
               <p>Takšne sklepe bomo podprli tudi v Poslanski skupini Socialnih demokratov, saj
               menimo, da je treba te zaskrbljujoče ugotovitve hitro in učinkovito preiskati.
               Hvala.</p>
            </sp>
            <sp xml:id="SDZ7-Redna-33-2017-09-21.sp167">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, zanjo mag. Matej
               Tonin.</p>
            </sp>
            <sp xml:id="SDZ7-Redna-33-2017-09-21.sp168">

               <speaker>MAG. MATEJ TONIN (PS NSi):</speaker>

               <p>Dober dan, spoštovani poslanke in poslanci!</p>
               <p>V primeru iranskega pranja denarja gre za veliko zgodbo. Dokazano je, da je iranska
               obveščevalna služba prav preko Nove Ljubljanske banke financirala svojo obveščevalno
               mrežo širom sveta. Višek vse predrznosti pa je, da se je to dogajalo v času sankcij
               oziroma embarga proti Iranu. Najbrž je ključno vprašanje, ki si ga moramo zastaviti v
               tem parlamentu, kako je vse to mogoče. In odgovor je na dlani, da vse to ne bi bilo
               mogoče, če iranski agenti in iranska agentura ne bi imela tudi slovenskih pomagačev.
               Iranci so imeli svoje pomočnike v Novi Ljubljanski banki. Kako to vemo? Uslužbenci
               Nove Ljubljanske banke, ki so izvajali ta plačila, so ves čas jasno opozarjali svoje
               nadrejene na nenavadne posle, na čudne termine, ko morajo opravljati tovrstne
               transakcije. A odgovorni in nadrejeni v NLB pa nič. Celo več, ukinjena je bila celo
               prilivna provizija za te posle. In nekaj neverjetnega, odobreno je bilo elektronsko
               poslovanje preko Proklika, celo z odpravo limita, zgornjega limita, koliko se preko
               tega Proklika lahko nakaže. Torej izrazita pomoč Irancem. Ob tem je treba seveda
               jasno izpostaviti, da so nekateri vestni uslužbenci na nižjih ravneh znotraj NLB
               vendarle hoteli ustaviti to norost. Tako lahko iz sporočil izvemo, da je bilo več
               klicev s strani teh uslužbencev na Urad za preprečevanje pranja denarja, ampak
               odgovor s strani urada je bil vedno: »Pozorno spremljajte«. Ko smo o teh stvareh
               podrobno raziskovali, smo ugotovili, da o teh telefonskih pogovorih ne obstajajo
               nobeni zapisi na Uradu za preprečevanje pranja denarja, da ne obstajajo zabeležki teh
               pogovorov. Celo več! Urad je odigral izjemno nenavadno vlogo, celo vlogo pomočnika
               pri teh iranskih poslih. Na povpraševanja tujih partnerskih služb drugih uradov za
               preprečevanje pranja denarja širom Evrope, je naš urad odgovarjal zelo birokratsko,
               jih napotoval k temu, da naj svoje vloge še dopolnjujejo. In kar se zdi neverjetno,
               ampak dejansko se je to zgodilo, ko so vendarle prišli do tega, da so druge
               partnerske urade obveščali o tem iranskem poslu, so kar tri ničle izpustili, in tako
               smo prišli namesto na 700 milijonov v poročilu na 700 tisoč evrov. Kar je seveda
               popolnoma druga dimenzija. Najverjetneje si vsi skupaj predstavljamo, da če bi naš
               urad za preprečevanje pranja denarja druge urade v Nemčiji, Avstriji, v Britaniji in
               še kje obvestil, da gre za 700 milijonov evrov v igri, bi ti uradi najverjetneje
               ravnali popolnoma drugače, kot pa če so dobili obvestilo, da gre za neke posle v
               višini 700 tisoč evrov. Določeni pošteni uslužbenci NLB so želeli zadevo ustaviti
               tudi preko KPK, če že ni šlo preko Urada za preprečevanje pranja denarja. Tako je
               zaposlen na NLB zaposlenemu na KPK – Komisiji za preprečevanje korupcije, predal
               podatke, ki so te sumljive posle potrjevali. Zaposlen na KPK je te podatke predal
               določenemu policistu na policiji, ta pa svojim šefom na policiji, vendar šefi na to
               niso pravilno odreagirali. Celo več, rečeno je bilo, da ni pravih znakov pranja
               denarja.</p>
               <p>Jasno je, da je Slovenija oziroma če želite njena državna banka NLB omogočila
               financiranje iranske obveščevalne službe vse od konca leta 2008 pa do konca leta
               2010. To je dejstvo in pošteno je treba povedati, da se je to poslovanje ustavilo
               šele na podlagi pritiska tujine. Če tuje obveščevalne službe, tuji uradi za
               preprečevanje denarja ne bi izrazito pritiskali na slovenske inštitucije, bi
               najverjetneje to poslovanje teklo še globoko preko leta 2010. In na podlagi vseh teh
               pritiskov je seveda Banka Slovenije konec leta te posle in te vrtiljake ustavila.</p>
               <p>Včasih, ko vse to poslušamo, in ko so ljudje že otopeli, ko smo morda tudi mi že po
               vseh teh aferah in megalomanskih poslanskih poslih otopeli, ampak vse to, kar
               govorimo, je resnica in je prav neverjetno, kako so vsi mehanizmi nadzora
               odpovedovali. Najprej je odpovedal interni nadzor v Novi Ljubljanski banki,
               uslužbenci so opozarjali, nadrejeni niso odreagirali. Nato je popolnoma odpovedal
               Urad za preprečevanje pranja denarja, obnašal se je birokratsko, izdajal je netočna
               obvestila. V nekem delu, čeprav v celotni tej zgodbi je še najboljšo vlogo odigrala
               SOVA, ampak kljub temu je tudi ona naredila kar nekaj napak, med drugim je
               pomanjkljivo obveščanje partnerskih služb. Posebna zgodba pa je policija. Po
               podatkih, ki smo jih dobili, je policija novembra 2010, šefi policije so ugotovili,
               da ni ustreznih znakov za pranje denarja. Taisti policist je novembra 2010 ugotovil,
               da ne obstajajo znaki pranja denarja, je bil leta 2013 suspendiran zaradi korupcije
               in 3 mesece kasneje je umrl v čudnih okoliščinah. Brez prič je padel z lestve, kot da
               bi nekdo želel prikriti določene zadeve.</p>
               <p>Biznis, iransko-slovenski, je jasno, da so peljale vzporedne strukture v tej državi.
               Treba je dodati, da je bil slovenski politični vrh formalno, jaz ne govorim
               neformalno, lahko, da je bil kdo že prej neformalno obveščen, ampak slovenski
               politični vrh je bil formalno s poročili o tem biznisu obveščen šele 24. novembra
               2010. In mesec dni kasneje so se ti posli ustavili.</p>
               <p>Moje ključno vprašanje je, najbrž naj bi to zanimalo, vsaj moralo bi zanimati bodoče
               preiskovalce, naše institucije, ki se morajo s tem poslom ukvarjati: Kdo je iranskim
               obveščevalcem omogočil ta posel? Jaz bi rekel, da iz Slovenije nekdo, a, ki ima
               povezave z iransko obveščevalno službo, in b, ki ima moč, da blokira nadzorne
               mehanizme v tej državi. Mislim, da v Sloveniji ne obstaja veliko skupin, ki so česa
               podobnega sposobne. Obe komisiji, komisija, ki se ukvarja z bančno luknjo, in
               Komisija za nadzor varnostnih in obveščevalnih služb sta v preteklih mesecih zbrale
               ogromno dokaznega gradiva, pričevanj, izjav in druge dokumentacije, ki so lahko
               odličen začetek za delo organov pregona. Kmalu pa se bo pokazalo, ali volja za pregon
               tovrstnega kriminala sploh v Sloveniji obstaja. Prepričani smo lahko, da bo
               najverjetneje veliko sprenevedanj, da je to težko dokazati, to pranje denarja, da
               predstavlja to za policijo visoko dokazno breme in še kaj. Ampak kljub vsemu, če
               začnemo na lažji strani, bi pa nekako lažje dokazali vsaj naslednje, da so bile
               onemogočene notranje kontrole v NLB, da je NLB finančno bila oškodovana s tem, ko se
               je odpovedala prilivni proviziji, je nastal konkreten znesek, ki ga je Nova
               Ljubljanska banka izgubila, in tretja stvar, ki se jo tudi da dokazati, da so bile
               kršene sankcije oziroma embargo proti Iranu.</p>
               <p>Prepričan sem, da za začetek lahko najdemo in morda tudi kaznujemo izvajalce tega
               konkretnega posla. Za privedbo organizatorjev pred roko pravice pa nas čaka vse
               skupaj velik preizkus. Če pa nam uspe pripeljati organizatorja tega posla pred roko
               pravice, potem smo za roge prijeli paradržavne strukture.</p>
               <p>Poslanska skupina NSi bo zagotovo sklep te komisije in pa priporočila te komisije
               podprla.</p>
            </sp>
            <sp xml:id="SDZ7-Redna-33-2017-09-21.sp169">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč Poslanskih skupin.</p>
               <p>Sledi razprava poslank in poslancev o vmesnem poročilu, o bistvenih ugotovitvah in o
               predlogu sklepa, ki ga je predložila preiskovalna komisija.</p>
               <p>Besedo ima gospod Darko Muženič, direktor Urada Republike Slovenije za preprečevanje
               pranja denarja.</p>
               <p>Prosim.</p>
            </sp>
            <sp xml:id="SDZ7-Redna-33-2017-09-21.sp170">

               <speaker>DARKO MUŽENIČ:</speaker>

               <p>Hvala lepa. Spoštovani predsednik Državnega zbora, spoštovani poslanke in
               poslanci!</p>
               <p>Preiskovalna komisija o ugotavljanju zlorab v slovenskem bančnem sistemu ter
               ugotavljanju vzrokov in odgovornosti za že drugo sanacijo bančnega sistema v
               samostojni Sloveniji je nedvomno vložila velike napore v zasledovanje ciljev, zaradi
               katerih je bila konstituirana. Iz vmesnega poročila je razviden velik obseg
               pridobljene in pregledane dokumentacije, veliko število opravljenih zaslišanj ter
               napor, ki je bil vložen v pripravo vmesnega poročila. Vmesno poročilo obravnava
               ravnanja vseh deležnikov v tako imenovani zadevi Farrokh, pri čemer njihova ravnanja
               mestoma tudi vrednostno ocenjuje.</p>
               <p>Moj namen je predvsem pojasniti vlogo urada in kaj sploh pomenijo omejevalni ukrepi,
               ne mislim pa polemizirati z ugotovitvami komisije.</p>
               <p>Urad Republike Slovenije za preprečevanje pranja denarja je organ v sestavi
               Ministrstva za finance. Je osrednji organ za preprečevanje in odkrivanje pranja
               denarja v Republiki Sloveniji, kar tudi sami ugotavljate, vendar pa njegova
               pooblastila izhajajo iz Zakona o preprečevanju pranja denarja in financiranja
               terorizma. Pri svojem delu mora spoštovati in upoštevati vse mednarodne standarde, ki
               so na tem področju sprejeti in po katerih se ravnajo vsi sorodni uradi po svetu. Je
               pa res, da imajo druge države lahko tudi drugačno zakonodajo, ki ureja to področje.
               Opozoriti velja, da so uradova pooblastila nanašajo samo na področje preprečevanje
               pranja denarja in financiranja terorizma, ne pa na odkrivanje in preiskovanje
               kaznivih dejanj. Urad torej nima preiskovalnih pooblastil, torej pooblastil, ki so
               rezervirana za policijo. Ne drži tudi splošno sprejeto mnenje, da urad spremlja in
               nadzira vse transakcije v državi. Za kaj takega urad nima pooblastil niti danes. Sam
               sistem preprečevanja pranja denarja v Republiki Sloveniji namreč temelji na doslednem
               izvajanju zahtev, ki jih zavezancem nalaga zakon, in med katere spada tudi sporočanje
               sumljivih transakcij uradu. Če sumljiva transakcija ni sporočena uradu, urad zanjo ne
               more vedeti in tudi ustrezno ukrepati. Urad je v tem konkretnem primeru ravnal v
               skladu s pooblastili, ki mu jih je podeljeval takratni Zakon o preprečevanju pranja
               denarja in financiranja terorizma. Poudariti je treba, da v tistem času takratni
               Zakon o preprečevanju pranja denarja in financiranja terorizma ni vseboval določbe o
               omejevalnih ukrepih. Takrat se je zbiralo in posredovalo samo podatke, ki so se
               nanašali na preprečevanje pranja denarja in financiranja terorizma.</p>
               <p>Glede navedb predhodnih govorcev oziroma vaših kolegov, poslancev, bom sedaj
               izkoristil, niso se zavračala zaprosila iz tujine, ampak se je opozarjalo na omejitve
               uradovih pooblastil, ki so bile v takratnem zakonu. Torej tuj urad se je samo
               opozorilo, da urad lahko prične s svojimi aktivnostmi, ko obstaja sum pranja denarja
               ali pa financiranja terorizma, ne pa sum kršitve omejevalnih ukrepov. Takrat so se
               pač odločili, da bodo postopali, kot so. Tako, kot je rekel gospod Tonin, urad se je
               obnašal birokratsko s tem, da se je dosledno držal črke zakona.</p>
               <p>Opozoriti je treba tudi na sam pojem omejevalnih ukrepov. Omejevalni ukrepi oziroma
               sankcije, kot se tudi imenujejo, so ukrepi, s katerimi želi mednarodna skupnost od
               določenih držav ali drugih subjektov, ki ogrožajo mednarodni mir in varnost, brez
               uporabe sile doseči spremembo njihovega ravnanja tako, da to ne bo več ogrožalo
               mednarodnega miru in varnosti. Po ustanovni listi Organizacije združenih narodov je
               Varnostni svet Združenih narodov tisti, ki z resolucijami sprejema take ukrepe in so
               zavezujoči za vse države članice OZN. Evropska unija pa na drugi strani samostojno
               sprejema omejevalne ukrepe, tudi z nekaterimi cilji svoje zunanje in varnostne
               politike. Samo področje omejevalnih ukrepov v Sloveniji sistemsko ureja Zakon o
               omejevalnih ukrepih in kot pristojni organ na področju omejevalnih ukrepov določa
               Ministrstvo za zunanje zadeve. S tem ne prelagam odgovornosti za ravnanje urada v
               tistem času na druga ministrstva ali na druge državne organe, samo pojasnjujem, kako
               je sistem v Sloveniji urejen. Omejevalni ukrepi se razlikujejo, vendar najpogosteje
               zajamejo embargo na izvoz orožja in druge sorodne opreme, prepoved uvoza in izvoza
               določenega blaga in tehnologije, prepoved vstopa, tranzita in tako naprej. Urad v
               nobeni od slovenskih izvedbenih uredb o izvajanju uredb Sveta EU ni bil določen kot
               pristojen organ za izvajanje uredb niti kot inšpekcijski organ za nadzor, v tistem
               obdobju tudi ni imel inšpekcijskih pooblastil. Govorim »v tistem obdobju« zaradi
               tega, ker se je v zadnjih letih to bistveno spremenilo, ker je bilo ugotovljeno, da
               pač glede na spreminjajoče se razmere v svetu, tako pač ne gre več naprej. V skladu z
               Uredbo Sveta 423/2007, ki je večkrat navajana v gradivih, je bilo od državljanov
               Republike Slovenije ali z ozemlja Republike Slovenije ali z uporabo plovil, ki
               plujejo pod zastavo Republike Slovenije in tako naprej, prepovedano v Iran, za
               uporabo v Iranu in v njegovo koristi posredno ali pa neposredno prodajati,
               dobavljati, prenašati ali izvažati oborožitev in drugo vojaško opremo vseh vrst,
               vključno z orožjem in strelivom, vojaškimi vozili in opremo, paravojaško opremo,
               rezervnimi deli in tako naprej. Uredba Sveta št. 1110/2008, ki je spremenila Uredbo
               423/2008, je uvedla dodatne obveznosti za kreditne in finančne institucije, z
               namenom, da se prepreči širjenje jedrskih dejavnosti ali razvoj izstrelitvenih
               sistemov jedrskega orožja. Finančne inštitucije so morale pozorno spremljati promet
               na računih v okviru skrbnega pregleda strank, zahtevati, da se na plačilnih nalogih
               izpolnijo vsi podatki, ki se nanašajo tako na izdajatelja kot na prejemnika, in
               zavrniti transakcijo, če ti podatki niso bili zagotovljeni, in 5 let hraniti vse
               evidence. Če bi kreditne ali pa finančne inštitucije posumile, da so sredstva
               povezana s širjenjem jedrskega orožja, bi morale to sporočiti pristojnemu organu, ki
               je bil v tem primeru Ministrstvo za zunanje zadeve. Vsi našteti ukrepi so se morali
               izvajati samo za poslovanje s kreditnimi in finančnimi institucijami s sedežem v
               Iranu in njihovimi podružnicami.</p>
               <p>Kot je razvidno iz tega, kar sem do sedaj navedel, urad v tistem obdobju ukrepal v
               skladu z obstoječimi predpisi, za katere pa se strinjam, da niso bili dovolj dobri.
               Menimo, da so ugotovitve, na katerih temeljijo predlagani sklepi, morebiti mestoma ne
               povsem točne, zato se kot trenutni direktor Urada za preprečevanja pranja denarja z
               njimi ne strinjam v celoti, ker bi morala biti vsa zadeva dejansko temeljito
               osvetljena in predstavljena, kljub temu da ste opravili veliko, ogromno dela.</p>
               <p>Če se ustavim samo še pri opazki glede ničel, to je bilo večkrat omenjeno. Jaz sam
               sem šel preverjat spis. V resnici teh ničel ni, teh zaprosilih, vendar pa nikjer ni
               navedeno, da je bila priloga vseh dopisov dokumentacija, ki je vsebovala prave
               podatke. Torej, vsaka država, ki je prejela takrat zaprosilo Urada za preprečevanja
               pranja denarja, je dobila zraven prilogo o nakazilih. Tudi v obvestilu, ki je šlo na
               policijo in v katerem se je tudi ta netočnost zapisala, je bila priložena
               dokumentacija z vsemi transakcijami, z vsemi zneski, z vsem obsegom prometa. Tako da
               tudi mene čudi, govorim kot trenutni direktor, da se je pojavljalo toliko tipkarskih
               napak, ampak lahko rečemo, da na srečo je bila dokumentacija, ki je bila priložena,
               celotna. Kaj se je delalo potem z njo, jaz ne vem. Tako da glede navedb domnevnih
               klicev na urad, ki niso zabeleženi, kot ugotavljate, če sklepam, kako se je takrat
               delalo, glede na to, kako se zdaj dela, če kdo pokliče na urad, govorimo o
               pooblaščencih finančnih inštitucij, in izrazi kakršne dvome o čemerkoli glede
               poslovanja katerekoli stranke, mu je vedno naročeno, naj to spremlja in prijavi
               uradno sumljivo transakcijo, če se izpolnijo indikatorji. Zakaj to takrat ni bilo
               narejeno, jaz ne morem vedeti. Tudi sam si želim, da organi odkrivanja in pregona
               kaznivih dejanj hitro in učinkovito opravijo svoje delo in pridejo do ustreznih
               ugotovitev, zato da se pač ugotovi kako je takrat sistem funkcioniral, da ugotovimo,
               če so dosedanje modifikacije sistema bile dovolj dobre in ustrezne in da lahko naprej
               potem normalno delamo, vzpostavimo učinkovit sistem v tej državi, kar mislim, da si
               vsi želimo, tako poslanci, mi, tako imenovani birokrati, kot tudi državljani, ki
               pričakujejo kvalitetno in učinkovito delo z naše strani. Lahko bi rekel, če
               parafraziram Tupaca, predstojniki organov v sestavi pridemo in gremo. Vojne, ki jih
               bijejo inštitucije, v katerih pač trenutno smo, pa ostajajo. Zato mora biti sistem
               dovolj dobro vzpostavljen, da se te vojne dobro bijejo in da se na koncu tudi zmaga.</p>
               <p>Glede drugega sklepa, kjer Državni zbor predlaga Vladi Republike Slovenije, da kot
               skupščina Slovenskemu državnemu holdingu naroči podrobno poročilo v zadevi Farrokh z
               navedbo vseh posameznikov iz NLB in tako naprej, pa je stališče Ministrstva za
               finance, da bi bilo to podrobno poročilo, ki naj bi ga Vlada pridobila od SDH, bilo
               po Zakonu o bančništvu zaupen podatek, ki ga Vlada ne more pridobiti od SDH, niti ga
               SDH ne more pridobiti od Nove Ljubljanske banke. Zato Vlada Republike Slovenije tudi
               ne more realizirati predlaganega sklepa preiskovalne komisije. Možnost pridobitve
               zaupnih podatkov od NLB ima skladno z zadnjo spremembo Zakona o bančništvu
               preiskovalna komisija Državnega zbora, ki preučuje sanacijo bančnega sistema. Ampak
               kot sem že rekel, ne želim polemizirati z nikomer, samo pojasnjujem naša stališča.
               Hvala lepa.</p>
            </sp>
            <sp xml:id="SDZ7-Redna-33-2017-09-21.sp171">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnik predlagatelja, predsednik preiskovalne komisije dr. Anže
               Logar.</p>
            </sp>
            <sp xml:id="SDZ7-Redna-33-2017-09-21.sp172">

               <speaker>DR. ANŽE LOGAR (PS SDS):</speaker>

               <p>Hvala, predsednik.</p>
               <p>Zdaj je ključno vprašanje, ali je gospod Muženič nastopil kot predstojnik Urada za
               preprečevanje pranja denarja ali kot predstavnik Ministrstva za finance. Namreč,
               zmešal je obe pooblastili. V prvem delu je govoril kot predstavnik Urada za
               preprečevanje pranja denarja. Mene skrbi, če mi predstojnik tega urada tudi po tej
               zgodbi govori, da je urad deloval tako, kot je moral. Oprostite, potem nismo nič
               naredili. Prej ste rekli: »Urad je ukrepal v skladu z obstoječimi predpisi.« Tukaj
               imam ta zakon iz leta 2007. Niti enega člena niste upoštevali. Recimo 57. člen: »Urad
               lahko s pisno odredbo začasno, največ za 72 ur ustavi transakcijo, če presodi, da
               obstajajo utemeljeni razlogi za sum pranja denarja.« Urad je ugotovil utemeljene
               razloge za sum pranja denarja, odprl je dosje sumljiva transakcija, pa spuščal še 15
               oziroma 10 tisoč transakcij brez da bi kakorkoli vsako posebno transakcijo
               pregledoval. Naprej, 91. člen: »Kazenska politika v primeru najtežjih kršitev.« Lahko
               vam naštejem 7 najtežjih kršitev, ki jih je NLB naredila v teh primerih, kar pomeni,
               da bi jim lahko sedemkrat in za vsak primer posebej odredili 120 tisoč evrov kazni,
               pa je urad gledal stran. Kje je tukaj urad ukrepal v skladu z obstoječim? A vi tudi
               tako ukrepate? To je realno vprašanje za vse nas. Ali torej v naših bankah poslujejo
               enako, kot so poslovali prej, ker je predstojnik tega urada zadovoljen s predhodno
               politiko? To je pod A in pod B: Vam je gospod Plausteiner pisal govor za današnjo
               predstavitev? To pa upam, da ni res. In sedaj kot predstavnik Ministrstva za finance
               komentirate, kaj lahko in ali se strinjate s sklepom Državnega zbora ali pa ne,
               poglejte, to pa ne, oprostite. Pričakujem vsaj državno sekretarko, najmanj, glede na
               to, da gre za banko, ki smo jo dvakrat mi državljani sanirali, da ona predstavi to
               stališče Ministrstva za finance ne pa organ v sestavi. Hvala.</p>
            </sp>
            <sp xml:id="SDZ7-Redna-33-2017-09-21.sp173">

               <speaker>PREDSEDNIK DR. MILAN BRGLEZ:</speaker>

               <p>Še enkrat se je javil k besedi, ampak ni zdaj problem v tem, če natančno preberete
               235. Člen, je v tem primeru tudi predstavnik Ministrstva za finance, ker je na ta
               način pooblaščen, ker drugače sploh sodelovati ne bi mogel v tem trenutku. Jaz vam
               samo postopkovno pojasnjujem, da je postopkovno vse čisto. Smo uporabili tudi
               striktno branje tega člena, ne kaj drugače, ravno zaradi zaščite interesov Državnega
               zbora.</p>
               <p>Besedo ima zopet direktor Urada Republike Slovenije za preprečevanje pranja denarja
               gospod Darko Muženič.</p>
            </sp>
            <sp xml:id="SDZ7-Redna-33-2017-09-21.sp174">

               <speaker>DARKO MUŽENIČ:</speaker>

               <p>Hvala lepa.</p>
               <p>Kot sem rekel, vedno govorimo o nekem historičnem dogodku in o zakonu, ki je takrat
               veljal. Jaz sem poskušal pojasniti, kakšen zakon je veljal takrat. /oglašanje iz
               klopi/ Ne mislim polemizirati, jaz vam samo želim pojasniti.</p>
               <p>Nadzor preprečevanja pranja denarja v Republiki Sloveniji je bil in tudi je urejen
               dvonivojsko, torej finančne inštitucije in drugi zavezanci imajo vsak svojega
               primarnega nadzornika, zaradi tega ker urad takrat ni imel inšpekcijskih pooblastil.
               To je bila velika pomanjkljivost. Eno so inšpekcijska pooblastila, drugo so
               prekrškovna. Inšpekcijskih pooblastil takrat ni imel, torej urad ni mogel iti na
               teren in pregledati česarkoli. Z novim zakonom se je to spremenilo, dobili smo
               inšpekcijska pooblastila, zdaj smo inšpektorji in moji kolegi že izvajajo, so začeli
               deloma izvajati inšpekcijo tudi na terenu.</p>
               <p>Glede na to, da sem vztrajal na spremembi zakona in da sem bil tudi pri tem uspešen,
               verjetno izhaja iz tega, da nisem bil zadovoljen s stanjem, kakršno je bilo prej.
               Delovanje urada se spreminja in se bo spreminjalo še naprej. Drugih komentarjev pa
               nimam. Hvala.</p>
            </sp>
            <sp xml:id="SDZ7-Redna-33-2017-09-21.sp175">

               <speaker>PREDSEDNIK DR. MILAN BRGLEZ:</speaker>

               <p>Besedo ima zopet predstavnik predlagatelja, predsednik preiskovalne komisije dr.
               Anže Logar.</p>
            </sp>
            <sp xml:id="SDZ7-Redna-33-2017-09-21.sp176">

               <speaker>DR. ANŽE LOGAR (PS SDS):</speaker>

               <p>Tudi to je izgovor na zelo majavih nogah. Drži, Urad za preprečevanje pranja denarja
               ni mogel vstopiti v banko, ampak potem mi pa razložite tole sosledje. Marca je
               obveščen iz tujega urada, da je nekaj hudo narobe v Novi Ljubljanski banki. Kaj bi
               predstojnik takega urada naredil? Takoj poslal Banko Slovenije naj opravi inšpekcijo
               v tej banki. Veste, kdaj je urad to predlagal? Oktobra. Od marca do oktobra pa ni
               krivda zakona, gospod Muženič, ampak krivda pristojnega urada oziroma tistega, ki se
               je s tem ukvarjal, pa lahko še tako še tako zlatite delo preteklega direktorja ali pa
               morda imidž tega urada. Oprostite, imidž tega urada boste popravili na način, da
               boste priznali, da je šlo nekaj hudo narobe pri delu urada in dali zagotovilo tu pred
               poslanci in pred državljankami in državljani, da se tako ne more več poslovati.</p>
            </sp>
            <sp xml:id="SDZ7-Redna-33-2017-09-21.sp177">

               <speaker>PREDSEDNIK DR. MILAN BRGLEZ:</speaker>

               <p>Besedo ima državni sekretar na Ministrstvu za pravosodje gospod Darko Stare.</p>
            </sp>
            <sp xml:id="SDZ7-Redna-33-2017-09-21.sp178">

               <speaker>DARKO STARE:</speaker>

               <p>Hvala, gospod predsednik. Spoštovani poslanke, poslanci!</p>
               <p>Najprej čestitka za do sedaj opravljeno delo. Namen, cilj te vaše preiskovalne
               skupine je, kot je že moj kolega predhodnik povedal, pravi. Jaz samo upam in si
               želim, da bomo skupaj dosegli ta cilj in ta namen, da se bo dejansko ugotovilo in
               razčistilo, kaj se je dogajalo, za kakšne odgovornosti gre, politične, kazenske,
               delovnopravne, profesionalne in tako naprej. Se pa bojim, da ta cilj ne bo dosežen na
               način, da bi z ironičnimi posmehi direktorju urada, ki komentira, ki želi povedati
               svoje mnenje, pokomentirati vaše izvajanje, dosegli. In tudi želim, da čez pet let,
               ko morda, upam, da ne, ne bo takega rezultata, kot ga pričakujete in ga naslavljate
               na vse tiste, ki so bili takrat na teh odgovornih funkcijah, niso dosegli, da ne bodo
               vaši nasledniki enako naredili vam in vam očitali stvari, za katere dejansko tudi ne
               morete biti odgovorni. Zato bi rad v prispevku, da bi v nadaljevanju, kjer je
               ustanovljena tudi nova komisija, pa to poročilo, kot ga razumem, je v mesno, pojasnil
               nekaj stvari, za katere verjamem, da lahko pripomorejo k temu, kar je cilj in namen
               teh parlamentarnih preiskav in pa dosedanjih naporov, tudi vaših.</p>
               <p>Mislim, da je zelo odgovorno in prav, da vsi tisti, ki v javnosti nastopamo in
               govorimo o domnevni odgovornosti kogarkoli od nas, bivših uradnikov, bivših
               funkcionarjev, političnih državnih in tako naprej, da imamo pred očmi, da je treba
               vedeti in biti pošten do njih in do sebe, da se vsakokrat vprašamo, kaj je kdo od teh
               posameznih bodisi kriminalistov bodisi uradnikov na Uradu za preprečevanje pranja
               denarja na KPK, v vladi, na ministrstvih imel na razpolago, kaj je vedel in kako je
               izvedel. To, kar danes vemo tudi po vaši zaslugi, je ena količina in kakovost
               podatkov. Lahko ste prepričani, jaz sem v to globoko, z vidika KPK, ker govorim iz
               lastne izkušnje, da te količine in kakovosti podatkov, mislim da, ni imel nihče, to,
               kar ste vi do zdaj zbrali. Se pravi, da ocena tega takratnega ravnanja, takrat ni
               mogla biti enaka, kot je zdaj lahko vaša, in je tudi lahko bistveno bolj utemeljena.
               To se mi zdi zelo odgovorno. Ne zdi se mi korektno tudi z vidika namena teh preiskav,
               da takrat, ko po vašem mnenju nekdo ni opravil domače naloge dovolj temeljito, dovolj
               profesionalno, dovolj učinkovito, to poveste z imenom in priimkom in še kaj dodate,
               kar nima zveze z dejanskim stanjem. Ko pa je bilo nekaj narejeno tako, kot je bilo
               pričakovano ali pa je po profesionalnih standardih, se pa govori brez imen. Zato bi
               rad povedal sledeče. Ker ta spoštovani Državni zbor in vi kot preiskovalna komisija,
               bom prispodobo uporabil, to ni osnovna šola, vi ste v bistvu univerza, kar se tiče
               ugotavljanja politične odgovornosti in po morebitni spremembi zakonodaje na podlagi
               vaših ugotovitev. Zato me zaskrbi, ko slišim na govornici, ko poveste, da vam ni
               znano ob tem, da ste temeljito in dobro delo tudi opravili v veliki meri, da ne
               veste, v katerih primerih pa organi odkrivanja pa nadzorni dajo ovadbo na tožilstvo,
               kdaj pa na sodišče, kdaj pa na policijo. To bi pričakoval, da tako eminentna komisija
               s svojimi strokovnimi sodelavci in pa poznavanjem predpisov, veljavnih, takrat in
               zdaj, pozna. Vi veste, da sum, razlogi za sum za uradno pregonljivo dejanje gradirajo
               do utemeljenega suma, ki je predpostavka, da se lahko začne kazenski postopek, ki ga
               lahko uvede samo tožilec. Da pride od suma do utemeljenega, igra pomembno vlogo
               policija in pa drugi organi odkrivanja, v tem primeru tudi ti, ki ste jih našteval.
               In ovadbe, uradne kazenske ovadbe, torej tiste, ki jih dajo državni organi tožilstvu,
               so takrat, ko ugotovijo utemeljen sum, predvsem policija. Sicer pa praviloma in tudi
               je taka praksa, to, če ste zbral in vidim, da ste, po tem poročilu, vse pogodbe in pa
               sporazume o sodelovanju organov odkrivanja z državnim tožilstvom posredujejo uradne
               kazenske ovadbe, ko zberejo vsaj utemeljene razloge oziroma utemeljen sum, sicer je
               pa primarni naslovnik policija, ki ima po Zakonu o kazenskem postopku pa dolžnost, da
               takoj o tem, ko neko naznanilo ali ovadbo o kaznivem dejanju sprejme, obvesti državno
               tožilstvo, ki potem morebiti prevzame celo usmerjanje. Tako da kdaj nekdo nekaj je
               poslal, ni poslal, je zelo enostavno vprašanje, odgovor je kot v tretjem razredu, ena
               plus ena, torej je dva, in ni dilema za nekoga, ki je na univerzi, ker na tej
               predpostavki pa s tem seveda vzpostavi dvom, zakaj pa ta ni poslal. Če bi jaz po taki
               metodologiji razmišljal, bi tudi zaradi objektivnosti in celovitosti vaših spoznanj,
               pa ne želim, da mi odgovorite, ampak bom v obliki vprašanja postavil: Zakaj v tem
               vašem poročilu oziroma današnjem izvajanju niste omenil dokumentov, ki sem vam jih
               jaz osebno poslal na vašo zahtevo, ki ste jo dali vsem organom? Zelo konkretne
               podatke, bistveno več, kot sem jih dobil jaz osebno, je gospod uslužbenec iz KPK o
               njih govoril. Jaz osebno sem bil tisti uslužbenec iz KPK, kateremu je znani
               prijavitelj – znani, ne anonimni – prinesel dokument Banke Slovenije, ki je vseboval
               čisto drugačne podatke, kot jih vi zdaj v celoti prikazujete. Ampak marca 2012 je
               Ministrstvo za pravosodje v času vaše vlade, gospod Pličanič je bil minister, prejelo
               zelo konkretne podatke o sumih goljufijah, utajah, pranju denarja v tej zadevi od
               eminentnega pristojnega tujega pravosodnega organa. Pa nihče o tem nič ne ve. In zdaj
               če bi jaz bil ne bom rekel zloben, ampak bi rekel, počakajte, kako pa to, da gospod
               predsednik Vlade, če je njegov eminentni minister to vedel, in je bilo to pol leta,
               do sredine leta 2012, v Ministrstvu za pravosodje, kar je zelo pomemben resor, ni
               nikogar nič vprašal, nikomur nič povedal in nihče nič o tem ne ve. In če nadaljujem,
               kako to, da vi tega ne omenite? Ali imate kakšen razlog? Jaz verjamem, da ni neke
               velike zarote, da je šlo pač za neko utečeno poslovanje, ampak ko smo mi to dobili,
               prva stvar, ki smo jo naredili, tako kot smo naredili na KPK, ko dobi minister ali pa
               Ministrstvo za pravosodje tak dokument od tujega organa, prva stvar, ki jo mora
               narediti, je, da obvesti pristojno tožilstvo v Republiki Sloveniji. Kadarkoli iz
               takih zaprosil tujih kvalificiranih organov pridobiš tako konkretne podatke o
               konkretnih kaznivih dejanjih, kot je v tej zadevi, da ne bo pomote, je dolžnost
               vsakega po 145. členu ZKP, takrat in zdaj, da obvesti pristojno tožilstvo o tem, da
               je v Sloveniji storjeno to kaznivo dejanje, ali pa če je slovenski državljan
               oškodovanec ali če je osumljenec potencialni slovenski državljan oziroma je subjekt,
               kjer naj bi se to dogajalo, s sedežem v Sloveniji. Nič od tega se ni zgodilo. In zdaj
               bi lahko dal retorično vprašanje: Zakaj ne in zakaj vi tega ne omenite, čeprav to vse
               imate, ker smo vam takoj poslali?</p>
               <p>Mi smo takoj odreagirali v sistemu, ker je funkcija. Ker ko mi gremo, pridejo drugi,
               ampak sistem mora delovati, ker dela za zaščito javnega interesa. Ko zdaj služba
               ministrstva to dobi, je takoj obveščeno s kopijo dokumentov pristojno državno
               tožilstvo. Sploh se ne bom spuščal, ker želim biti konstruktiven, v vašo insinuacijo
               glede gospoda Klemenčiča pa Stareta, kako sta vplivala na mnenje, da vi niste dobili
               dokumentov. Sploh nisem razumel, ker ne vem, za kaj se gre. Želim samo to povedati,
               da predlagam in prosim, ta zadeva je res pomembna za javni interes Republike
               Slovenije in v končni fazi za vse nas, ki tukaj živimo. Treba je temeljito in
               strokovno k zadevi pristopiti na način, da se bo zelo jasno ugotovilo, v katerem
               časovnem oknu je kdo s čim razpolagal; in po profesionalnih standardih bi moral
               ustrezno vrednotiti, oziroma ali je to pričakovanje upravičeno. In zakaj ni? Ali ni
               znal, ali je malomaren, ali je bilo pa kaj drugega. To se mi zdi konstruktivno; ne pa
               zdaj tako pavšalno razlagati, kako nekdo nič ni naredil. Vsi skupaj smo naredili
               premalo in ne zadosti. In želim, da čez pet let tudi vam, ki ste potrudili, ne bo
               nekdo rekel: Kaj pa je zdaj rezultate tega? To želim posebej poudariti, ker drugače
               je zadeva nekonstruktivna. Tako je moje mnenje. In bi bilo škoda vašega napora, vaših
               rezultatov, vaših spoznanj. In zdaj, ko je tudi nova parlamentarna komisija, da se to
               ne združi in naredi ena sinergija, strokovno, utemeljeno. Jaz sem prepričan, da se da
               priti do dovolj utemeljenih sklepčnih zaključkov tudi kar se tiče odgovornosti,
               kakršnekoli, politične z vaše pristojnosti in drugih oblik odgovornosti vseh
               deležnikov. Gospod Dobovšek je tukaj zanimivo, kriminološko razlagal whitewashing in
               podobno. Ampak veste, kaj je najbolj pomembno pri kriminalu, kje se dogaja kriminal
               in take stvari. Tam, kjer ocenijo tisti, ki imajo od tega korist, da je majhno
               tveganje, da bodo odkriti in je majhno tveganje, da bodo preganjani. Ali se kdo
               vpraša, v tistem času, ko se je to dogajalo, takrat, ko smo mi ali vi izvedeli, mi
               smo to izvedeli, ko je bila zadeva že zaključena 2011; vi ste izvedli, ko je že bila
               zaključena –, takrat, ko se je pa delalo, se je pa delalo zato, ker je lahko nekdo
               ocenil, da je tveganje majhno. Ampak nihče od teh deležnikov ni videl ne vem kako
               velikega zaupanja niti v vas niti v kom drugem, da bi to obelodanil na način, da bi
               lahko sprožil preiskavo. Očitno je bilo vse zelo fragmentirano, vsak je nekaj vedel,
               nihče pa ne vsega, ker se preiskave niso morda vodile dovolj personalno. Zato bi rad
               poudaril, da dajmo biti res skrbni za ta naš skupni javni interes in se potruditi, da
               bomo čim bolj objektivno in celovito za vsak organ posebej ugotovili, kaj je kdo kdaj
               imel, kako je to v bistvu obravnaval in kako je s tem postopal.</p>
               <p>In ta vaš primer, ki ste ga spustili. Jaz sem bil impresioniran nad tem, kaj vse je
               vaša vlada imela; pa tega niti ne omenjate niti ne govorite. Ne bom se ponavljal,
               nočem nekaj predpostavljati. To kaže na to, da pač sistem ni bil dovolj učinkovit,
               tako ali drugače, in ga je treba popraviti. Ali je razlog sistemski ukrep? Včeraj ste
               sprejeli zakon, ki bo lahko tudi te kazenske odgovornosti omogočil in omogoča
               sistemske ukrepe, da bo tudi kazenski del, če so za to pogoji, bistveno učinkoviteje
               in hitreje izveden. Za druge oblike odgovornosti ste se pa ustanovili in vam želim,
               da uspešno opravite svoje delo; ampak na korekten, pošten in celovit način. Da tudi
               tisto, kar v javnost govorite ali pa predstavljate, poveste celovito in objektivno.
               In tudi z občutkom spoštovanja, dostojanstva do vseh ljudi, ker govorimo o domnevah.
               Hvala lepa.</p>
            </sp>
            <sp xml:id="SDZ7-Redna-33-2017-09-21.sp179">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnik predlagatelja, predsednik preiskovalne komisije dr. Anže
               Logar.</p>
            </sp>
            <sp xml:id="SDZ7-Redna-33-2017-09-21.sp180">

               <speaker>DR. ANŽE LOGAR (PS SDS):</speaker>

               <p>Če povzamem zaključek,če bo gospod Logar tiho, bo korektno opravljal svoje delo.</p>
               <p>Glede tistega, da je bila insinuacija v zvezi s stališčem gospoda Klemenčiča in vas,
               spor – preiskovalna komisija versus Deša Cener. Vi ste bili na Odboru za pravosodje,
               kjer ste zagovarjali stališče, da preiskovalna komisija nima pravic do kreditnih map
               Nove Ljubljanske banke. Vi ste bili tisti. Na srečo je Odbor za pravosodje Državnega
               zbora odločil drugače, tako kot je napisala Zakonodajno-pravna služba Državnega
               zbora; in s tem stališčem smo šli potem pred Ustavno sodišče. Ne gre za insinuacijo,
               ampak gre za de facto dejstvo. Prej ste rekli, da vedno označimo z imenom koga, ki ni
               dobro naredil ali pa je naredil kaj narobe. Vi ste na Ministrstvu za pravosodje. Kako
               pa sodišče naredi? Ali obsodbi oziroma daje na pranger tiste, ki dobro delajo; ali
               obsodi tiste, ki naredijo kaznivo dejanje? Verjetno tiste, ki naredijo nekaj narobe.
               In zato je logično, če preiskovalna komisija raziskuje nepravilnosti v bančnem
               sistemu, da bo na seznam dala tiste, ki so naredili nepravilnosti, ne pa tistih, ki
               so dobro delali. Tisti, ki so dobro delali, bi morali biti nagrajeni v pametni
               strukturi te organizacije. Žal so bili nagrajeni tisti, ki so slabo delali in so še
               danes po firmah, ki so v lasti države.</p>
               <p>Naprej, insinuiramo ali pa govorimo, zakaj niso prijavili na tožilstvo in tako
               naprej. Še enkrat ponavljam, KPK je prijavila na tožilstvo za pet plačilnih razredov
               večjo plačo uslužbenca na pravosodnem ministrstvu; milijardni posel preko Nove
               Ljubljanske banke pa ne. Zdaj mi pa povejte, ali vam ni to čudno, ali ni to
               neverjetno?! Sej ne vem, mogoče ste bili tudi vi takrat vodja tiste službe na KPK, ko
               je prijavila tistih pet plačilnih razredov. Ne vem. Ne insinuiram, ampak kot možnost.
               Kar se tiče vašega zadnjega retoričnega vprašanja, z veseljem bom odgovoril. Za
               gradivo, ki ste nam ga poslali, smo vam zelo hvaležni, je sestavni del tajnega
               poročila in je v arhivu oziroma v tihi sobi dostopen pod stopnjo tajnosti z oznako
               »zaupno«. Zato ga tu nisem omenjal. Morda, gospod Stare, je bila pa kakšna slika na
               PowerPoint prezentaciji iz tistega primera, če boste malo povezali. In eden od
               sklepov izhaja tudi iz tistega gradiva, ki ste ga vi posredovali na preiskovalno
               komisijo; in upam, da bo v pomoč organom pregona, da bodo lepo dokazali predhodno
               kaznivo dejanje, da bodo potem lahko dokazali tudi utemeljen sum kaznivega dejanja
               pranja denarja.</p>
            </sp>
            <sp xml:id="SDZ7-Redna-33-2017-09-21.sp181">

               <speaker>PREDSEDNIK DR. MILAN BRGLEZ:</speaker>

               <p>Besedo ima državni sekretar na Ministrstvu za pravosodje gospod Darko Stare.</p>
            </sp>
            <sp xml:id="SDZ7-Redna-33-2017-09-21.sp182">

               <speaker>DARKO STARE:</speaker>

               <p>Hvala.</p>
               <p>Kratek odgovor, zakaj se vam mogoče zdi paradoksalno. Omenili ste primer nekih petih
               plačnih razredov. Verjetno je šlo, ne vem, za zlorabo položaja nekega predstojnika,
               da je nekomu nekaj protipravno omogočil, da je imel korist; in na račun
               davkoplačevalcev. Komisija je vedno dala kazensko ovadbo takrat, ko je imela
               utemeljen sum; in ni obremenjevala policije in drugih organov, če je trditveno
               podlago lahko pospremila ter dokazala z listinami in dokumenti. Pri teh kadrovskih
               zadevah, odločbah, to je šala mala in verjetno je bil razlog v tem. Kar pa se tiče
               teh dokumentov, pa noben od njih ni tajni – to, kar ste omenili in kar smo vam mi
               pošiljali. Vi ste potem določili tajnost. Tajnost je samo, kar velja po ZVOP za vse
               osebne podatke, ni pa to tajnost po Zakonu o tajnih podatkih. Čisto informativno.
               Hvala lepa.</p>
            </sp>
            <sp xml:id="SDZ7-Redna-33-2017-09-21.sp183">

               <speaker>PREDSEDNIK DR. MILAN BRGLEZ:</speaker>

               <p>Besedo ima zopet predstavnik predlagatelja, predsednik preiskovalne komisije dr. Anže
               Logar.</p>
            </sp>
            <sp xml:id="SDZ7-Redna-33-2017-09-21.sp184">

               <speaker>DR. ANŽE LOGAR (PS SDS):</speaker>

               <p>Hvala.</p>
               <p>Kar se tiče tistega primera, kjer je bil utemeljen sum za kazensko ovadbo, zadeva je
               padla; ne vem, koliko je bil potem to utemeljen sum. Kar pa se tiče tistih
               dokumentov, imajo pa oznako »intreno« in je tudi označeno v poročilu i kot interno,
               kot mora biti po zakonodaji. Tudi če interne podatke v javnem delu razkrijem in jih
               ne morem uvrstiti v poročilo, ki je po ZBan-1 oziroma ZBan-2 bančna tajnost, poslovna
               skrivnost, jih lahko uvrstim samo v tajno poročilo in je označeno s stopnjo
               »interno«. V tretjem poročilu, še enkrat ponavljam.</p>
            </sp>
            <sp xml:id="SDZ7-Redna-33-2017-09-21.sp185">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Matej Tonin.</p>
               <p>Pripravita naj se mag. Alenka Bratušek in mag. Marko Pogačnik.</p>
            </sp>
            <sp xml:id="SDZ7-Redna-33-2017-09-21.sp186">

               <speaker>MAG. MATEJ TONIN (PS NSi):</speaker>

               <p>Še enkrat dober dan.</p>
               <p>Saj veste, da po naravi nisem teoretik zarote, da bi v vsaki stvari, ki se v
               Sloveniji dogaja, videl neko zaroto; ampak v primeru iranskega posla na Novi
               Ljubljanski banki pa težko pristaneš, da gre zgolj za sama naključja. Razumem, da se
               naključje zgodi enkrat, morda tudi dvakrat; da je pa cel niz nekih naključij, pa vsaj
               jaz osebno temu ne verjamem. Trdim tisto, kar sem povedal v stališču, da je moral
               biti za vso to zgodbo nek organizator, človek, ki je imel dobre zveze z iransko
               obveščevalno službo; človek, ki je pripeljal te ljudi v Ljubljano, da so ti ljudje v
               Ljubljani odprli račun pri NLB; in ki je poskrbel za to, da so bili nadzorstveni
               mehanizmi zakriti oziroma da niso pravilno delovali. To je pač moja ocena. Če bi šlo
               za naključja, da bi bil takšen redosled naključij, na primer, da bi šefi v NLB svoje
               podrejene utišali, čeprav so podrejeni opozarjali, da so nenavadne stvari, nenavadni
               nameni, da morajo plačila izvajati ob točno določenih urah. Dobro, tukaj bi še lahko
               rekel, da gre za naključje. Morda si nadrejeni v Novi Ljubljanski banki želijo, da se
               čim več transakcij opravi skozi Novo ljubljansko banko in da od tega kaj zaslužijo.
               Ampak to ni ena stvar. Naslednja stvar, da se Urad za preprečevanje pranja denarja
               zmoti za tri ničle, kar je priznal tudi zdajšnji predstojnik, kar se mi zdi korektno,
               da ni tega branil v nedogled, ampak je povedal. Priloge so pa bile prave, kot sem ga
               razumel. Ampak ker je sam zdaj predstojnik in najverjetneje tudi sam ve, da tovrstni
               uradi, kakršnega predstavljate, dobivajo kar nekaj poizvedb, kar nekaj dopisov. Za
               obravnavo je ključen tisti glavni dopis in najverjetneje se boste tukaj strinjali z
               mano, če v glavnem dopisu stvari niso v nebo vpijoče, če niso zelo izrazite, potem se
               najverjetneje ne poglabljajo zelo intenzivno v neke detajle. Moja poanta je bila, če
               bi pridodali še tiste tri potrebne ničle, da bi bilo jasno, da gre za milijone, ne pa
               za sto tisoče evrov, bi alarmi v nekaterih drugih službah precej močno zvonili.</p>
               <p>Recimo to je pa zgodba, ki se je zgodila v policiji, je pa definitivno filmska.
               Mislim, da bi morala biti že po tej plati policija absolutno zainteresirana, da
               preveri, kaj se je zgodilo na tem primeru. Po zaslišanjih, ki smo jih imeli, je bilo
               jasno, da je policist, ki je bil na nek način odgovoren za gospodarski kriminal
               znotraj policije, že novembra 2010 ugotovil, da ni znakov pranja denarja. Zanimivo
               pri vsej tej stvari pa je to, da so njegovi sodelavci z nekega drugega oddelka za
               preprečevanje terorizma, mislim, da se nekako tako imenuje, poizvedovanja kljub temu
               naprej nadaljevali. In potem še v začetku leta 2011 dobivali določene informacije od
               partnerskih služb. In pravim, da je hollywoodska zgodba v tem smislu, da je potem
               taisti policist, ki ugotovi, da ne gre za pranje denarja, suspendiran zaradi
               korupcije; tri mesece, štiri mesece po tem pa neverjetno pade z lojtre in pri tem
               umre; in pri tem ne obstaja nobenih prič. Sicer zdaj jaz tukaj lahko teoretiziram pa
               gradim teorije zarote, ampak meni se zdi to indic, indic čiščenja dokazov, ki bi
               moral policijo vsaj zanimati, da bi nekoliko bolj podrobno te zadeve preiskala. Če ne
               moremo govoriti o gotovem dejstvu, da je to nek zločin za prikrivanje stvari, bi
               lahko govorili vsaj o indicu.</p>
               <p>O aktivnostih Sove danes na odprtem delu ne morem govoriti, to bomo pač jutri na
               zaprtem delu obravnavali. Ampak ko zdaj postavljam celotni kontekst in ko vrtim
               zgodbo nazaj v preteklost, mi je jasno, zakaj je bil takšen odpor proti privatizaciji
               Nove Ljubljanske banke; ker sem prepričan, da se kaj podobnega v privatnih bankah ne
               bi moglo zgoditi. To dokazujejo tudi številni primeri, ko so številne privatne banke
               tovrstne transakcije s strani NLB enostavno zavračale. To mi zgolj pojasnjuje
               dejstvo, da nekaterim predstavlja NLB priročno orodje tudi za tovrstne posle. Še ena
               zadeva, ki je prej nisem tako dobro obdelal; jaz močno dvomim, da pri tem poslu
               posredniki oziroma organizatorji tega dela v Sloveniji niso zaslužili. Tisti, ki je
               pripeljal in v Sloveniji vso to celotno zgodbo omogočil, preko 700 milijonov evrov,
               dvomim, da je ostal brez plačila. Rekel bi še naslednje, da je za Slovenijo to precej
               neprijetna zgodba, tudi v smislu naših zunanjepolitičnih posledic. Morda bi o teh
               zadevah veljalo razpravljati rajši na zaprti seji in je bolje, da tukaj zaključim. Je
               pa dejstvo, da se je s tem poslom v NLB pomagalo obveščevalni službi neke države, ki
               ne slovi ravno po spoštovanju človekovih pravic. To je pa tudi zanimiva stvar.</p>
            </sp>
            <sp xml:id="SDZ7-Redna-33-2017-09-21.sp187">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Alenka Bratušek.</p>
               <p>Pripravita naj se mag. Marko Pogačnik in gospod Jani Möderndorfer.</p>
            </sp>
            <sp xml:id="SDZ7-Redna-33-2017-09-21.sp188">

               <speaker>MAG. ALENKA BRATUŠEK (PS NP):</speaker>

               <p>Lep pozdrav, spoštovani kolegice in kolegi!</p>
               <p>To danes se posluša kot ena dobro napisana kriminalka. Govorimo o milijardi evrov,
               ki se je kotalila po našem bančnem sistemu, danes smo leta 2017, pa do letos nihče ni
               vedel ali pa naredil nič. Ne vem, meni se zdi to praktično nemogoče. Ena milijarda
               evrov in to v letih, ko smo v proračunu iskali evre, evre, da se pokojnine niso
               zniževale, da so socialni transferji ostali takšni, kot so bili, in zniževali plače
               javnih uslužbencev. Vsepovsod je bilo treba rezati, tam se pa z milijardo evrov, to
               je več kot 10 % državnega proračuna, ne da se ni ukvarjal, očitno iz poročila izhaja,
               da so celo vedeli; pa naredili nič. Mimogrede, predsednik, Urad za preprečevanje
               pranja denarja spada pod ministrstvo za finance in ne ministrstvo za delo, kot je
               bilo navedeno na ekranu, da tisti, ki spremljajo sejo, vejo, da je še vedno tam, kjer
               je bil. In odziv direktorja Urada za preprečevanje pranja denarja, odgovor, da je
               bilo vse v redu, da ni bilo nič narobe, to pomeni, da se danes lahko dogaja nekaj
               podobnega in bodo čez 7 let ugotavljali nekateri drugi, da pa mi nismo naredili nič.
               Milo rečeno, mi ni jasno, da se takšne stvari lahko dogajajo. V poročilu so jasno
               predlagani sklepi, jasno zapisana imena nosilcev političnih funkcij, ki so vedeli za
               to; se pravi, da imamo zapisano na nek način tudi politično odgovornost. Čeprav vem,
               da je to že bila polemika, bi vseeno vprašala – dva kolega sta tukaj, tudi Jani, ki
               bo delal na drugi preiskovalni komisiji –, kaj bo ta komisija še lahko ugotavljala.
               Ne vem. Razumela sem predstavnike poslanskih skupin, da bomo to poročilo podprli, se
               pravi jasno zapisano, kako in kaj, ga predali organom, tistim, ki jim je pač treba,
               pregona in stvar bi morala biti za Državni zbor končana. Okej, lahko gremo še naprej.
               Bolj me skrbi to, da očitno od leta 2009, 2010 do danes ni enega koraka izboljšanja,
               da se takšne stvari ne bi dogajale.</p>
               <p>Tukaj bi sama spomnila še na eno stvar, ki sem jo sama povezala že takrat, ko je ta
               afera prišla na dan. Spomnimo se podrejenih obveznic v bančni sanaciji. Velika zgodba
               – je bilo treba, ni bilo treba. Mali izbrisani delničarji so zelo glasni. Samo dve
               obveznici sta se izdajali v tujini, v Luksemburgu; in to v času, ko se je dogajalo
               to, kar se je dogajalo. Slučajno? Slučajno v Luksemburgu, da nihče ne ve, kdo je te
               obveznice kupil. Še danes nimamo imen in priimkov ljudi, ki so, ne vem kako, denar
               spravili tja. Baje naj bi bilo to kar veliko Slovencev. Je to lahko povezana zgodba?
               Denar iz tega pranja končal v obveznicah v Luksemburgu? Naše banke so jih izdajale.
               To so stvari, za katere res mislim, da si zaslužijo odgovore; ampak odgovore. S tem,
               kar mi danes delamo, ljudi samo še bolj begamo. Mi smo nametali na mizo cel kup
               problemov, cel kup odprtih vprašanj. Odgovorov, vrednih 1 milijardo, pa ni. Mislim,
               da si naši državljanke in državljani zaslužijo, da čim prej dobijo odgovore, kdo je
               odgovoren za to. Pa ne samo kdo je odgovoren, enkrat je treba tudi v naši državi
               začeti tudi za svoje neodločanje odgovarjati. Milijardo razlogov imamo danes na mizi
               za to.</p>
            </sp>
            <sp xml:id="SDZ7-Redna-33-2017-09-21.sp189">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Marko Pogačnik.</p>
               <p>Pripravita naj se gospod Jani Möderndorfer in gospa Eva Irgl.</p>
            </sp>
            <sp xml:id="SDZ7-Redna-33-2017-09-21.sp190">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, kolegice, kolegi, spoštovani državni sekretarji!</p>
               <p>Ko prebereš tole poročilo, ko poslušaš današnjo razpravo, sem jaz prepričan, je
               edino ena zadeva, da Slovenija potrebuje korenite spremembe. In prva priložnost za
               korenito spremembo bo to nedeljo na referendumu, druga možnost za korenito spremembo
               bo pa prvi krog predsedniških volitev 22. oktobra. Spoštovani predsednik, vi zmajete
               z glavo. Ne vem, ali zaradi moje razprave ali zaradi česa drugega; vendar danes
               govorimo tukaj o poročilu preiskovalne komisije, o sumu pranja denarja približno ene
               milijarde dolarjev, kar predstavlja več kot 10 % prilivov v slovenski proračun. Jaz
               si ne morem zamisliti, da bi še katera druga država Evropske unije obravnavala takšno
               poročilo suma pranja denarja državne banke, največje sistemske banke za več kot 10 %
               prilivov proračuna; in da v parlamentu ne bi bil prisoten niti en minister. Niti en
               minister, parlament pa obravnava poročilo suma pranja denarja za več kot eno
               milijardo evrov. Ni niti predsednika Vlade, ni niti predsednika države in niti
               odgovornih institucij, regulatorjev. Jaz bi danes najmanj pričakoval, da so tukaj
               prisotni tudi predstavniki Banke Slovenije, predstavniki policije, predstavniki
               Slovenskega državnega holdinga, ki skrbi nad upravljanjem Nove Ljubljanske banke.
               Niti enega.</p>
               <p>Še večji šok je zame osebno, da dve parlamentarni stranki sploh nista imeli stališča
               pri sumu pranja denarja za eno milijardo evrov v naši največji sistemski banki,
               državni banki NLB. Jaz sem prepričan, da bi ti dve parlamentarni stranki imeli
               stališče, če bi razpravljali o resoluciji vpliva sončne energije na razmnoževanje
               žuželk v Južni Afriki. Ena milijarda in dve stranki nista imeli stališča. Drugi šok
               pa recimo, da v primeru, da ne bi preiskovalna komisija bila sestavljena in pogledala
               določenih dokumentacij, da mi s to ugotovitvijo verjetno sploh ne bi bili seznanjeni.
               Kajti to, kar je ugotovila preiskovalna komisija, se je dogajalo od konca leta 2008
               naprej, pa približno tam do leta 2012. In mene res zanima, kdo mi recimo lahko da
               odgovor. V primeru, da preiskovalna komisija ne bi bila ustanovljena, da verjetno ne
               bi prišla do teh dokumentov, bi verjetno ta zadeva šla v Sloveniji mimo. In pod temi
               bistvenimi ugotovitvami piše celo, da je o vsem bil obveščen najvišji vrh države,
               predsednik države, predsednik Vlade, minister, vsi so dobili to informacijo. Dobili
               so poročilo, ni se zgodilo pa, vsaj po tem poročilu, ki ga imamo doslej, nič.
               Preiskovalna komisija naj bi ugotavljala tudi politično odgovornost. Mene recimo
               zanima, ko je bil ta politični vrh obveščen s strani določenih organov, kaj je ta
               politični vrh naredil. Kakšna je bila reakcija tedanjega predsednika države, kakšna
               je bila reakcija tedanjega predsednika Vlade, današnjega predsednika republike,
               kakšna je bila reakcija tedanje notranje ministrice in vseh ostalih? Tega dokumenta
               ni naredila ena politična stranka. Ta dokument je delo preiskovalne komisije, ki je
               sestavljena iz članov vseh parlamentarnih strank. In po mojem vedenju je bil ta
               dokument sprejet soglasno, zato ima zame osebno bistveno večjo težo, kot če bi bil to
               dokument ene poslanske skupine. Tukaj lahko beremo, da so si te ugotovitve narejene
               tudi na podlagi listinskih dokumentacij. Tukaj se lahko vprašamo, kaj se je še
               zgodilo. Mi vemo recimo, da smo Novo Ljubljansko banko že dvakrat sanirali na račun
               davkoplačevalskega denarja. Zadnja sanacija je potekala že pred tremi leti. Za
               celotni bančni sistem je bilo namenjenih približno 5 milijard davkoplačevalskega
               denarja in za teh 5 milijard do danes še nihče ni sprejel nobene odgovornosti. Nihče
               ni bil razrešen, nihče ni odstopil. Kar lahko tukaj beremo, niti enega pojasnila
               vpletenih z imeni in priimki, ki jim ga komisija nalaga, se še ni odzvalo. Jaz sem
               prepričan, da bo enkrat te odgovore treba dati na mizo. Na mizo bo treba dati
               odgovore, te, ki so tukaj notri, ki so vsaj zame osebno obremenjeni s precejšnjo
               težo, narejeni pa na podlagi listinskih dokumentacij. Kdo lahko da zagotovilo, da
               podobnih poslov v naših bankah ni bilo še več? Ali je to res edini posel? Ker
               nekateri pravijo, da se največjih poslov sploh ne odkrije. Tukaj se pa pogovarjamo o
               eni milijardi, več kot 10 % je to prilivov slovenskega proračuna za eno leto. Te
               odgovore bi radi dobili. Šokiran sem s strani direktorja Urada za preprečevanje
               pranja denarja, ko spodbuja poslanke in poslance, da en določen sklep tukaj notri ni
               ustrezen, da naj se ga ne podpre, kot da vlada ni pristojna, da daje takšne zahteve
               kot skupščina. Vlada je 100-odstotna lastnica Nove Ljubljanske banke. 100-odstotna
               lastnica. Jaz sem prepričan, kar bi moralo biti, je, da bi vlada sklicala takoj
               skupščino, nadzorni svet, upravo te banke. Vse se lahko naredi. Do danes se ni
               naredilo še nič, o tej zadevi je pa slovenska javnost recimo obveščena že približno
               tri do štiri mesece, vsaj javno. Se pa ti dokumenti v parlamentu pojavljajo že nekaj
               časa več. Danes parlament obravnava to poročilo, javno, pred kamerami se o tem
               pogovarjamo. Niti enega ministra ni v Državnem zboru, ni predsednika Vlade, ni
               predsednika države, ni predstavnikov Nove Ljubljanske banke, ni predstavnikov SDH, ni
               predstavnikov Banke Slovenije. Kot sem uvodoma rekel, Slovenija potrebuje korenite
               spremembe. Prva priložnost je v nedeljo, naslednja pa je 22. oktober, ko so
               predsedniške volitve.</p>
            </sp>
            <sp xml:id="SDZ7-Redna-33-2017-09-21.sp191">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Jani Möderndorfer.</p>
               <p>Pripravita naj se gospa Eva Irgl in mag. Andrej Šircelj.</p>
            </sp>
            <sp xml:id="SDZ7-Redna-33-2017-09-21.sp192">

               <speaker>JANI (JANKO) MÖDERNDORFER (PS SMC):</speaker>

               <p>Dober dan.</p>
               <p>Pred nami ni končno poročilo, ampak delno poročilo, kar govori, da je tudi razprava,
               ki danes poteka, na nek način lahko, kako bi rekel, ni končna. In zato že danes
               dajati neke ocene in trditve, kaj dejansko je komisija ugotovila, bi bilo najmanj,
               kar lahko rečem, nekorektno; ker sama komisija ugotavlja, da ima ogromno neznank. Sam
               osebno sem zelo natančno in temeljito prebral vsa delna poročila, in sicer tista, ki
               so kot davčna tajnost, ter tista, ki so zaprta, o katerih je govoril kolega Logar.
               Moram reči, da imam danes občutek, da komisija nadaljuje svoje delo s to razpravo. Še
               posebej moram reči, da sem postal pozoren na dokument, o katerem pa jaz, pa čeprav
               sem si prebral vsa tri poročila, nič ne vem. Vem pa za neko fusnoto, o kateri sem
               bral, in je ta dokument omenjen samo kot številka, dokument pa ni na razpolago, zato
               ne moremo vedeti, kaj piše v tem dokumentu. Lahko pa ve preiskovalna komisija oziroma
               gospod Logar. Zato danes govoriti pred slovensko javnostjo, da imamo vsi tukaj
               možnost vpogleda v ta dokument, ne drži.</p>
               <p>Naj pa na začetku povem tisto, kar je bil moj osnovni namen. To je, da komisija, ki
               je bila ustanovljena tudi z večino v tem državnem zboru, katero vodim, bo nadaljevala
               z delom, predvsem v tistem delu, kjer bo komisija zaradi svojih pristojnosti, ki jih
               ni imela tako polnih, kot jih ima naša preiskovalna komisija, lahko nadaljevala in se
               mogoče dokopala še do ostalih neznank. Moram reči, da je izredno nenavadno, ker danes
               v bistvu razpravljamo o dokumentu, s katerim pa se ni ukvarjala samo ta preiskovalna
               komisija, ampak se je ukvarjala tudi Komisija za nadzor obveščevalnih in varnostnih
               služb, na kratko, delovno, če to tako imenujem. Na nek način je zelo težko reči,
               danes bom govoril samo o tem delu, o čemer govori delno poročilo preiskovalne
               komisije, jutri na zaprti seji se bomo pogovarjali pa ločeno, kaj še je komisija za
               nadzor ugotavljala in delala. Dejstvo je, če hočemo braniti zakonitost v Državnem
               zboru in voditi preiskovalne komisije, se moramo najprej zavedati, da moramo najprej
               mi sami delati zelo zakonito, tudi kar se tiče preiskovalnega postopka, ki ga
               opravlja komisija. Žal še vedno trdim in po drugi strani sem vesel in zadovoljen, da
               smo ustanovili to komisijo, kajti ta komisija ima zdaj tista pooblastila, da lahko
               končno – in kar iz tega poročila ni razvidno – pripelje na zaslišanje določene priče,
               ki jih prejšnja komisija niti ni mogla. Za mene sta pomembni dve stvari. Eno je
               politična odgovornost, ne pa kriminalistična dejavnost in forenzična preiskava, ki jo
               opravlja preiskovalna komisija. Je pa res, da ne samo to preiskovalno komisijo, ampak
               vse preiskovalne komisije v zgodovini Državnega zbora do danes zelo rado zanese in
               začnejo preiskovati in raziskovati, seveda zaradi lažjega razumevanja in odkrivanja
               politične odgovornosti; in na koncu se zapletemo, da v bistvu ugotovimo vse drugo,
               samo politične odgovornosti ne. Namen komisije je odkriti politično odgovornost. In
               drug namen in cilj komisije je; to, kar sem upal, da bom danes slišal iz ust, pa še
               nisem slišal, mogoče posredno, mogoče se bo kasneje direktor oglasil pa bo na glas
               povedal tisto, kar mislim, da bi moral povedati pred slovensko javnostjo, to pa je,
               ali danes v Republiki Sloveniji obstajajo vse primerne varovalke, da se takšen primer
               ne more več zgoditi; vsaj ne na takšen način, kot se je zgodil v tem primeru. In to
               mi je manjkalo danes, gospod direktor, ko ste govorili in ste sicer rekli, da ne
               boste polemizirali, čeprav malo ste; ampak v resnici pa niste dali jasnega odgovora,
               zelo jasnega. Danes Urad za preprečevanje pranja denarja ima vsa tista potrebna
               pooblastila in podlago v zakonodaji, da lahko ukrepa. Če bi imel ta pooblastila
               takratni urad, kot jih ima danes, bi verjetno ukrepal drugače in bi se stvar že mnogo
               prej zaustavila. To sem jaz mislil, da bom danes od vas slišal. Imate pa še nekaj
               minut časa, imate še čas to povedati, če je temu tako.</p>
               <p>Druga stvar, ki se mi zdi pomembna, je to, da se moramo mi zavedati, bom namenoma
               omenil, politična odgovornost se začne najprej na najvišjem vrhu. Najvišji in najbolj
               obveščen človek v državi je ponavadi predsednik Vlade. Kaj pravzaprav predsednik
               Vlade, ko mu ta državni zbor potrdi vlado, najprej naredi? Smo imeli celo prakso, smo
               lahko gledali, da so nekateri še ponoči, ob pol dvanajstih zvečer sklicali dopisno
               ali pa kar sejo vlade. In kaj so najprej naredili? Najprej so zamenjali šefa
               obveščevalno-varnostne službe, ga imenovali in postavili šefa kabineta. Kaj vam to
               pove? Da hoče imeti na tem mestu človeka, ki mu zaupa, in da bo imel dostop do
               informacij in da bo pravočasno o vseh stvareh obveščen. Vsi predsedniki vlad, potem
               pa po hierarhiji še predsednik države, določeni ministri s svojih področij, ki imajo
               te kompetence in tudi pooblastila, so delno tudi še zelo obveščeni. Vendar najbolj pa
               predsednik Vlade. Zakaj to omenjam? Ker se mi zdi pomembno, da se ve, kdaj je bil kdo
               o kakšni stvari obveščen in kdaj je kdo tudi ukrepal. Iz poročila je več ali manj
               razvidno, kdaj se je vsa stvar začela in kdaj se je račun tudi zaprl. Jaz ne
               verjamem, da pri tako velikem znesku in pri taki zgodbi, ki se je dogajala v Novi
               Ljubljanski banki, predsednik Vlade, ki odhaja, ne bi obvestil naslednjega
               predsednika Vlade, odvisno od tega, kdaj je bil kdo obveščen. Ne vem, kdo je ta, ki
               je bil obveščen, zato danes ne morem govoriti o tej krivdi in si tudi ne bi česa
               takšnega privoščil, ker bi bilo nekorektno. Bom pa z veseljem šel tako daleč, skupaj
               s svojimi člani znotraj komisije, da bom prišel tudi do tega podatka, ker se mi zdi
               to korektno in je prav, da slovenska javnost to ve.</p>
               <p>Druga stvar, ki se mi zdi še pomembna, je, treba je vedeti, da je naša komisija
               imela zelo slabo popotnico za začetek, naprej zaradi tega, ker niso vse stranke
               imenovale svojih članov. Nepovezani in SDS sta se odločila, da pač v to komisijo ne
               bosta predlagala nobenega člana; in s tem dali tudi jasno sporočilo, kako resno
               mislijo, kaj bo ta komisija počela. Tukaj odgovor kolegici Alenki Bratušek, ki se je
               vprašala, ali bo ta komisija sploh imela kaj za početi, če pa že danes vse vemo.
               Kolegica Alenka, kot si sama ugotovila, ne vemo še vsega. In zato se mi zdi pomembno
               predvsem to, kajti prva stvar, ki sem jo želel in sem tudi napovedal pri ustanovitvi
               komisiji, je, da sem preiskovalno komisijo in tudi komisijo za nadzor obveščevalnih
               služb zaprosil za gradivo. Veste, kakšen odgovor sem dobil? Da mi ga ne morejo
               posredovati in da se naj obrnem na tiste institucije, ki so lastniki tega gradiva.
               Zgodil se bo paradoks. To sem že naredil. V Državnem zboru bomo imeli v kleti
               duplikate dvojnih gradiv; ene, ki jih ima Logarjeva komisija; in ene, ki jih bo imela
               moja komisija. Ob tem, da smo vsi poslanci zavezani k varovanju podatkov po zakonu.
               Vse, kar bi morali narediti, bi morali narediti samo to, da bi enako, kot je
               pristojno, da bi obvestili tiste, od katerih so dobili gradivo, povprašali, če lahko
               posredujejo to gradivo; in enako dobili podpise tudi o zaupnosti, katere avtorji teh
               gradiv zahtevajo. Tega niso naredili. Dobil sem zelo kratek odgovor, da mi tega ne
               morajo posredovati. Seveda sem zahteval vsaj tisto gradivo, da se ne bomo šli …, ker
               se tako borimo proti uradniškim zavoram in zapletom, ker se enostavno med sabo ne
               moremo pogovarjati, pa sami to počnemo znotraj državnega zbora, da mi posredujejo
               vsaj gradivo, katerega avtorji so sami. Vse tisto, kar so pridelali v svojem času
               preiskovalne komisije. Upam, da ga dobim. Odgovora še nisem dobil. Verjamem, da ga
               bom dobil, ker jim ne preostane drugega.</p>
               <p>Ampak tisto, kar se mi zdi pomembno, je, da gre za neko nezaupanje. Jaz mislim, da
               moramo vsi tej dvorani, govorim predvsem o poslancih in poslankah, verjeti, če je
               večina izvolila in določila neke določene naloge v skladu s poslovnikom in zakonom,
               da pripeljemo do konca. In smisel te komisije, in zato pozivam nepovezane ter SDS,
               ker imajo kadarkoli vedno možnost vstopiti s svojim članstvom v komisijo, da bodo ne
               samo pomagali, ampak tudi nadzirali, še toliko bolj pomembno, kako se to delo
               opravlja. In istočasno s tem dali jasno sporočilo vsem državljanom in državljankam,
               da mislimo vsi skupaj zelo resno pri tej stvari. Zelo tanka črta je med političnimi
               igricami pa iskrenim delom, kadar se pogovarjamo o preiskovalnih komisijah. Jaz sem
               bil deležen ogromno očitkov, da smo ustanovili preiskovalno komisijo zgolj in samo
               zato, da bomo politično nagajali bodisi SD bodisi SDS ali ne vem komu. Danes vam
               lahko zagotavljam tukaj, da to ni moj namen. Če boste ta namen ugotovili, odstopim
               kot poslanec Državnega zbora, ker se tega ne grem, ker ni vredno niti mojega imena
               niti moje časti. Je pa nekaj drugega pomembno, da je škoda, če ste že toliko časa
               porabili na tem delu, da zraven aktivno tudi sodelujete in ne samo za predano
               dokumentacijo. Tukaj sem pričakoval vaš input vložek, pa nič zato. Čas je še, mogoče
               se bo kaj spremenilo.</p>
               <p>Problem je, večkrat sem slišal, nekateri med vrsticami, na začetku pa zelo veliko,
               da je pranje denarja povzročilo bančno luknjo. No, vsak resen ekonomist ve, da to ne
               gre. Polni izjav in komentarjev so bili nekateri na začetku, je pa res, da bo treba
               zelo jasno osvetliti, kaj se je v tistem času dogajalo, kar v poročilu Logarjeva
               komisija z dokumenti tudi dodatno podkrepi. To pa je, kakšna je bila vloga vseh
               deležnikov – bodisi znotraj banke, bodisi znotraj regulatorja, bodisi znotraj urada,
               tudi NPU, pravosodja, Ministrstva za zunanje zadeve, vseh, ki so imeli vzvode, da bi
               lahko zadevo, več kot jasno, pravočasno zaustavili ali pa nanjo vsaj opozorili. In
               dejstvo je, to je edino, kar danes lahko sam zatrdim, da ob branju tega poročila, ki
               ga je pripravila Logarjeva komisija, da se je ne eden, ampak ogromno ljudi, tudi s
               politično odgovornostjo, obrnilo stran. Indici, zakaj so to počeli, kakšen je bil
               njihov namen, do tega Logarjeva komisija ni prišla. Upam, da bomo vsaj mi prišli.
               Vendar če bomo našli politično odgovornost in tudi vse potrebne elemente za popraviti
               tisti del zakonodaje, ki bi lahko dodatno varoval kot varovalke, da do takšnih
               primerov ne bi več prihajalo, bi nam to omogočilo, da bistveno lažje in bolj mirno
               spimo. Če bi bilo še kaj pomembnega za povedati; ne, zaenkrat dovolj, ker malo šparam
               čas za zaprti del. Hvala.</p>
            </sp>
            <sp xml:id="SDZ7-Redna-33-2017-09-21.sp193">

               <speaker>PREDSEDNIK DR. MILAN BRGLEZ:</speaker>

               <p>Replika, mag. Alenka Bratušek.</p>
            </sp>
            <sp xml:id="SDZ7-Redna-33-2017-09-21.sp194">

               <speaker>MAG. ALENKA BRATUŠEK (PS NP):</speaker>

               <p>Zelo kratko. V naši poslanski skupini smo se pač zaradi majhnega števila naših članov
               odločili, da ne moremo kvalitetno sodelovati v vseh preiskovalnih komisijah, ki ste
               jih v tem mandatu ustanovili. Tako pač je in osebno še vedno mislim, da bi lahko
               komisija, ki je že ustanovljena, svoje delo tudi na tem področju opravila do konca.
               In kot jaz vem, naše komisije lahko ugotavljajo samo politično odgovornost nosilcev
               političnih funkcij. Kaj so na NPU delali narobe, kaj je bilo na Banki Slovenije in
               tako naprej, ne vem, če bo tukaj kaj veliko pomoči. Jaz želim čim boljše delo tudi
               tej komisiji in upam, da bo rezultat kaj drugačen od sklepa, ki ga imamo danes na
               mizi. Pet imen je v ta sklep vključenih. Dejansko se ve, da teh pet politikov je
               vedelo, kaj se dogaja, in niso ukrepali. Dobro, če razloge še iščemo, okej, iščite še
               razloge zakaj; ampak mislim, da niti ni pomembno, ni pomemben razlog. Pomembno je, da
               pač so vedeli in niso ukrepali. To je vse. Na žalost se sedem let po dejanju
               ukvarjamo s tem. Mene bolj skrbi ali pa si želim, da se v tem trenutku kaj podobnega
               ne dogaja, ampak iz povedanega jaz mislim, da tega ne moremo zatrditi; in to je
               žalostno. Mi se ukvarjamo s preteklostjo; danes nastaja pa lahko, ne vem, ne vemo,
               nekaj podobnega ali enakega. In to je meni najbolj grozno danes.</p>
            </sp>
            <sp xml:id="SDZ7-Redna-33-2017-09-21.sp195">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnik predlagatelja, predsednik preiskovalne komisije dr. Anže
               Logar.</p>
            </sp>
            <sp xml:id="SDZ7-Redna-33-2017-09-21.sp196">

               <speaker>DR. ANŽE LOGAR (PS SDS):</speaker>

               <p>Jaz upam, da izvajanja gospe Bratušek ne gre razumeti v tej smeri, da se ne bi smeli
               ukvarjati s preteklostjo. Upam, da ni bil njen preobrat v tej smeri.</p>
               <p>Strinjam se z gospodom Möderndorferjem, ko je dejal v zvezi z izvajanjem gospoda
               Muženiča. Tudi jaz sem bil šokiran nad načinom, kako direktor Urada za preprečevanje
               pranja denarja predstavi preteklo delo urada. Tako, da očitno danes urad funkcionira
               enako. Če se obrnem na gospoda Möderndorferja in njegove izjave. Majhno napako je
               naredil. Govoril je o tem, da danes sprejemamo delno poročilo in zato tudi delne
               ugotovitve. Popraviti ga moram, sprejemamo vmesno poročilo in sprejemamo zaključne
               ugotovitve vmesnega poročila. In te ugotovitve so takšne, do katerih je pač
               preiskovalna komisija na podlagi konkretnih dejstev in dokumentov prišla. V zvezi s
               tisto fusnoto, ki jo je kolega Möderndorfer zaznal samo kot fusnoto; če ste
               nadaljevali branje tistega teksta, ste lahko videli, da je ravno ta tekst iz
               dokumentov, ki so prišli z Ministrstva za pravosodje. Fusnota je samo navedla, za
               kateri dokument konkretno gre, ki je pa sestavni del poročila in naveden v začetku
               poročila odprtega dela. Ta razprava poteka, češ da preiskovalna komisija za
               bančništvo ni pristojna za vprašanje preprečevanja pranja denarja. Jaz imam tu dve
               sodbi Okrožnega sodišča v Ljubljani. Dajmo enkrat razčistiti to zadevo. Gospod
               Möderndorfer je večkrat izrazil, češ da nismo za to pristojni in da zato tudi
               ustanavljajo novo preiskovalno komisijo.</p>
               <p>Tu imamo odredbo sodnice Topolšek v zvezi z dokumenti NLB, preprečevanje pranja
               denarja. Citiram: »Zahteva vsebuje vse potrebne sestavine in je tudi ustrezno
               obrazložena. Predmet je v konkretnem primeru dovolj določno opredeljen, da sodišču
               omogoča presojo zakonitosti. Zahtevan ukrep,« torej zaseg dokumentacije v zvezi s
               sumom pranja denarja, »je glede na vse navedeno primeren, nujen in neizogiben«. Potem
               pa imam še argumentacijo sodnice Karmen Erčulj, ki je odločala malce kasneje in ki je
               odločala tudi na podlagi pritožbe Nove Ljubljanske banke, ki pa je, ne boste verjeli,
               v bistvu skoraj dobesedno uporabila argumentacijo kolega Möderndorferja, tu v
               razpravi v Državnem zboru, češ da smo mi nepristojni in da se zato ustanavlja nova
               preiskovalna komisija. Trajalo je sicer dlje, ampak sodnica Karmen Erčulj je tudi
               odločila, da se zaseže dokumentacija. Pa vam bom sedaj prebral, kaj je ona odločila v
               še enkrat daljši obrazložitvi: »Po oceni sodišča je vsa predlagana dokumentacija v
               zvezi s predmetom, namenom in obsegom parlamentarne preiskave. Res je sicer, da je
               njen namen povezan predvsem, ne pa izključno, z ugotavljanjem slabih kreditov in
               bančnih garancij, vendar pa bo tudi proučitev dokumentacije, ki se nanaša na sumljive
               posle, služila njenemu namenu. Preiskava je usmerjena v nepravilnosti v bančnem
               sistemu. Navedena banka pa je organ, ki s takšno dokumentacijo razpolaga.« Prosim,
               zaključimo s to razpravo o tem, ali je ta preiskovalna komisija pristojna ali ni. Je
               bila, je in bo pristojna tudi na področju preprečevanja pranja denarja. Hvala.</p>
            </sp>
            <sp xml:id="SDZ7-Redna-33-2017-09-21.sp197">

               <speaker>PREDSEDNIK DR. MILAN BRGLEZ:</speaker>

               <p>Replika, gospod Jani Möderndorfer.</p>
            </sp>
            <sp xml:id="SDZ7-Redna-33-2017-09-21.sp198">

               <speaker>JANI (JANKO) MÖDERNDORFER (PS SMC):</speaker>

               <p>Glede tega sva se s kolegom Logarjem že večkrat pogovarjala, tudi na televiziji. Še
               več, rekel je, če pa je kdo pristojen, je pa sodišče tisto, ki je pristojno, da bo
               povedalo, kaj lahko preiskovalna komisija dela in česa ne.</p>
               <p>Kolega Logar, pozabili ste eno stvar. To vse drži, kar ste prebrali, in tega vam
               nikoli ne oporekam; ampak to vam je sodišče dalo zgolj iz enega razloga, dostopi do
               podatkov tudi zaradi regulatorja, ker vam najprej niso hoteli dati. In ste seveda
               utemeljevali in na to se je izgovarjala NLB. Interpretacija, ki jo danes razlagate –
               in zato tudi dokazujem, da temu ni tako –, je, da ste imeli zožene pogoje. Dam
               primer, zakaj vi ne morete poklicati bivših predstavnikov KPK, ampak jih je morala
               komisija za nadzor, s tem da niti ta ni imela teh pooblastil. O tem sem govoril prej,
               ko sem govoril o zakonitostih, ki jih moramo najprej mi izvesti v Državnem zboru, da
               peljemo zakonito postopek. In ste naleteli na problem. Na kaj ste naleteli? Ko ste
               napisali poročilo oziroma ko ste ugotovili, ups, ste ugotovili, da do enih podatkov
               ne morete priti; in ste zato obvestili Komisijo za nadzor obveščevalnih in varnostnih
               služb. Nakar je komisija začela s svojim delom in je ona ugotovila, da je šla spet
               predaleč; in vam je naredila še eno večjo kozlarijo, to pa je, da je ona sprejela
               pooblastilo, da vas pooblašča v dokumentu, da nadaljujte z delom. Oprostite, če mi
               pokažete člen v poslovniku in zakonsko podlago, da komisija za nadzor obveščevalnih
               služb pooblašča komisijo za bančno luknjo, delovno rečeno, da lahko počne te stvari;
               oprostite, to ne. Veste, kaj bi morali narediti – in niste in ste zamudili priložnost
               v svoji prepričanosti, da vam sklep sodišča daje polna pooblastila. Morali bi priti v
               Državni zbor in zaprositi Državni zbor za razširitev dela preiskovalne komisije.
               Takoj bi ga dobili. Ker dva meseca niste reagirali, sem rekel: Zdaj pa dovolj. Zato
               smo predlagali preiskovalno komisijo. Daleč od tega, da vam pa karkoli očitam. Sploh
               ne. Jaz sem vesel in zadovoljen, da ste prišli s temi dokumenti in z resnim delom. To
               se vidi tudi iz samega poročila.</p>
               <p>Zdaj pa samo še kar se tiče, in s tem bom zaključil. Malo me je hotel podučiti
               kolega, kaj je vmesno poročilo pa kaj je delno. Uporabljal sem naziv, kot ga sami
               uporabljate, delno poročilo vmesnega poročila, prvo, drugo, tretje; da ne dolgovezim.
               Vsi pa vemo, da obstaja vmesno pa končno poročilo. Če pa mene vprašate, kar sem
               predlagal v predobravnavnem zakonskem postopku, za katerega ste med drugim v Slovenki
               demokratski stranki skrbno poskrbeli in zaključili; to pa je, da bi tudi prekinili s
               temi vmesnimi poročili, ker je to navadno igranje. Najboljše bi bilo samo zaključno
               in končno poročilo. Hvala.</p>
            </sp>
            <sp xml:id="SDZ7-Redna-33-2017-09-21.sp199">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnik predlagatelja, predsednik preiskovalne komisije dr. Anže
               Logar.</p>
            </sp>
            <sp xml:id="SDZ7-Redna-33-2017-09-21.sp200">

               <speaker>DR. ANŽE LOGAR (PS SDS):</speaker>

               <p>Ta razprava je že rahlo bizarna. Nismo pisali delnega poročila, vam bom še enkrat
               pokazal. Tu piše – dodatno poročilo. Je treba vsaj naslov pravilno prebrati. Prej ste
               se že pri fusnoti zmotili, zdaj ste se pri naslovu dodatnega in potem še drugo
               dodatno vmesno; in ne delno poročilo.</p>
               <p>Oprostite, v Državnem zboru pa ne moremo poslušati interpretacije tega, kaj sta
               dvakrat zapored dve različni sodnici v zvezi z mandatom te preiskovalne komisije
               ugotovili. Mi zagotovo lahko vabimo vse tu prisotne ali pa še kogarkoli drugega. Če
               se ne bodo odzvali, jih bomo na silo privedli z odločitvijo sodišča. Če bo do tega
               prišlo, jaz računam, da ne bo, da so ljudje tako razsodni, da se ne bodo spuščali v
               takšne brezvezne sodne bitke, bi lahko morda govorili, da je kaj osnov, zakaj smo mi
               dali na KNOVS, da oni zaslišijo v zvezi z obveščevalnimi podatki. Mi smo to dali
               zgolj iz enega razloga, ne iz neke teorije zarote, ki jo je gospod Möderndorfer
               razložil, ker bojda mi ne bi vedeli, da nimamo pooblastil za to; ampak ker je to
               telo, ki je specializirano za to področje. Kdo naj se ukvarja s tem? Tisti, ki je
               specializiran za to področje; in potem te izsledke koristno uporabiti v delu
               preiskovalne komisije. Če pa vi nameravate drugače voditi vašo preiskovalno komisijo,
               je pa to vaš dizajn, vaš mandat in tako naprej. Ampak ta preiskovalna komisija je
               opravila svoje delo; sprejela je vmesno poročilo; zaslišala je vsakega, ki ga je
               želela; dobila je vse dokumente, za katere je zaprosila v zvezi s preprečevanjem
               denarja; in napravila vmesno poročilo s sklepi. Vaša odločitev pa je, ali jih
               podprete ali pa ne. Hvala.</p>
            </sp>
            <sp xml:id="SDZ7-Redna-33-2017-09-21.sp201">

               <speaker>PREDSEDNIK DR. MILAN BRGLEZ:</speaker>

               <p>Replika, gospod Jani Möderndorfer.</p>
            </sp>
            <sp xml:id="SDZ7-Redna-33-2017-09-21.sp202">

               <speaker>JANI (JANKO) MÖDERNDORFER (PS SMC):</speaker>

               <p>Hvala lepa, predsednik.</p>
               <p>Sodišče ne določa mandata preiskovalni komisiji. Nikoli, nikdar; ampak samo Državni
               zbor. Sodišče je odločalo o tem, ali imate pravico do dostopa do podatkov. O tem je
               odločalo in zato ne govoriti o tem, da sodišča odloča o mandatu preiskovalne komisije
               in nas vse tukaj učiti krive vere. In to zelo dobro veste, mimogrede. Ampak lepše se
               pa sliši, če rečemo, da je sodišče odredilo, da ima komisija ta in ta mandat. Kar se
               pa tiče samih teorij zarote, jaz nisem mojster teorij zarote. Tamle zraven vas sedi
               mojster. Hvala.</p>
            </sp>
            <sp xml:id="SDZ7-Redna-33-2017-09-21.sp203">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Eva Irgl.</p>
               <p>Pripravita naj se mag. Andrej Šircelj in mag. Dušan Verbič.</p>
            </sp>
            <sp xml:id="SDZ7-Redna-33-2017-09-21.sp204">

               <speaker>EVA IRGL (PS SDS):</speaker>

               <p>Najlepša hvala za besedo. Spoštovane poslanke, spoštovani poslanci!</p>
               <p>Preiskovalna komisija za ugotavljanje zlorab v bančnem sistemu, verjetno se boste
               strinjali z mano, je do sedaj opravila izjemno delo. Izjemno delo. Zakaj? Ker bi to
               delo, ki ga je preiskovalna komisija do sedaj opravila, morali opraviti organi
               odkrivanja in organi pregona; pa tega niso storili. Do sedaj smo imeli na tej
               preiskovalni komisiji že eno vmesno poročilo o Factor banki in Probanki. Tam se je
               odkrilo veliko malverzacij, ki so se odvijale znotraj bančnega sistema. Zdaj imamo pa
               pred seboj isto posebno poročilo, vezano na zadevo Farrokh. V letih 2009 in 2010 se
               je izvajal v Novi Ljubljanski banki plačilni promet, ki ustreza definiciji pranja
               denarja in financiranja terorizma. In tisto, kar je zame najbolj šokantno in kar je
               uvodoma izpostavil tudi predlagatelj oziroma predsednik preiskovalne komisije, je to,
               da je veliko število ljudi in veliko število organov v tej državi vedelo za to. Ampak
               nikoli to ni prišlo v javnost, to je res zanimivo, ker včasih pridejo takšne stvari v
               javnost, ki bi res morale že zaradi integritete ostati tam, kjer morajo biti. In
               drugič, nihče od teh organov ni obvestil tožilstva. In vem, gospod državni sekretar
               gospod Stare, danes imate težko delo in danes ste tukaj zato, ker ni ministra tukaj,
               čeprav bi minister moral biti tukaj; bom v nadaljevanju tudi povedala, zakaj.</p>
               <p>To je zadeva, ki je v Sloveniji po mojem mnenju največja afera v samostojni državi;
               in ta primer se bo zagotovo v zgodovino zapisal kot primer, pri katerem je odpovedalo
               praktično vse. Prej je gospod Muženič kot direktor Urada za preprečevanje pranja
               denarja marsikaj povedal, bral je ne vem kaj vse iz zakonov in tako naprej. Gospod
               Muženič, vi lahko berete, kar hočete. Dejstva so žal drugačna in prav je, da
               državljanke in državljani, ki nas danes spremljajo, to tudi vedo. Urad za
               preprečevanje pranja denarja je prejel, če samo to omenim, dve urgenci francoskega in
               madžarskega urada, ki se ukvarja s preprečevanjem pranja denarja in financiranjem
               terorizma. Po prvi urgenci se ni zgodilo nič. Gospod Plausteiner, ki je bil takrat
               šef, ni naredil nič. Po drugi urgenci se je nekaj malega premaknilo; ampak veste,
               šele kdaj? Po štirih mesecih, po drugi urgenci. Mislim, če to ni nevestno opravljanje
               svojega dela, neodgovorno tudi za državo, konec koncev je to urad, ki državo
               predstavlja v javnosti in ji s tem krni ugled. Gospod Muženič, jaz bi se s tem
               ukvarjala in tudi s tem, kako boste zaščitili dobro ime tega urada, pa tega niste
               sposobni narediti. Še ščitite ga! Ščitite ga, namesto da bi priznali, da tukaj je
               bilo pa res narejeno napačno in narobe.</p>
               <p>Po drugi urgenci se torej gospod Plausteiner zbudi in pošlje to policiji. Policija
               to preiskuje oziroma se na začetku, kolikor je znano iz dokumentov z preiskovalne
               komisije, še precej intenzivno s tem ukvarja, potem pa po enem letu nenadoma to
               usahne; 1. oziroma 6. januarja 2012 pa se zadeva pri policiji zaključi. In tukaj mene
               zanima – škoda, da ni ministrice za notranje zadeve –, kdo je imel ta interes, da
               takšno zadevo predčasno zaključi; in to brez kakršnikoli obvestil tožilstvu ali
               javnosti. Tudi takratni politični vrh, medtem ko se je to dogajalo z Uradom za
               preprečevanje pranja denarja, je bil o tem obveščen, in to podrobno, ne kar tako,
               podrobno, in tudi večkrat je bil obveščen. Obveščen je bil prvič novembra 2010, in to
               s strani Sove. Komisija v tem poročilu za to jasno ugotavlja, da so opustili dolžno
               ravnanje, zaradi česar so politično odgovorni v zadevi Farrokh. Ampak ključno pri tej
               stvari je to, da zadeva ni prišla do tožilstva. Gospod državni sekretar, mi znate
               odgovoriti, zakaj Komisija za preprečevanje korupcije. Takrat ste bili namestnik
               predsednika gospoda Klemenčiča. Zakaj Urad za preprečevanje pranja denarja? Zakaj
               policija, drugi državni organi, nadzorne institucije, banke, takratni politični vrh,
               torej vsi, ki so bili seznanjeni s temi kaznivimi dejanji, niso reagirali niti z enim
               samim pooblastilom državnemu tožilstvu, pa čeprav bi tudi po zakonu morali? Upam, da
               vam je poznan, vsaj prvenstveno za policijo, 148. člen Zakona o kazenskem postopku,
               ki jasno pravi, da mora policija potem, ko zbere določena obvestila – in očitno jih
               je zbirala, ker je vsaj eno leto nekaj na tej zadevi delala, se pravi, da neke
               ugotovitve so morale biti, tudi če ne bi šlo za kaznivo dejanje –, to sporočiti
               tožilstvu; pa tega policija ni storila. In o tem je prej govoril kolega Logar. Osebno
               moram reči, da kot državljanka te države, kot poslanka Državnega zbora, ki zastopam
               tudi državljanke in državljane v tem parlamentu, zahtevam odgovore o tem, kaj so
               počele odločevalske strukture v Novi Ljubljanski banki. Kaj je počel takratni
               politični vrh? Jaz osebno menim in tudi komisija na to napeljuje, da je šlo tukaj za
               neverjetno sprego med politiko in banko, kajti glede na to, da so vsi nadzorstveni
               organi odpovedali, si tega ne morem drugače predstavljati. In zato zadeva ni prišla v
               javnost. Zakaj, bomo pa morda videli kdaj v prihodnje, tudi po kakšnih finančnih
               prilivih. V tem primeru, še enkrat naj ponovim, so popolnoma odpovedali nadzorstveni
               mehanizmi, ki imajo nalogo prav to, da nadzirajo. Kaj nadzirajo? Da nadzirajo in
               odkrivajo morebitne anomalije, napake, netransparentne in sumljive poslovne prakse.
               Odpovedal je torej nadzor v Novi Ljubljanski banki. Banka Slovenije, ki je najvišji
               regulator pri nas, ni opravila svojega dela. Banka Slovenije je nadzornik tudi
               transparentnosti poslovanja. Ni opravila svojega dela več kot očitno, kar dokazuje
               tudi dokumentacija in sklep preiskovalne komisije, ni sistematično nadzirala
               preprečevanja pranja denarja in s tem torej morebitnega financiranja terorizma.</p>
               <p>Popolnoma je, kot že rečeno, odpovedal tudi Urad za preprečevanje pranja denarja.
               Takrat je bil vodja tega urada gospod Plausteiner. Tukaj naj omenim, da gospoda
               Plausteinerja poznam iz neke druge zadeve in mislim, da se ni v tistem primeru
               odrezal nič bolje. Poznam ga iz preiskovalne komisije Patria, ko sem ga takrat sama
               zasliševala kot predsednica te preiskovalne komisije; da ne omenjam tega, da je
               gospodu tekel pót od glave do tal, ampak to razumem, stres, situacije je takšna.
               Ampak gospod je imel tudi na zaprtem delu seje praktično povsem selektiven spomin, na
               trenutke ga je izgubljal, sicer se je pa skliceval na zavezo molčečnosti na zaprtem
               delu, venomer in znova. In danes na tej preiskovalni komisiji o zlorabah bančnega
               sistema je gospod Plausteiner preprosto rekel, da ne ve, zakaj teh stvari niso
               obveščali naprej. Ali se vam zdi to odgovorno, gospod Muženič? Jaz vas to sprašujem
               kot poslanka Državnega zbora, ki predstavlja ljudi, ki me sprašujejo, kako je to
               možno. Bi prosila, da mi na to konkretno odgovorite. Gospod Plausteiner je po mojem
               mnenju in tudi po mnenju preiskovalne komisije subjektivno in objektivno odgovoren za
               to stanje. Ni ravnal transparentno, ni ravnal v skladu s pravili OECD, ni ravnal
               odgovorno in profesionalno, ni ravnal tudi v interesu države. Je pa očitno, da ne bom
               rekla preveč, ravnal v interesu političnega vrha, morebiti. Zato zadeva pač ni šla
               naprej. Ni upošteval opozoril, ki so prihajala iz tujine. Ali se vam to ne zdijo
               alarmantni znaki? Za to bi moral nekdo odgovarjati.</p>
               <p>Tudi Komisija za preprečevanje korupcije ni opravila svojega dela. Gospod Klemenčič
               je sedaj minister, nikoli ne bi smel postati minister, ampak to sva z gospodom
               ministrom že tolikokrat predebatirala, da tukaj ne bom odpirala. Ampak kljub temu,
               gospod minister za pravosodje, takratni predsednik Komisije za preprečevanje
               korupcije, to je sam povedal, je bil preko žvižgača obveščen, da se dogajajo sumljive
               transakcije, da morebitno gre tukaj za sum pranja denarja in s tem financiranja
               terorizma. In kaj je dejal gospod Klemenčič na to? Da to ni njegova pristojnost.
               Torej minister, takrat predsednik Komisije za preprečevanje korupcije, ki je svoj
               imidž v javnosti, s podporo medijev seveda, gradil na boju proti korupciji, na
               pravičnosti, na transparentnem delovanju, na upoštevanju vladavine prava in
               človekovih pravic, je kar naenkrat vse poteptal in preprosto rekel, da to ne sodi v
               njegov resor. Gospod državni sekretar, zanimivo pa je, da pa nekaj drugega vedno sodi
               v njegov resor – ko je treba obračunavati s Slovensko demokratsko stranko in ko je
               treba obračunavati z gospodom Janezom Janšo. Takrat pa to vse nekako sodi v njegov
               resor. Seveda sodi, ker je za nagrado, ker je zrušil takrat vlado Janeza Janše, dobil
               pač ministrski položaj. In še nekaj, in to je zadnja točka, ki jo bom povedala, je
               odpovedalo v tem primeru. V tem primeru so odpovedali tudi mediji oziroma
               raziskovalni novinarji. Raziskovalni novinarji niso opravili svojega dela in tudi
               danes ga ne opravljajo. Danes o tem skorajda ne poročajo. Govorimo o večinskih
               medijih. In to jaz vidim kot hud problem. Me zanima, kakšna bo obnova te razprave
               danes v medijih. Res me zanima. Če bo sploh kaj, ker je tukaj prevelika sprega. In
               tukaj, oprostite, je očitno bila sprega med banko, političnim vrhom, različnimi
               državnimi organi in mediji. In v tem primeru je pač ta sprega bila popolna. Jaz bom
               podprla vse tri sklepe, ki jih je predlagala preiskovalna komisija. Hvala.</p>
            </sp>
            <sp xml:id="SDZ7-Redna-33-2017-09-21.sp205">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Andrej Šircelj.</p>
               <p>Pripravita naj se mag. Dušan Verbič in gospod Janko Veber.</p>
            </sp>
            <sp xml:id="SDZ7-Redna-33-2017-09-21.sp206">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, predsednik. Spoštovani predstavniki Vlade, kolegi in kolegice!</p>
               <p>Jaz bom v bistvu začel iz enega detajla, ki je bil tukaj že omenjen, vendar ni bil
               na široko razlagan v današnji razpravi. Ta detajl pri vsej zadevi je, da je uprava
               Nove Ljubljanske banke oprostila to podjetje Farrokh vstopne provizije. Bilo je sicer
               nekaj izstopne provizije; zadnjič so mi rekli, da je provizija za neko položnico za
               telefon 2 evra; tukaj ni bilo provizije. Skratka, ta državna banka je v bistvu to za
               iransko podjetje, za Irance delala na nek način solidarno do neke mere. Celo socialno
               vprašanje bi lahko rekli v tem primeru. Ja, če res ni bilo provizije, če ni bilo
               plačila za to storitev. Če pa je bilo plačilo za to storitev, potem bi morali vsi ti
               organi, o katerih smo že govorili, posvetiti pozornost temu. Moji predhodniki so
               ugotavljali, da organi niso delovali tako, kot bi morali. Nasprotna teza, morda pa so
               delovali tako, kot jih je nekdo organiziral in kot jih je nekdo usmerjal. Ne rečem,
               da celotnih organov, ampak določene ljudi zato, da niso delovali. Ampak nek denar, da
               si ena banka dovoli opraviti plačilni promet s podjetjem, ki dobiva denar iz države,
               za katero velja embargo zaradi izdelave atomske bombe in jedrskega orožja, oprostite.
               Po nekaterih podatkih v časopisih, ki sem jih prebral, stane takšna transakcija 30–50
               % ali pa 10 %. 300 do 500 milijonov. Kje je ta denar, če je temu res tako? Kje je ta
               denar in kdo potem vodi to državo?! Kajti potem obstaja paralelna struktura v tej
               državi, ki jo dejansko vodi; razen če ni bilo to narejeno iz humanitarnega razloga za
               Irance, ki so bili pod embargom.</p>
               <p>In tukaj, oprostite, mi lahko razpravljamo o tem poročilu, po mojem osebnem mnenju
               je to vprašanje. In odgovore na ta vprašanja je treba dodati. Kajti tam se kaže
               politika in tam se kažejo tisti, ki ta denar posedujejo ali tudi vodijo državo. Ta
               denar je verjetno v obtoku še danes, ali pa se še danes plačujejo kakšne storitve v
               tej državi, kolegica Bratušek je omenila dva sklada v Luksemburgu za podrejene
               obveznice in tako naprej, govori se o 300 milijonih. Jaz si ne delam utvar, da je
               bila ta transakcija narejena zastonj. In če ni bila narejena zastonj, potem je nekdo
               dobil plačilo; in potem s tem plačilom danes lahko upravlja državo in je že takrat
               upravljal državo. Ne vem, katera paralelna struktura. Jaz mislim, da bi lahko s tem
               denarjem kupil kakšne volitve v kakšni državi, ali pa vsaj bistveno vplival na kakšne
               volitve v tej državi, ali pa bistveno vplival na določene transakcije. Mislim, da je
               v tej smeri verjetno treba dodati tudi nadaljnja poročila in tudi delovanje nove
               komisije v tej zadevi. Ne verjamem v slučajnosti v tem primeru, res ne. In verjetno
               lahko tudi predstavniki Vlade imajo podatke za tovrstne kriminalne transakcije,
               koliko stanejo za neko državo, za banko, ki je v evropskem sistemu. To velja, to je
               verjetno cena v primeru takšnih transakcij. In mislim, da iz tega vse izhaja. In iz
               tega tudi izhaja in dejansko je, kakšna je politika v tej državi, če je temu res tako
               in če se ta denar potem uporablja tudi za politične namene, lobistične namene v tej
               državi. Mislim, da je tukaj še veliko dela.</p>
            </sp>
            <sp xml:id="SDZ7-Redna-33-2017-09-21.sp207">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Dušan Verbič. Pripravita naj se gospod Janko Veber in gospod Marko
               Ferluga.</p>
            </sp>
            <sp xml:id="SDZ7-Redna-33-2017-09-21.sp208">

               <speaker>MAG. DUŠAN VERBIČ (PS SMC):</speaker>

               <p>Hvala lepa za besedo, predsednik. Lep pozdrav, državna sekretarja, direktor, poslanke
               in poslanci!</p>
               <p>Moram priznati, ko sem pozorno poslušal dosedanjo razpravo, če zelo grobo
               opredeljujem, je po eni strani šla razprava s strani kolegov in kolegic, ki v neki
               smeri po tako imenovani politični retoriki gre ta tema v smer, da se zelo zamegljuje,
               predvsem v težnji, da se oddaljuje točka, da bi se lahko konkretno pogovarjali o
               odgovornosti; govorim o politični odgovornosti. Po drugi strani pa gre razprava v
               smer, da se nekako dajejo indici, ki nakazujejo – nesporno in ugotovitev sedanje
               parlamentarne preiskovalne komisije –, da so nesporno institucije države daleč od
               tega, da so delale tiste naloge in pristojnosti, za katere so bile ustanovljene.
               Politična odgovornost, cilj preiskovalne komisije je ugotavljanje politične
               odgovornosti. Sprašujem, ali je že bilo v teh 26 letih, da se lahko pogovarjamo, da
               je neka oseba bila deležna politične odgovornosti. Če sem še bolj konkreten, ali se
               lahko pogovarjamo o kazenski, materialni, odškodninski odgovornosti nosilcev javnih
               pooblastil. Mislim, da je ta hip to kar utopija. Upam, da bodo tovrstne razprave
               pripomogle k temu, da se bo v doglednem času to tudi dogajalo. Preden bom šel v
               razpravo k točki dnevnega reda, se moram dotakniti razprave spoštovanega direktorja
               Urada za preprečevanje pranja denarja. Moram priznati, pa mogoče boste malce
               razočarani, res sem razočaran nad vašo utemeljitvijo ali razlago glede preteklega
               dejanja vašega kolega, kajti zakonodaja iz leta 2001–2007, zakon o preprečevanju
               pranja denarja; moram priznati, da sem bil v preteklosti tudi sam nekoliko vključen v
               te procese. V tistih obdobjih, ko se je tudi to dogajalo, smo imeli intenzivno
               usposabljanje ravno s strani urada, ki je bilo zavezujoče usposabljanje za bančne
               uslužbence. In tako striktno, tako dosledno se je pričakovalo in zahtevalo od bančnih
               uslužbencev in vodstva bank, da se dosledno izvajajo vsi procesni in materialni
               postopki zakona. Zaradi tega me čudi ta komentar, ki gre v zagovor – pač tako je. S
               tem se preprosto ne morem strinjati. Zaključujem pa na podlagi teh izjav nekaj
               drugega, da je v tistem obdobju očitno veljalo neko nepisano pravilo, da dosledno
               spoštovanje ukrepov, kar se tiče nespoštovanja Zakona o preprečevanju pranja denarja,
               velja za banke v privatni lasti. Kajti če se je sedaj ugotovilo in ugotavlja primer
               Farrokh, jaz se tukaj takoj vprašam, koliko je teh farrokh primerov za manjši znesek,
               ki se jih sploh ni ugotovilo; pa se jih najbrž tudi nikoli ne bo. Ampak dejstvo je,
               ob tem da tudi nadzornik, se pravi regulator Banka Slovenija ni izvajala svoje
               aktivnosti tako, kakor bi morala; to pomeni, da je bil za banke v državni lasti,
               sploh pa Novo Ljubljansko banko, drugačen pristop, drugače se je obnašalo in se je
               očitno to dopuščalo. Zato se tudi sam pridružujem; v zadnjem času je kar nekajkrat
               bila tudi v javnosti izjava Boštjana M. Zupančiča o tako imenovanem pojmu globoka
               država. Ne more človek drugače razmišljati. Ena pravila veljajo, če govorim za
               preteklost, za banke z odgovornim lastnikom, to so banke v privatni lastni; in banke
               z lastnikom, ki so v državni lasti. Toliko, kar se tega tiče.</p>
               <p>Glede samega poročila. Moram priznati, da sem pričakoval ugotovitev preiskovalne
               komisije, da je potrdila mojo tezo pred dobrima dvema letoma, ki sem jo v tem
               državnem zboru in matičnih odborih kar nekajkrat izpostavil; v tistih časih ste me
               nekateri poslanci in poslanke malce čudno gledali, ko je bila moja teza jasna.
               Odgovornost za nepravilnosti, sploh pa potem te milijardne bančne luknje, je nesporno
               na strani članov uprav nadzornih svetov in regulatorja Banke Slovenije. In ta
               ugotovitev tega poročila to tezo tudi dokazuje. In moram priznati, da se pridružujem
               vsem poslancem in poslankam, ki nas je malce strah, koliko je še teh zadev v teh
               sistemih bank v državni lasti, ki preprosto je odkrito, ni odkrito ali pa se celo gre
               z nekimi postopki, če milo rečem, čiščenja nekih dokumentacij. Kar se samega poročila
               tiče, uvodoma vsa pohvala komisiji. Prav gotovo je treba posebno pohvaliti
               predsednika, kajti delo takega izdelka je pač na plečih tistega, ki vodi. Zato
               mislim, da je prav, da se tudi javno to pove. Imam pa v zvezi s tem poročilom kljub
               vsemu kakšno vprašanje. In bi prosil predsednika, če bo pač mogoče, da mi odgovori
               predvsem, če sem pri točki 2.4, kjer so zelo precizno navedene vse tiste okoliščine
               ali gradiva, ki so osnova za ugotavljanje petmilijardne bančne luknje kot tudi to. A
               veste, pogrešam eno zadevo, če sem konkreten, tri. V točki 10 ste izredno lepo
               zapisali, da se ugotovi tudi razloge za prisilno likvidacijo Probanke in Factor banke
               ter smiselnost in gospodarnost ukrepa prisilne likvidacije, ki je za to, ne bom
               ponavljal, kdo je to odločitev sprejel. Zelo lepo. Ampak tukaj pa pogrešam tisti
               vzrok, da je do tega sploh prišlo. Razlogi, zakaj so se te banke, če govorim potem še
               o Abanki, sploh podržavile? Kajti če odločitve s strani države ni bilo, da se
               privatne banke podržavijo, če tako preko prsta rečem, milijarda pa toliko zadev
               davkoplačevalskega denarja ne bi šlo, tudi še danes kot posledica, vezano na
               aktivnost Probanke in Factor banke, za kateri vemo, da sta sedaj na DUTB. Zaradi tega
               imam to vprašanje, zakaj ni to tudi vključeno.</p>
               <p>Naslednja zadeva, imam tudi vprašanje, zakaj tukaj ni navedeno, mislim, da je prav,
               da se izpostavi, kakšna je bila ugotovitev teh ekspertov, forenzikov v največji
               banki, Novi Ljubljanski banki, ki smo jih poznali pod tako imenovano Kosovo komisijo.
               Kajti mene zelo zanima, ali je tisto – če vemo, da Kosova in tudi tuji forenziki, ki
               je bil tudi strošek preko milijona evrov – bil namen čiščenja ali pa resnično njihov
               prispevek k razjasnitvi razlogov in stabilizaciji samega poslovanja. Ter še ena
               stvar, ki je v bančnem sistemu, vsaj v privatni lastnini, zelo jasna; mislim pa, da
               se v bankah v državni lasti zelo zamegljuje in skriva, je ena kategorija odpisanih
               terjatev. Kajti zelo zanimivo je, ko nekako človek pridobi neke tovrstne informacije,
               je kar zgrožen, koliko tovrstnih odpisov je v banki ali v bankah z državno lastnino,
               kajti v privatni lastnini odgovorni lastnik še kako skrbi za dobiček. Saj je zaradi
               tega banka tudi ustanovljena. Toliko, če je mogoče, načeloma kakšen odgovor.</p>
               <p>Kar se pa tiče v nadaljevanju, kjer je izredno lepo zapisan tako imenovani postopek
               zaslišanja in podobno. Moram priznati, da mi je nerazumsko oziroma že kar sramotno,
               da vodilne osebe v bankah, ki so v državni lasti, da izjavi predsednik uprave, da
               vodje pravne službe niso odpustili, ker niso imeli osnove. Pri tako veliki izgubi; da
               ne bom govoril, koliko teh terjatev se je preneslo na DUTB ali pa odpisanih! Spet
               primerjava, v privatni banki je zelo preprosto. Odgovorni lastnik, če predsednik
               uprave ali bančni uradnik ne dela v skladu z internimi pravili ali s strategijo, ni
               stvar dni in delovnega sodišča. Zelo hitro se zadeve prekinejo. Tukaj je ogromno
               stvari, ki samo dokazujejo, da najverjetneje regulator, in to, kar sem tudi uvodoma
               omenil v tem primeru, specialni organ, se pravi Urad za preprečevanje pranja denarja,
               ki je v pristojnosti Ministrstva za finance, preprosto so bili kriteriji – eno je za
               državne banke, eno je pa za privat. Ne bom se sploh potem spuščal v zapis, ki zelo
               lepo prikazuje procese postopkov, vezano na procesni del preprečevanja pranja
               denarja; in bom kar uporabil izraz škandalozno. Tisti, ki se vsaj malce spoznamo na
               tovrstne zadeve, je nedopustno, da se je v preteklosti to dogajalo. Zaključujem s
               tem, da sigurno v celoti podpiram tovrstne ugotovitve in predloge sklepov ter upam,
               da bomo imeli čim večkrat tudi tovrstne razprave v upanju, da se bodo odgovornosti
               resnično začele tudi udejanjati. Hvala lepa.</p>
            </sp>
            <sp xml:id="SDZ7-Redna-33-2017-09-21.sp209">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Izvolite, predlagatelj dr. Anže Logar.</p>
            </sp>
            <sp xml:id="SDZ7-Redna-33-2017-09-21.sp210">

               <speaker>DR. ANŽE LOGAR (PS SDS):</speaker>

               <p>Kratko pojasnilo. Zadeva v zvezi s Factor banko in Probanko je vključena v vmesno
               poročilo, ki smo ga sprejemali novembra. Tam je en razdelek ravno temu vprašanju
               posvečen. V zvezi z učinkovitostjo ali neučinkovitostjo Kosove inšpekcije v NLB in v
               zvezi z odpisanimi terjatvami pa bo v končnem poročilu preiskovalne komisije.</p>
            </sp>
            <sp xml:id="SDZ7-Redna-33-2017-09-21.sp211">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Janko Veber, pripravita naj se gospod Marko Ferluga in gospod Žan
               Mahnič.</p>
               <p>Izvolite, gospod Veber.</p>
            </sp>
            <sp xml:id="SDZ7-Redna-33-2017-09-21.sp212">

               <speaker>JANKO VEBER (PS SD):</speaker>

               <p>Hvala za besedo.</p>
               <p>Mogoče najprej v luči nekaterih razprav ali pa konkretno razprave mag. Tonina, češ
               če bi Nova Ljubljanska banka bila v zasebni lasti, se to ne bi dogajalo, je vendarle
               treba povedati, da je ravno v tistem obdobju, od leta 2007 do 2011, bil odgovoren za
               upravljanje tveganj prav predstavnik belgijske KBC banke. Torej ta banka je vstopila
               notri zato, da se bo tudi delež v Novi Ljubljanski banki, vsaj v enem obsegu,
               upravljal na način, kot je to običajno v zasebni banki. Ampak očitno tudi gospod
               Deroose takrat ni opravil svojega dela, je pa res, da je bila tudi sama sestava
               odgovornih za tveganje v Novi Ljubljanski banki zanimiva, kajti tudi po gospodu
               Deroosu je bil recimo za tveganje odgovoren Božo Jašovič, potem zopet predstavnik KBC
               banke in potem Marjan Kramar, pred gospodom Deroosom pa gospod Marko Voljč. Ves čas
               lahko ugotavljamo, da nobena od teh oseb ni uspešno opravila svojega dela bodisi kot
               predstavnik zasebnega lastnika bodisi kot predstavnik države pri tem poslu. Zelo
               pomembno pri tem je, če nekdo svojega dela ne opravi, da zamenjaš tistega, ki svojega
               dela ne opravi; ne pa da prodaš ustanovo, v kateri je nekdo slabo opravljal svoje
               delo. In nekaj podobnega lahko tudi rečemo, recimo če vlada slabo opravlja svoje
               delo, ni treba države prodati; je treba pač zamenjati tiste, ki slabo upravljajo z
               njo. In nekaj podobnega velja za banke in nekaj podobnega je veljalo tudi za naše
               gradbeništvo. Namesto da bi zamenjali tiste, ki so poskušali uveljavljati osebne
               interese, in prepustiti vodenje drugim, ki bi vodili podjetja zato, da ohranimo
               visoko znanje v slovenskem gradbeništvu, se je raje ta podjetja uničilo.</p>
               <p>Skratka možnosti za to, da se preprečuje pranje denarja, so predvsem v tem, da vsak
               opravi svojo nalogo. Kako pa je ta naloga bila opravljena, je iz tega poročila zelo
               jasno razvidno. Pravzaprav ne moremo reči, da lahko zaupamo tem institucijam, ki so
               odgovorne za pranje denarja v Sloveniji. Tudi iz zasebne izkušnje lahko povem, pri
               novem zakonu o preprečevanju pranja denarja in financiranju terorizma, ki smo ga
               sprejeli v tem mandatu, sta bili iz zakona izpuščeni dve zelo eminentni, pomembni
               instituciji v Sloveniji, to je tako imenovana slaba banka in Slovenski državni
               holding. Obe opravljata samo naloge preprodaje premoženja, s katerim upravljajo.
               Velikokrat se trudimo, da ne bi prišlo do tega, da bi v teh postopkih zlorabljali
               preprodajo zato, da pridejo poceni do ponovne lastnine tisti, ki so naredili velik
               dolg. Ampak ko sem pogledal ta zakon, ki je bil predložen, obe instituciji nista bili
               vključeni v ta zakon kot zavezanki, da poročata tudi glede nevarnosti pranja denarja
               in financiranja terorizma. Tudi Urad za preprečevanje pranja denarja ni kazal
               kakšnega velikega zanimanja, kar bi po mojem mnenju tudi že po svoji osnovni funkciji
               moral sam opozoriti in zahtevati, da sta ti dve instituciji vključeni v to. Ne bom
               rekel, da imamo mogoče sistemski problem pri tem pranju denarja; vendar kaže na to,
               da smo bili dejansko premalo učinkoviti in da tudi nekega velikega interesa ni bilo
               izkazanega za naprej. Tudi prodaja Gorenjske banke, Save, zavarovalnice, ko
               spremljaš, kdo vse želi postati in s kakšnim kapitalom lastnik, ni čutiti, da bi
               potekali procesi intenzivno, da se izloči iz teh postopkov tiste, ki morebiti pa
               vendarle razpolagajo s kapitalom sumljivega izvora. Takšna je moja ocena in si jo
               upam dati glede na vse te podatke, ki jih pač spremljam, tudi skozi medije in druge
               postopke, ki so na razpolago.</p>
               <p>Ob vseh teh zadevah, ki so bile zaznane znotraj dela preiskovalne komisije, je nujno
               treba sprejeti usmeritve, sklepe, ki so predlagani zato, da se tudi z vrha, če lahko
               tako rečem, upravljanja države poda jasno sporočilo, da s takšnimi praksami v
               Sloveniji pač zaključimo in da je to poglavje, ki ga je treba organizirati na
               bistveno višji ravni; in da vzpostavimo zaupanje znotraj same države in tudi v
               sodelovanju z drugimi institucijami drugih držav, ki se ukvarjajo s to problematiko.
               Ne pa, da bomo odreagirali šele takrat, ko nas nekdo od zunaj opozori na težavo, ki
               je povezana s pranjem denarja. Upam, da bo iz današnje razprave in sprejetih sklepov,
               za katere mislim, da bodo sprejeti, vendarle narejen en konkreten premik v to, da bo
               pranje denarja v Sloveniji obravnavano na najvišji možni ravni in da vendarle obrnemo
               nov list znotraj upravljanja naše države. Hvala.</p>
            </sp>
            <sp xml:id="SDZ7-Redna-33-2017-09-21.sp213">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Marko Ferluga; pripravita naj se gospod Žan Mahnič in gospod Jožef
               Horvat.</p>
               <p>Izvolite, gospod Ferluga.</p>
            </sp>
            <sp xml:id="SDZ7-Redna-33-2017-09-21.sp214">

               <speaker>MARKO FERLUGA (PS SMC):</speaker>

               <p>Hvala za besedo. Pozdrav državnima sekretarjema in direktorju agencije!</p>
               <p>Kot prvo bi dal vseeno komisiji gospoda Logarja kompliment, čeprav sem dobil jaz s
               strani Anžeta negativne pohvale, ampak okej, tudi to sprejmemo. Mislim, da je v tej
               debati treba ugotoviti, kakšni so bili zakoni 2009 in kakšni so zdaj. Mislim, da smo
               vseeno naredili neke korake. To je tudi direktor agencije za pranje denarja povedal,
               in sicer v tem smislu, da so postali inšpekcijski organ. Do sedaj tega ni bilo, se
               pravi, da neki koraki so narejeni. Lahko debatiramo o tem, koliko so bili vsi ti
               organi v tistih časi proaktivni, koliko je bilo zakonsko možno narediti korake
               naprej, da se ne bi dogodilo kakršnokoli kaznivo dejanje v smeri pranja denarja. Tudi
               za gospo Bratuškovo velja povedati isto, tudi ona je imela svojo možnost in moč, da
               bi se kaj spremenilo oziroma da bi dala kakšen predlog. In še enkrat je treba
               povedati, da se je zdajšnji direktor vseeno zavedal situacije. Seveda mora sprejeti
               tisto, kar je bilo z njegovim predhodnikom narejeno, je pač to enotna agencija in ne
               more biti drugače. Je pa bistveno to, da se v institucije nazaj zaupa. To bomo
               naredili le tako, da se bo po eni strani komisija dokopala do enih določenih
               političnih, lahko tudi kakšnih strokovnih predlogov, da se to naredi. Na drugi strani
               pričakujem, da bodo tudi ministrstva in agencija sama po sebi dajala konkretne
               predloge, kot je bil ta, da postanejo operativni in učinkoviti delavci zaposleni na
               agenciji. Nikakor si ne bi želel in ne bi hotel, da bi bilo zaznati, da je naša
               država Slovenija kot ena glavnih pralnic denarja za nezakoniti iranski jedrski
               program ali pa še kaj drugega; se pravi, da smo med podporniki terorizma. Mislim, da
               je to zelo negativno in tudi učinek na celotno mednarodno skupnost ni zanemarljiv.
               Mislim, da je vsem nam znano, da vse take zadeve in razprave zelo dobro spremljajo ne
               samo veleposlaništva, ampak tudi druge službe, ki so pristojne in o tem pišejo
               poročila. Ne bi si želel, da postane to po eni strani samo politično obračunavanje s
               komerkoli že; po drugi strani pa da postanemo v neki shizofreni, samodestruktivni
               situaciji, da se pokažemo vedno v neki negativni luči; ampak mislim, da imamo nešteto
               dobrih zadev. Tisto, kar je slabo, pa je jasno treba popraviti. Sprejmemo mi kot
               zakonodajalci tudi vse ustrezne ukrepe v tej smeri, da se nekako približamo temu, da
               bi bilo vsakršno kriminalno dejanje tudi kaznovano. Hvala.</p>
            </sp>
            <sp xml:id="SDZ7-Redna-33-2017-09-21.sp215">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Žan Mahnič.</p>
            </sp>
            <sp xml:id="SDZ7-Redna-33-2017-09-21.sp216">

               <speaker>ŽAN MAHNIČ (PS SDS):</speaker>

               <p>Hvala za besedo, gospod podpredsednik.</p>
               <p>Poslanke in poslanci, najprej si poglejte to ironijo. Vemo, kakšne načrte oziroma,
               bolje rečeno, nenačrte ima vlada glede implementacije arbitražnega sporazuma. In ko
               želiš to vlado vprašati, kakšni so načrti oziroma kaj bo vlada naredila v primeru, da
               pride do kakšnega konflikta, te takoj obtožijo, da rožljaš z orožjem in tako naprej.
               Če pa s svojo aktivnostjo oziroma bolje rečeno neaktivnostjo omogočiš, da se opere
               milijarda dolarjev za nakup in izdelavo jedrske bombe, ki lahko dokazano ogrozi
               svetovni mir, potem si pa – kaj? Predsednik države, vodja kakšnega raziskovalnega
               centra na Ekonomski fakulteti, minister, državni sekretar, šef Term Čatež ali pa
               Marine Portorož in tako naprej. A vidite to ironijo, to dvoličnost, kako se obravnava
               določene teme v tej državi? Gospod Dobovšek je dobro rekel, kaj pa četrta veja
               oblasti. Mediji? Lepo vas prosim! Koliko pa so mediji sploh poročali o tej zadevi?
               Koliko so mediji poročali o tej zadevi? Nič. Le zakaj? Koliko denarja od teh provizij
               je končalo tudi na račun tega, da mediji poročajo, bolje rečeno ne poročajo o tem? In
               sploh ni treba odkrivati tople vode. Sploh ni treba odkrivati tople vode, ker se ve,
               kdo je takrat bil na kakšni funkciji in kje je odgovornost. In tudi vi, gospod Stare,
               zanimivo je bilo gledati vašo obrazno mimiko, kako ste spreminjali barve takrat, ko
               je Anže podajal poročilo. Ali veste, kaj je bilo na zaprti seji rečeno? Ne bom
               povedal, kdo je rekel, ne kdaj ne kako. Če bi vi poslali drugače s KPK naprej, kot
               ste, ko ste rekli: Prikrili smo žvižgača. Ne, če nekdo pošlje z imenom in priimkom,
               ta človek ni žvižgač, če dejansko obstaja. Ko ste pokrili gor, od kje je to prišlo in
               kdo je to poslal, oni tega niso jemali resno in se postopek ni začel. Isto gospod
               Klemenčič. To sta vidva govorila na odprtem delu, ko sta bila pred Komisijo za nadzor
               nad obveščevalnimi in varnostnimi službami. Ampak za vsakega od teh pa samo po
               priimkih – Pahor, Križanič, Stare, Klemenčič, Plausteiner, Zalar, Klesar, Selan. To
               so ljudje, ki so bili takrat na funkcijah, ki bi lahko preprečili; ki bi lahko
               preprečili, da ne govorimo o tem, da je bilo potrebno leto in še več, da je sploh
               prišlo do kakšnih ukrepov. A ni zanimivo, da tik pred tem, preden je Sova obveščena,
               kaj se dogaja, da se zamenja direktor Sove in da za direktorja Sove pride Sebastjan
               Selan. Potem ko svoje delo v Sovi opravi, pa gre za direktorja Term Čatež, družbe v
               lasti Bojana Petana, vidnega člana Foruma 21 in tesnega zaveznika Milana Kučana. A ni
               to zanimivo? Da sta gospod Klemenčič in gospod Stare danes prvi dve osebi
               pravosodnega ministrstva, ki bi se lahko ukvarjalo s tem; pa se ne. Ali ni zanimivo,
               da na podlagi neke anonimke, nekega pisanja policija ob šestih zjutraj pride na
               posamezne naslove? Tukaj, ko gredo v javnost dokumenti, ko so javne seje, ali je
               policija kam potrkala? Ali je šla mogoče na NLB? Ali je šla do bivših direktorjev?
               Ali je šla do gospoda Plausteinerja, gospod Šefic? Kakšna je to policija? Tu ne gre
               za sume. Kaj se bo sedaj zgodilo, ko bodo poročila sprejeta, ko je vse črno na belem,
               kaj bo naredila policija? Kot je rekel gospod Ferluga, ali bomo dejansko s tem, ko o
               tem razpravljamo, se črni ugled naše države. Ne vem, s čim se ga črni, ali s tem, da
               se je to delalo, ali da se sedaj o tem razpravlja. Vse pomesti pod preprogo, tako kot
               specialisti za to znate in ste zato tudi na teh funkcijah, kot ste. Gospod Muženič,
               nobene samokritike, nobene samorefleksije, nič. Vprašanje, ali zato, ker ste bil
               zraven; ali zato, ker se še sedaj to počne. Na nobeno vprašanje ni bilo odgovora. In
               resnično je samo vprašanje, kako bodo danes mediji o tem poročali. Moj odgovor je, da
               ne bodo, ker roka roko umije. Ne bodo poročali ne sedaj in prepričan sem, da verjetno
               – odvisno, kakšno bo poročilo komisije, ki jo vodi kolega Möderndorfer – tudi takrat
               ne bo kakšnega poročanja o tem. Kaj bo naredila policija, gospod Šefic? Nič, ker je
               treba določene ljudi ščititi.</p>
            </sp>
            <sp xml:id="SDZ7-Redna-33-2017-09-21.sp217">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Jaz moram reči, gospod Žan Mahnič, da veste, da se Vlada ne more braniti, ker je
               porabila čas. / oglašanje iz dvorane/ Se strinjam, pač taktično, ampak tako je … /
               oglašanje iz dvorane/ Gremo naprej.</p>
               <p>Besedo ima gospod Jožef Horvat.</p>
               <p>Pripravita naj se dr. Mitja Horvat in dr. Anže Logar.</p>
            </sp>
            <sp xml:id="SDZ7-Redna-33-2017-09-21.sp218">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik. Spoštovani vsi, ki spremljate današnjo razpravo!</p>
               <p>Sam si želim, da bi ta razprava prišla v to fazo, da bi odgovorne imenovali z imeni
               in priimki, vendar, na žalost, sistem je pač takšen, da tisti, ki bo artikuliral ime
               in priimek nekoga odgovornega – in natančno se ve, kdo so bili ti odgovorni v tem
               času, ko se je oprala milijarda denarja –, da bodo tisti najbrž bolj zaščiteni kot
               mi, ki bomo artikulirali ta imena. Jaz bom najbrž potem prej šel v zapor kot tisti,
               ki je stran pogledal, ko se je vse to dogajalo. Tudi moje priznanje najprej komisiji,
               ki jo vodi kolega Anže. Jaz sem sicer zgolj na rezervni klopi, ampak vesel sem, da je
               danes tukaj nek konsenz, da se podpre vse te sklepe, ki so predlagani. Kolegice in
               kolegi, čeprav smo pred vrati naslednjih državnozborskih volitev oziroma ob koncu
               mandata, mi ne smemo biti tukaj tiho, ne smemo stran obračati naših oči in ušes. Mi
               moramo biti glavni sponzor naših davkoplačevalcev. Preveč lastnega denarja so zmetali
               v bančne luknje. To, kar se je zgodilo s to afero Irangate; bolj točno, slovenska
               afera Irangate, ker ena je tista iz leta 1986, ki jo je zakuhala ameriška
               administracija; ampak tista mene ne briga in me ne prizadene. Slovenska Irangate ali
               Irangate 2.0 je dejansko vrgla veliko gnojnice na našo državo, na to mlado slovensko
               državo. Mi nismo kredibilna država. Zakaj? Ker organi pregona ne delujejo. In mene
               vsak dan davkoplačevalci, moji državljani vlečejo za rokav in mi pravijo, kar sem že
               stokrat tule povedal – Vzemite tistim, ki so vzeli nam. In moramo tej aferi priti do
               konca in enkrat za vselej razkrinkati ta paralelni sistem, ki deluje v tej državi, to
               paralelno državo. Mi tukaj sprejemamo zakone. Ja, seveda, zakone, če jih ne
               izvršuješ, če recimo nekdo ne upošteva, recimo policist zakona o varnosti v cestnem
               prometu, pa ko vidi, da nek zaščiteni pripelje z veliko hitrostjo po avtocesti in
               radar obrne stran, ga pač ne vidi in ga ne detektira.</p>
               <p>In med bistvenimi ugotovitvami komisije so navedena dejstva, da je recimo komitent
               Farrokh v obdobju, ko je bilo njegovo poslovanje s strani Urada za preprečevanje
               denarja že označeno za sumljivo, ga je detektiral, urad ga je detektiral in ga
               označil, da je poslovanje sumljivo, in so ga spremljale in preiskovale Sova,
               policija, Banka Slovenije, Urad za preprečevanje pranja denarja, o njegovem
               poslovanju pa je bil obveščen celotni politični vrh; je ta komitent še kar naprej
               posloval. V tej banki, za katero vam pravijo, da je vaša banka, ki ste jo že
               nekajkrat dokapitalizirali in jo hočete nekateri imeti še naprej za vašo banko, da bo
               naprej prala denar, da bodo nekateri naprej vrtali luknje in vam naprej praznili
               denarnice in naprej omejevali razvoj Slovenije. Veste, kaj je bančna luknja 5
               milijard? To je več kot pol letnega proračuna Republike Slovenije. Kaj vse bi s tem
               zgradili. Kdo ima danes na rokah lisice zaradi tega, ali pa zaradi tega pranja
               denarja? Nihče. Pa vemo, kdo je bil od 2009 do 2010 na ključnih pozicijah, ki bi
               morale to videti, pa so videle, pa so videle; vendar so si zatiskale oči in ušesa.
               Dokler Državni zbor ne bo resnično sponzor slovenskih davkoplačevalcev, če ne bomo v
               tem mandatu prišli do konca tej aferi, seveda kar je v naši pristojnosti, mi nimamo
               lisic, na nek način na žalost. In če kdo misli v tej državi, da je nek anonimnež iz
               Irana prišel na okence neke poslovalnice NLB in pri neki uslužbenki s 650 evri plače
               odprl račun in položil nekaj 10 milijonov; če kdo misli, da zadeva gre tako, se
               presneto moti. Vse je bilo prej zrežirano. Ta uslužbenka na okencu temu poslovnežu ni
               mogla oprostiti provizij. Strokovnjaki pravijo, da so provizije pri takšnih poslih,
               umazanih seveda, od 40 do 60 procentov. Zdaj pa naj si vsak izračuna, koliko je 40
               oziroma 60 procentov od 1 milijarde. To je nekdo pobasal, zato da se je država
               osramotila, to me še najbolj boli. Ne gre toliko za denar, država je osramočena,
               država je na kolenih zaradi tega; nismo kredibilni. Ne pravim, da je za to pranje
               denarja kriva ta koalicija, ker seveda ni; vemo, kdaj se je to dogajalo. Ampak ta
               vlada bi morala imeti vsak dan, če je treba, izredno sejo in bo morala ugotavljati,
               kaj je v njeni pristojnosti, da dejansko zapre te ljudi, ki so takrat bili odgovori,
               pa so gledali v stran. To bi bila kredibilna vlada in to bi bila kredibilna država.
               Kdo nam sploh še zaupa? Kdo? In potem se mi sprašujemo, zakaj imamo relativno malo
               investicij znotraj Evropske unije. Imamo zelo malo tujih investicij. In še vedno ne
               razumemo … Kolega Janko Veber se je spotaknil ob izvajanje kolega Tonina, ki je
               pravilno ugotovil, da več privatizacije pomeni manj korupcije. Res je, da je bila KBC
               takrat solastnik Nove Ljubljanske banke, ampak to še ne pomeni, da smo imeli,
               generalno gledano, odgovornega lastnika. Dokler ne bomo spoznali, dokler ne bomo vsi
               v glavah naredili reforme razmišljanja, da je privatna lastnina boljša kot državna,
               do takrat ne bo nič iz te države. In dokler ne bomo razumeli, da tudi v bančnem
               sistemu prihaja že kar nekaj časa do novega poslovnega modela, do uberizacije
               bančništva. Neka taka vera v to državno banko, da če mi ne bomo imeli državne banke,
               kdo bo pa potem finančno servisiral slovenska podjetja. Vprašajte slovenska podjetja,
               kdo jih najučinkoviteje in najceneje finančno servisira. Vprašajte.</p>
               <p>Tu si želim, da bi dejansko mandat trajal tako dolgo, dokler ta preiskovalna
               komisija ne bo prišla res do dna te afere, dokler ne bo na tem seznamu vsaj 10 ljudi,
               ki bodo morali naslednji dan dobiti na roke lisice. In takrat bomo tudi mi poslanci
               lahko imeli neko zadoščenje pred našimi davkoplačevalci in bomo lahko iskreno rekli,
               da smo naredili vse, kar je v naši moči, da smo ulovili tiste, ki dejansko
               predstavljajo nek paralelni sistem v naši državi, ki o vsem odloča, o bistvenih
               zadevah odloča, da smo dejansko izničili tisto paralelno državo, ki dela predvsem za
               lastno korist; ne pa za korist vseh, 2 milijona in še nekaj, državljank in
               državljanov te države. Jaz bom vse te sklepe podprl in komisiji želim uspešno delo do
               konca!</p>
            </sp>
            <sp xml:id="SDZ7-Redna-33-2017-09-21.sp219">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Anže Logar ima besedo. Pripravita naj se gospod Janez Janša in gospod Jože
               Tanko.</p>
            </sp>
            <sp xml:id="SDZ7-Redna-33-2017-09-21.sp220">

               <speaker>DR. ANŽE LOGAR (PS SDS):</speaker>

               <p>Hvala, predsedujoči.</p>
               <p>Če nadaljujem tam, kjer je kolega Horvat zaključil, mislim, da bi jih moralo biti
               malce več kot 10 tistih, ki bi si zaslužili lisice. Ampak treba je biti pošten.
               Mislim, da imajo tisti trije možje tamle bistveno več vzvodov, pooblastil in nalog,
               da to sprovedejo, kot mi tu poslanci. Poslanci lahko tu opozarjamo na nepravilnosti
               in to je vse, kar lahko naredimo. Od tod naprej je stvar organov pregona, da opravijo
               svojo nalogo. Kolega Ferluga je imel prej spet en zelo zanimiv monolog pred nami, češ
               da škodi ugledu Nove Ljubljanske banke in da naj ne razpravljamo o tem oziroma ni to
               dobro, da toliko razpravljamo o tem. Mislim, da so ga na nacionalni televiziji že
               upoštevali. Čeprav ta razprava danes traja več kot razprava vseh točk do sedaj, je
               edini naslov na temo parlamentarnega zasedanja na spletni strani MMC – DZ: Revizorji
               bodo dobili zeleno luč za nadzor Banke Slovenije. To je pa potem realnost, vidite. Ko
               mi govorimo o realnih problemih, se kamere nekako usmerijo drugam in se poroča o
               tistih stvareh, o katerih se recimo tu v Državnem zboru sploh ni na dolgo in široko
               razpravljalo. Tukaj pa že 4 ure razprave, pa na prvi strani državne, ni državna,
               nacionalne televizije komaj kakšna beseda na to temo.</p>
               <p>Bom samo en primer ponazoril, ki popolnoma demantira uvodni nastop gospoda Muženiča,
               predstojnika Urada za preprečevanje pranja denarja, nad katerim, mislim da, smo se
               vsi na nek način zgražali. 22. julija 2010 je Urad za preprečevanje pranja denarja
               odprl dosje Sumljiva transakcija. To pomeni, da je ocenil, da gre za utemeljen sum
               pranja denarja v Novi Ljubljanski banki. Začel je zbirati podatke o transakcijah v
               Novi Ljubljanski banki. Obvestil je Sovo, Banko Slovenijo in tako naprej, sicer zelo
               počasi, ampak kljub temu. Človek bi pričakoval, ko urad odpre dosje Sumljiva
               transakcija, da tudi kaj naredi. Ampak ne boste verjeli, od 22. 7. do konca
               poslovanja Farrokha z državno NLB se obseg poslov ni popolnoma nič spremenil; celo
               več, povečal se je. Ob tem, ko je Plausteiner nadzoroval sumljive transakcije v NLB
               in obveščal Banko Slovenije, kje naj spremlja to in odpravi, je še vedno veliko
               državljanov v Evropski uniji in po svetu dobivalo denar za zamrznjene piščance, za
               žafran, za nakup hiše in tako naprej. A je to ustrezen nadzor Urada za preprečevanje
               pranja denarja? Še celo več, ko je 5. oktobra NLB sama prijavila sumljivo
               transakcijo, torej smo imeli zdaj že sumljiv dosje s strani Urada za preprečevanje
               pranja denarja, samo prijavo NLB za sumljivo transakcijo, od takrat naprej je še
               vedno nemoteno do 31. 12. 2010 Farrokh posloval z Novo Ljubljansko banko. Pa je Sova
               obvestila državni vrh, da gre za resno, zelo rizično poslovanje, če uporabim ta
               izraz, bomo o tem več povedali jutri; pa se je policija s tem ukvarjala, pa je gospod
               Farrokh nemoteno prišel v Slovenijo in odprl še dva dodatna računa v Novi Ljubljanski
               banki, pri katerih je potem posloval; ko so se vsi ti organi s tem ukvarjali. Pa mi
               zdaj povejte, ali je to res ustrezen nadzor. So vse službe res opravile naloge, kot
               jim gre? Mislim, da ne. Nerazumno je, nerazumno je, da danes nekdo upa v brk vsemu
               temu trditi, da je bilo vse v redu ter da se je ravnalo skladno z zakonom in
               pooblastili. Oprostite, nerazumno je.</p>
               <p>Ali pa recimo Banka Slovenije. Tu imam dokument Usmeritve pri izvajanju ukrepov na
               področju preprečevanja pranja denarja in financiranja terorizma za bančni sektor.
               Sicer je oznaka ZAUPNO, ampak sem ga spravil dol iz interneta, ga lahko tudi vi, ne
               vem, kako upravljajo z zaupnimi dokumenti. V 1. točki jasno piše: Pooblaščenec je
               odgovoren za upravljanje sistema za preprečevanje pranja denarja, torej pooblaščenec
               v banki, pri čemer pa uprava nosi končno odgovornost, da banka s sistemom za
               preprečevanje pranja denarja in financiranja terorizma ustrezno obvladuje tveganje na
               tem področju. Skratka, odgovorna je uprava. To je dokument iz leta 2008. Banka
               Slovenije ugotovi sum pranja denarja, ugotovi, da so krivi na upravi banke, spiše
               odredbo, začne prekrškovni postopek. Potem pa v eni fazi reče takole: Okej, bomo pa
               zadevo kar ustavili. Pa mi vi povejte, ali je to ustrezno ravnanje organa, ki je
               zadolžen za nadzor. Ne. In takšne primere imamo povsod. Verjamem, da bo tudi kolega
               Brane Grims, ki je podrobno preučil obveščevalni del in policijski del, znal kaj o
               tem povedati na jutrišnji seji Državnega zbora. Ko ugotovimo sistemsko nedelovanje
               sistema, fantje, eno ročno zavoro pa moramo potegniti in je treba narediti spremembo,
               ker preprosto tako naprej ne bo šlo. Če se na ta način, brez neke katarze dela še
               naprej, ha, saj danes mogoče ni iranski; je, ne vem, savdski, katarski, katerikoli
               denar; mi pa še vedno tu razpravljamo in meljemo. Spremembo je treba narediti,
               spremembo.</p>
            </sp>
            <sp xml:id="SDZ7-Redna-33-2017-09-21.sp221">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Janez Janša.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-21.sp222">

               <speaker>JANEZ (IVAN) JANŠA (PS SDS):</speaker>

               <p>Danes razpravljamo v tem državnem zboru o največjem posamičnem kriminalnem primeru v
               zgodovini Slovenije. Daleč največjem. Na tej seji ni nobenega ministra, levo krilo
               parlamenta je popolnoma prazno in tudi tajnega dela poročila prav veliko poslancev ni
               prebralo. Pozitivna nota cele zadeve je to, da je bilo poročilo soglasno sprejeto, za
               kar mislim, da se doslej ni velikokrat zgodilo v tem državnem zboru. Na komisiji
               seveda. Kot je bilo že večkrat rečeno, razpravljamo o neki šokantni zadevi, ampak to
               tistih medijev v Sloveniji, ki se imajo za nacionalne, ne zanima. Mogoče je to
               odgovor na vprašanje, kam so šle provizije od tega posla. Večina se vas spomni, kako
               je izbruhnila afera Patria leta 2008, pa je šlo za obtožbo za prejem obljube neznane
               nagrade neznanega dne na neznanem kraju; in po desetih letih je to neslavno padlo.
               Ampak ko je to izbruhnilo, je nacionalna televizija tri tedne temu posvečala večino
               svojega časa v informativnem programu, enako največja komercialna televizija, enako
               vsi časopisi, ki se imajo za nacionalne. Zdaj pa gre za milijardo evrov ilegalnih
               transakcij, celotna milijarda predstavlja ilegalne transakcije. Iran je bil pod
               embargom, vendar ne za nakup piščancev, pohištva in tako naprej, Iranci so to lahko
               mirno kupovali, kjer so hoteli. Embargo je veljal za določene stvari, predvsem za
               strateške surovine. Za nabavo teh surovin in za plačilo svoje agenture in tistih, ki
               so jim pri tem pomagali, predvsem na Zahodu, so potrebovali banko, ki je znotraj
               evrosistema. Piščance so lahko plačevali tudi direktno s svoje banke ali pa z ruskih
               ali indonezijskih bank; teh transakcij pa niso mogli izvajati, vsaj ne dolgo časa in
               v takšnem obsegu, brez pomoči neke banke, ki je del evrosistema.</p>
               <p>Transakcije te milijarde na 30 tisoč in več posamičnih računov, če ste prebrali
               celotno poročilo, predstavljajo kazniva dejanja najmanj v desetih primerih, se pravi
               najmanj 10 posamičnih kaznivih dejanj je bilo storjenih, ko gre za slovensko kazensko
               zakonodajo. Kršeno je bilo morje mednarodnih konvencij in sankcij, obvez, ki jih
               imamo kot članica Evropske unije in Nata v boju proti širjenju jedrskega orožja,
               proliferaciji, in tudi proti širjenju kemičnega orožja. Preko Nove Ljubljanske banke
               so bile kupljene sestavine za izdelavo jedrskega orožja in sestavine za izdelavo
               kemičnega orožja. To so odkrivale številne institucije v tujini, preiskovale; naše
               institucije so pa lagale ne samo navznoter, ampak tudi navzven. Tudi potem, ko se
               popolnoma lagati ni več dalo, so tujim partnerskim službam dostavljale manipulativne
               informacije. Če nekdo dobi obvestilo, da gre za sumljive transakcije v višini 700
               tisoč evrov, ravna pač po neki peti stopnji; če bi pa tam pisala resnica, da gre za
               700 milijonov, ravna pa po prvi stopnji. In ne drži, da so bile v številkah prave
               priloge, ker vsaka država je pač dobila v prilogah samo podatke za tisto državo;
               nikjer ni bilo cele številke. In zanimivo, partnerskim službam v tistih državah, ki
               so bile najbolj zainteresirane, prilog sploh ni bilo poslanih. Gre za dejansko
               nezaslišano zadevo. To laganje se nadaljuje tudi v novejši čas, slišali smo
               takratnega predsednika KPK, ki je bil s tem seznanjen; sedanjega ministra za
               pravosodje, ki je dejal, da je v zvezi s tem podal kazensko ovadbo, javno je dejal to
               na televiziji, potem je to malo blažil, da je bila to prijava. Končno smo ugotovili,
               da ni bilo nič od tega. Čeprav je takrat veljal podpisan sporazum med KPK in
               policijo, kako se ravna pri primopredaji različnih informacij, ki zadevajo
               pristojnosti drugih organov. Saj je natančno predpisano po alinejah v tem sporazumu,
               pa se ni nič zgodilo. Gospod Stare je dal nekemu preiskovalcu na NPU nek dokument,
               kjer so prej še odrezali neke stvari, da se ni čisto točno vedelo, za kaj gre, vsaj
               tako je ta preiskovalec dejal na komisiji; potem pa se je za tem izgubila vsaka sled
               na NPU. Tukaj danes ni nobenega predstavnika policije. Tisti, ki so poskrbeli, da
               preiskava ni stekla, danes to policijo namreč vodijo. In če pričakujete, da bodo oni
               zdaj to preiskali – sami sebe, potem smo veliki optimisti.</p>
               <p>Nekdo iz koalicijskih vrst je dejal, da gre za tako veliko stvar, da je nemogoče, da
               pri primopredaji vladnih poslov novi vladi to ne bi bilo omenjeno. Ko gre za
               primopredajo vladnih poslov, sem te posle od gospoda Pahorja jaz sprejel in mi ni
               niti z besedo omenil te zadeve. Pri notranjih zadevah je te posle sprejel kolega
               Gorenak, niti z besedo mu tega niso omenili. Niti ministru za finance gospodu
               Šušteršiču niti komu drugemu. Poskrbelo se je, da je zarota molka tukaj popolna. In
               zdaj se boste vprašali, kako je to mogoče. Slišali smo nekoga, ki je dejal, da ni
               ljubitelj teorij zarote. Povejte mi, kaj potem to je. Kako je mogoče, da nekdo preko
               največje slovenske državne banke ne samo opere milijardo evrov, ampak to opere za
               namene sejanja smrti. Iran je še danes, takrat je bil pa sploh, glavni sponzor
               islamskega terorizma šiitske veje. Poglejte, kaj se dogaja v Jemnu, Siriji; tudi po
               Zahodu, čeprav manj. Tam so v glavnem suniti. In vsem, ki so imeli posla s tem, je
               bilo jasno, za kaj gre. Vsem. Vsi, ki so pisali gor, da gre za piščance, so vedeli,
               da ne gre za piščance, da ne gre za Miki Miško. Mislim, da so vsaj to vedeli. Noben
               formalni organ v Sloveniji ni sklepal o tem, da se ta posel dovoli. Na Ministrstvu za
               zunanje zadeve je posebna komisija, ki se ukvarja s to temo. Znani minister gospod
               Žbogar je bil obveščen, pravijo, da ni bilo nikoli to na dnevnem redu, nikoli nobeno
               vprašanje sproženo v zvezi s tem, ker bi seveda morali v tem primeru ukrepati. Vlada
               tega nikoli ni obravnavala, Svet za nacionalno varnost tega ni obravnaval, kaj šele
               da bi bil kakšen širši posvet kakšne koordinacije parlamentarnih strank.</p>
               <p>Državni zbor tega ni obravnaval. Zanimivo, prej je tam pisalo, mislim, da tudi v
               poročilu piše, da je bil celoten politični vrh obveščen. Ni res. Predsednik Državnega
               zbora je bil izpuščen. Mislim, da je bil to takrat Pavel Gantar. Očitno se njemu ni
               dovolj zaupalo. Neka informacija, ki gre po naravi sami, če pogledate klasifikacijo
               in številko, če gre predsedniku vlade in države, gre tudi predsedniku parlamenta, ker
               je to druga funkcija v državi po Ustavi. Tukaj je bil gospod Gantar izpuščen.
               Informacija se je omejila na nek krog, ki je verjetno bil že prej na nek način
               brifiran, za kaj gre. Komisija, ki nadzoruje Sovo in policijo v Državnem zboru, o tem
               ni bila obveščena oziroma je bila obveščena tako, da ni bila obveščena o nekem
               obdobnem poročilu, ker je pisalo, da se je Sova ukvarjala tudi z neko proliferacijo,
               ker ni bilo ne številke ne imena banke, nič; se ni dalo iz tistega nič ugotoviti. Pa
               mi povejte, kdo v tej državi ima moč, da zagotovi takšno stanje; da se najprej opere
               milijarda, potem da se to ne preišče in v tretji fazi, da so vsi, ki pri tem
               sodelujejo, nagrajeni, tako ali drugače. Upam, da bo jutri čas, da malo pogledamo,
               kje so ti ljudje, ki so tukaj neposredno sodelovali. Kot je dejal kolega Logar,
               najmanj sto ljudi je vedelo za te stvari, okrogla številka; pa se ni izvedelo. Na
               začetku leta 2012 je nastopila naša vlada, opravljene so bile primopredaje, nihče ni
               nič povedal. V vseh teh organih so še naprej delali ljudje, ki so prej to izvajali,
               nihče ni nič povedal, nihče ni nikogar o ničemer obvestil, zarota molka je bila
               popolna. Tega se ne da rešiti tako, da se na volitvah zamenja vlada, ker to očitno
               tega ravnanja ne prepreči, ker je stvar globlja, ker je globlja.</p>
               <p>Gre enostavno za to, da je del države mafijsko ugrabljen in da lahko očitno to
               počnejo. Odkar je to prišlo v javnost, sem se pogovarjal z nekaterimi v tujini, ki so
               spraševali, kaj se dogaja; z nekaterimi ambasadorji, ki tukaj to spremljajo. Prva
               reakcija je bila, da ne verjamejo, da je to možno. Če malo poguglate, boste
               ugotovili, da so bili tudi drugod odkriti primeri pranja denarja za Iran v času
               sankcij, ampak je šlo za milijon, dva, tri, v neki latvijski banki je šlo za 15
               milijonov; ni šlo pa nikjer za 100 milijonov ali pa za milijardo. In to na banki,
               kjer ta pralec denarja predstavlja največjo stranko. Dve leti, druga bypass firma
               oziroma tretja največja ali četrta največja. Neverjetna je ta stvar. Se pa ne bo
               zaključila v tej dvorani, niti ne samo na naših inštitucijah. Ena od držav, kamor je
               šlo največ nakazil, kot mi je bilo rečeno s strani njihove ambasade, to zdaj resno
               preučuje. 100 milijonov je šlo v to evropsko državo preko Nove Ljubljanske banke, na
               tisoče računov iranske agenture in za nabavo teh materialov. To je bilo ravnanje, s
               katerim se ni ogrožala samo naša nacionalna varnost, ogrožala se je nacionalna
               varnost praktično vseh naših partnerjev v Evropski uniji in v zvezi Nato. Pristojne
               institucije v Sloveniji so za to vedele pravočasno in tudi potem, ko so, kot je bilo
               prej rečeno, zaradi pritiska iz tujine začele to preiskovati, so formalno te
               transakcije še naprej tekle; prav do konca leta 2010. Mislim, da do zadnjega
               decembra, tudi po tem, ko je bila Banka Slovenije prisiljena to prepovedati.</p>
               <p>Poglejmo nekaj datumov, ki so zelo zanimivi. Iranci so ta račun pri NLB odprli nekaj
               dni po tem, ko je mandat nastopila po volitvah 2008 Pahorjeva vlada in ko je prišel
               na finančno ministrstvo gospod Križanič in njegov svetovalec Drago Isajlović. Takrat
               se je to začelo in je potem teklo do konca leta 2010. Direktor Sove gospod Rupnik je
               bil zamenjan takoj, ko je postalo jasno, da pritisk iz tujine narašča in da se tuje
               službe za to zanimajo. Takrat ga je takratni predsednik Vlade gospod Pahor poklical
               pa rekel: Pritiski so veliki, moram te zamenjati. Zdaj vemo, kakšni so bili ti
               pritiski in od kod so bili. Ker do takrat se je Sova s tem skušala resno ukvarjati,
               ni pa bilo kooperacije s strani drugih organov. Potem pa je bila Sova pod kontrolo.
               Če pogledamo datume, kdaj se je stvar pometla pod preprogo, tako da se je to
               prestavilo med tekoče zadeve oziroma zadeve, ki so zaključene, najbrž niso tekoče, tu
               mora biti neka napaka; in ko se je to nekako pospravilo, šele takrat je stranka Zares
               izstopila iz tiste koalicije in je bilo jasno, da je konec s tisto vlado. Tukaj ne
               gre zgolj za nekaj uslužbencev Nove Ljubljanske banke, tudi ne gre za te uprave, ki
               so to formalno odobravale. Gre za regulatorje, gre za Banko Slovenije, ki je pri tem
               sodelovala; v tisti sestavi. Gre za Urad za preprečevanje pranja denarja, ki je
               sodeloval pri tej zadevi. Gre za Komisijo za preprečevanje korupcije, ki je bila
               obveščena, naredila nič. Mislim, da je sedanje vodstvo sporočilo, da o tem ni nobene
               dokumentacije. Jaz sem bil enkrat na tej komisiji in sem videl, da imajo za enega
               župana iz Slovenskih goric 6 fasciklov zaradi štirih potnih nalogov; za milijardo pa
               nič. Gospod Stare pa je bil šef preiskav tam.</p>
               <p>In seveda gre za policijo. Tam se je po neki, recimo, delni začetni vnemi stvar
               zataškala in se je zaprla. V rekordnem času so ugotovili, da ne gre za kaznivo
               dejanje, ne da bi sploh koga zaslišali, karkoli preiskali, naredili kako hišno
               preiskavo in tako naprej. Ko je zadeva v parlamentu izbruhnila – o tem so nekateri
               mediji poročali, niso pa poročali mediji, ki se imajo za nacionalne, vsaj ne toliko,
               kot bi v vsaki normalni težavi –, se je marsikaj dogajalo na hodnikih tega
               parlamenta, smo videli neke obraze, ki se pojavijo takrat, ko je treba kaj počistiti.
               Ampak stvar je očitno tako šokantna in dejstva so tako jasna, da se v tej fazi tega
               ni dalo narediti. Potem se je prišlo s to idejo, da se ustanovi še ena preiskovalna
               komisija za isto stvar. Meni dolgo časa ni bilo jasno, kaj je namen tega. Je pa danes
               to predsednik te preiskovalne komisije na začetku svojega nastopa končno povedal.
               Dejal je namreč – v tej razpravi smo slišali nekatere zelo decidirane trditve, ki
               niso na mestu, saj preiskava še ni zaključena, saj se bo še raziskovalo. Če bomo te
               sklepe izglasovali, bo to objavljeno na 7. strani ali pa v 26. minuti Dnevnika, potem
               se bo pa poročalo, kako se to v bistvu preiskuje. In tisti, ki bo iskal izgovore v
               teh institucijah, ki bodo morale to preiskati, bo rekel, da se še preiskuje. To bo
               pač odgovor na vprašanje, kje so ukrepi. Dogajalo se bo, se bojim, podobno, kot se je
               zgodilo z vmesnim poročilom o Factor banki, ki je bilo zelo dobro; vsa čast komisiji.
               A je kdo od odgovornih v tem času doživel kako presenečenje v smislu kakšne
               preiskave, sankcije, ovadbe, obtožnice? Ne vem, mogoče; pa je šlo to mimo. Zagotovo
               pa ne tisti, ki so za to najbolj odgovorni.</p>
               <p>Prej sta kolega Šircelj in kolega Horvat odprla ključno vprašanje, ključno za vse
               nas tukaj in tudi za tiste, ki bi morali sedeti na tistih stolih, pa ne sedijo. To
               vprašanje pa je, kje so stotine milijonov od provizij? Slišali smo na televiziji
               strokovnjaka levice za ta vprašanja, ki je rekel, da so provizije tukaj 30 do
               50-odstotne. Kolega Horvat je rekel, da 60-odstotne. To je 300 ali 500 milijonov
               evrov. Toliko niso vredni vsi mediji v Sloveniji, pa še pol srednje Evrope bi lahko
               dodali k temu. Večina ministrstev slovenske vlade nima takšnega proračuna. Gre za
               ogromno denarja. Tisti, ki ima ta denar ali pa ki bi imel ta denar, lahko da na en
               volilni glas, ki zadostuje za zmago na volitvah, večjo vsoto, kot lahko vi daste na
               enega kandidata za volilno kampanjo. Nekateri ste govorili o nekih obveznicah in
               skladih, Luksemburgu in tako naprej. Meni se zdi to zelo verjetno. Nisem verjel, da
               se bom kdaj strinjal s čim, kar bo povedal kolega Veber, ampak jaz se strinjam z eno
               stvarjo, ki jo je prej povedal. Kar naenkrat se tukaj pojavijo neki skladi iz Južne
               Afrike, z milijoni, z investicijami, vrednimi 80, 100 milijonov, ki se ponujajo. Od
               kje so nenadoma prišli?! Iz Južne Afrike. Jaz ne vem, če kdo v Južni Afriki prav
               dobro ve, kje je Slovenija. Mora imeti kakšne slovenske korenine ali pa povezave. Ja,
               to so stvari, ki bi jih resna država resno raziskala. Ampak ker večina medijev ali pa
               medijev, ki se imajo za nacionalne, o tem ne poroča, mislim, da je to tudi odgovor,
               kje je del tega denarja končal. V tem molku. Ali pa v tem, kar ta molk zagotavlja. Za
               stotine milijonov evrov se izvedejo tudi državni udari v nekaterih državah, najamejo
               najboljši plačani morilci za karkoli. To so resne stvari. Ljudje, ki so to neposredno
               izvajali … dvomim pa, da je bil kdo od njih glavni, ki je dajal ukaze.</p>
               <p>Dvomim, da ima gospod Plausteiner, gospod Fank, gospod Furlan, Marko Kranjec in vsi
               ostali, ki so bili tukaj neposredno vpleteni, dovolj moči, da to organizira, da to
               dovoli, prepreči preiskavo in potem vpliva na to, da so ljudje, ki so to naredili,
               nagrajeni. Mora biti nekdo drug. Ali pa mora biti nek drug krog; in to je krog, ki v
               Sloveniji praktično odloča. Ne odločamo mi, ne odločate vi, ki imate večino; dvomim,
               da bi izglasovali takšno stvar. Dvomim tudi, da bi poslanci, ki so takrat sedeli v
               koaliciji Pahorjeve vlade, tako stvar izglasovali. Je moral biti nekdo zadaj, ki je
               pač te zadeve organiziral mimo uradnih institucij, mimo legitimnih institucij. Ne bom
               rekel, da ima tisti v lasti celo državo, ima pa v lasti velikanski vpliv, ki je
               nelegitimen, ki je mafijski. Naslednji tedni bodo zelo jasno pokazali, ali je ta
               mafijski urok v Sloveniji že popustil do te mere, da se bodo te domine začele
               podirati; ali se pa enostavno ne bo nič zgodilo. Ali se bo govorilo in pisalo: To se
               še preiskuje, to je neka parlamentarna komisija. Ljudje, ki so takrat to operativno
               izvajali, zdaj vodijo institucije, ki bodo to preiskovale. V naslednjih nekaj tednih
               bo jasno – ne vi, ki tukaj sedite –, ali je vlada, ki ima te instrumente v rokah,
               pripravljena kaj storiti, da se to razčisti. Bomo videli, ali bo kakšna preiskava,
               ali bo kdo zaprt, ali bo kdo odstopil. Prvi korak potem, če bo to poročilo
               izglasovano, bi moral biti, da ljudje, ki so na odgovornih vladnih funkcijah in so
               tukaj neposredno zaloteni pri tej raboti, opustitvi dolžnih ravnanj, prikrivanju
               kriminala, omogočanju kriminala, odstopijo. Če nihče ne bo odstopil, pozabite na
               upanje, da bo kdo to raziskal. In pozabite na to, da je ta mafijski urok v Sloveniji
               popustil.</p>
            </sp>
            <sp xml:id="SDZ7-Redna-33-2017-09-21.sp223">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Jože Tanko.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-21.sp224">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Kaj veliko priložnosti ne bo. Ko obravnavamo kakšno interpelacijo slabe ministrice,
               sedi tukaj cela vlada. Danes so tukaj trije državni uradniki, ni predsednika Vlade,
               ki je službeno odsoten. Če bi Državni zbor želel resno obravnavati to temo, bi
               zagotovil udeležbo predsednika Vlade. Imamo dva namestnika oziroma podpredsednika
               Vlade, eden je na pikniku v Tržiču, drugi neznano kje. Mislim, da je to eden od
               problemov, kako se je pristopilo k obravnavi te teme. Ko smo ali ko ste sprejemali v
               tem državnem zboru recimo vrednotnice, s katerimi preganjate delo na črno, je bila
               zagotovljena udeležba ministra. Ko ste zagovarjali prevoznice, kjer so spet nek
               bedast ukrep sprejemali, je tu sedel minister. Ko imamo danes pred seboj to poročilo,
               ni nikogar od funkcionarjev. Ni ministra Klemenčiča, ne moremo ga vprašati, ali je že
               odredil kakšen nadzor nad delom tožilcev, ko je posredoval prijavo tožilstvu. Do
               sedaj, po petih letih, odkar je odšel iz KPK, se ni zgodilo nič in ga tudi vprašati
               ne moremo, če je sploh vprašal, če se je kaj zgodilo. To je eden od problemov.</p>
               <p>Moram pa reči, da me zelo skrbi, ker ste dali v zakonodajni postopek tudi zakon o
               sistemskih preiskavah kriminala velikega pomena. Tam ste napisali, kdo naj bi to
               preiskoval. Med njimi nekdanji člani senata KPK, ki niso naredili nič; nekdanji član
               sveta Banke Slovenije, ki tudi ni naredil nič. In to so nesistemski ukrepi, s
               katerimi ta koalicija, ta vlada poskuša parlamentarno preiskavo obrezati, ji odvzeti
               to moč in jo prenesti na nek vladni del. Koordinator vsega tega bi bil pa minister za
               pravosodje. To pa je spet gospod Klemenčič. Skratka, vse stvari gredo v tej smeri, da
               se ne da in ne sme storiti nič na tem področju. Hvala lepa.</p>
            </sp>
            <sp xml:id="SDZ7-Redna-33-2017-09-21.sp225">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Prehajamo v sklepni del razprave, v katerem dobita besedo še predstavnik Vlade in
               predlagatelj.</p>
               <p>Izvolite, državni sekretar gospod Boštjan Šefic.</p>
            </sp>
            <sp xml:id="SDZ7-Redna-33-2017-09-21.sp226">

               <speaker>BOŠTJAN ŠEFIC:</speaker>

               <p>Hvala lepa, gospod podpredsednik. Spoštovani poslanke in poslanci!</p>
               <p>Ker imam samo nekaj sekund na voljo, mi dovolite, da v telegrafskem slogu dve zadevi
               povem. Na Ministrstvu za notranje zadeve to situacijo, o kateri se danes pogovarjamo,
               zelo natančno pregledujemo, seveda v okviru naših preskromnih pooblastil, na kar smo
               že večkrat opozorili. Vendar bomo natančno ugotovili, kaj se je dogajalo, ali je bilo
               vse storjeno, kar bi takrat bilo treba storiti, kdo, kaj in na kakšen način je ali ni
               opravil svojega dela. Na podlagi tega bo ministrica sprejela tudi ustrezne ukrepe,
               usmeritve, da se zadeva ne bi eventualno, če je šlo kaj narobe, ponovila. In drugič,
               mi smo povedali, policija sedaj zelo natančno preiskuje to zadevo. Jaz verjamem v to,
               da bo tudi preiskala vso stvar. In tretjič, želel bi samo zanikati, tista nesreča
               tega nesrečnega kriminalista je bila raziskana in je bilo tudi ugotovljeno; zato te
               insinuacije niso primerne. Hvala.</p>
            </sp>
            <sp xml:id="SDZ7-Redna-33-2017-09-21.sp227">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima predlagatelj dr. Anže Logar.</p>
            </sp>
            <sp xml:id="SDZ7-Redna-33-2017-09-21.sp228">

               <speaker>DR. ANŽE LOGAR (PS SDS):</speaker>

               <p>Hvala lepa.</p>
               <p>Jaz sem vesel nad izrečenim soglasjem vseh poslanskih skupin, minus ena, k poročilu
               preiskovalne komisije. Lahko rečem, da je bilo veliko delo opravljeno. Se zahvaljujem
               tudi ostalim članom preiskovalne komisije. Upam, da bo to soglasje »stalo inu
               obstalo« tudi do torka, ko bomo glasovali o tem poročilu.</p>
               <p>Jutri pa bom na zaprtem delu v okviru časa, ki ga imam, predstavil še nekatere
               podrobnosti iz tajnega dela poročila. Hvala.</p>
            </sp>
            <sp xml:id="SDZ7-Redna-33-2017-09-21.sp229">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Prekinjam razpravo, ki jo bomo nadaljevali jutri, 22. septembra, ob 10. uri na
               zaprtem delu seje, in sicer skupno razpravo o Dodatnem vmesnem poročilu in o II.
               Dodatnem vmesnem poročilu ter bistvenih ugotovitvah, ki so navedene v obeh
               dokumentih, in sicer v okviru preostanka časa vseh udeležencev seje.</p>
               <p>Poslanke in poslance prosim, da iz dvorane odnesejo vse, kar imate na klopeh, da
               bodo pristojne službe zbora lahko opravile vse potrebno za izvedbo zaprtega dela
               seje. Poslanke in poslance hkrati obveščam, da bo jutri ob začetku nadaljevanja seje
               vhod v dvorano možen samo pri prehodu skozi detektorska vrata. Vhod bo nadzorovala
               enota za varovanje Državnega zbora, v dvorano pa ne bo dovoljeno vnašati elektronskih
               naprav, to je prenosnih telefonov, računalnikov, diktafonov, fotoaparatov in podobno.
               Prav tako vas prosim, da imate za potrebno identifikacijo ob vstopu v dvorano s seboj
               poslanske izkaznice.</p>
               <p>S tem prekinjam to točko dnevnega reda in tudi 33. sejo Državnega zbora, ki jo bomo
               nadaljevali jutri, 22. septembra, ob 10. uri.</p>
               <p>Lahko noč! <title>(SEJA JE BILA PREKINJENA 21. SEPTEMBRA 2017 OB 19.15.) </title>
               </p>
            </sp>
         </div>
      </body>
   </text>
</TEI>
