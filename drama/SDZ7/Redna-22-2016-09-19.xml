<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ7-Redna-22-2016-09-19">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|A83B2BCDBD840895C125803B004846BD</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=A83B2BCDBD840895C125803B004846BD</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-22-2016-09-19.DZ" n="22">
               <name>Redna</name>
               <date when="2016-09-19"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-22-2016-09-19.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">22. seja</stage>
            <stage type="chairman">Sejo so vodili predsednik Državnega zbora dr. Milan Brglez ter podpredsednika
            Primož Hainz in Matjaž Nemec. </stage>
            <stage type="time">Seja se je začela ob 12.01. </stage>


            <sp xml:id="SDZ7-Redna-22-2016-09-19.sp1">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam 22. sejo Državnega zbora, ki je bila sklicana na podlagi prvega odstavka 57.
               člena Poslovnika Državnega zbora. Obveščen sem, da se današnje seje ne morejo
               udeležiti naslednje poslanke in poslanci: gospa Ksenija Korenjak Kramar, gospa Vesna
               Vervega, gospod Franc Breznik, mag. Matej Tonin, gospod Benedikt Kopmajer, gospod
               Ivan Škodnik in gospod Ivan Zorčič od 15. ure dalje.</p>
               <p>Na sejo sem vabil predsednika Vlada, ministrice in ministre ter generalnega
               sekretarja Vlade k 1. točki dnevnega reda, gospoda Aleša Primca, predstavnika 5 tisoč
               volivk in volivcev k 12. točki dnevnega reda, predsednika Državnega sveta k 14. točki
               dnevnega reda, ministra za infrastrukturo dr. Petra Gašperšiča k 21. točki dnevnega
               reda, predsednika Vlade in kandidatko za ministrico za finance mag. Matejo Vraničar
               Erman k 22. točki dnevnega reda, predstavnika Sodnega sveta k 24.a točki dnevnega
               reda ter predstavnike Vlade k vsem točkam dnevnega reda. Vse prisotne lepo
               pozdravljam.</p>
               <p>Prehajamo na <title>določitev dnevnega reda</title> 22. seje Državnega zbora. Predlog
               dnevnega reda ste prejeli v petek, 9. septembra 2016, s sklicem seje. O predlogu
               dnevnega reda bomo odločali v skladu z drugim odstavkom 64. člena Poslovnika
               Državnega zbora. Prehajamo na obravnavo in odločanje o predlogu za umik točke z
               dnevnega reda seje.</p>
               <p>Poslanska skupina Združena levica Državnemu zboru predlaga, da z dnevnega reda 22.
               seje umakne 15. točko, to je Predlog zakona o ratifikaciji Sporazuma o enotnem
               sodišču za patente. Predlog ste prejeli 16. 9. 2016 in je objavljen na e-klopi.</p>
               <p>Želi besedo predstavnik Poslanske skupine Združena levica kot predlagatelj umika?</p>
               <p>Besedo ima dr. Matej T. Vatovec.</p>
            </sp>
            <sp xml:id="SDZ7-Redna-22-2016-09-19.sp2">

               <speaker>DR. MATEJ T. VATOVEC (PS ZL):</speaker>

               <p>Hvala, gospod predsednik. Lep pozdrav vsem!</p>
               <p>Predlog zakona o ratifikaciji Sporazuma o enotnem sodišču za patente je bil na
               dnevnem redu že na junijski seji. Takrat smo opozarjali na to, da ta ratifikacija
               oziroma ta sporazum prinaša nekaj morda negativnih posledic za slovensko
               gospodarstvo, predvsem pa gre za to, da se bodo patentna sodišča premestila v tri
               evropske prestolnice oziroma v tri večja mesta: Pariz, London in München. Takrat je
               širša javnost, predvsem pa gospodarstveniki in tisti, ki inovacije tudi delajo, in
               tisti, ki zaščitijo patente, so opozarjali na to, da bo to podražilo stroške pri
               pravdanju v teh zadevah, da bo pravzaprav škodovalo manjšemu gospodarstvu in manjšim
               poslovnim subjektom, kot so slovenski, seveda na račun tujim in večjim korporacijam,
               ker bodo lažje takšne stroške tudi pokrivali.</p>
               <p>Takrat smo argumentirali umik te točke z dnevnega reda, ker ni bila opravljena javna
               razprava. Na to so opozarjali različni deležniki, strokovna javnost in tisti, ki jih
               ta zadeva najbolj zadeva. Takrat je na nek način bil ta sklep izglasovan, zato da se
               omogoči, da do te javne razprave pride.</p>
               <p>Mi smo se pozanimali pri Podjetniško-obrtni zbornici, pri Gospodarski zbornici, pri
               Združenju za zaščito intelektualne lastnine. V teh dveh mesecih, od kar smo to točko
               umaknili z dnevnega reda, te javne razprave ni bilo. Skratka, stvar se ni premaknila,
               Vlada pa je zakon o ratifikaciji zdaj ponovno poslala v Državni zbor, kljub temu da
               ni bil izpolnjen osnovni pogoj za to, da se o tej ratifikaciji dejansko tudi
               odloča.</p>
               <p>Zato še enkrat opozarjamo na to, da praktično ni mogoče sprejeti takšne ratifikacije
               ali pa, bi rekel, vsaj v prvi fazi o njej odločati, ker ne vemo, kaj to prinaša,
               predvsem pa se ni opravila razprave s tistimi, ki jih to najbolj zadeva. Zato ponovno
               predlagamo, da se ta točka umakne z dnevnega reda in da se ponovno vrne šele takrat,
               ko bodo izpolnjeni ti pogoji, in to je, da se opravi ta javna razprava, se dejansko
               tudi vidi, kakšne so posledice in kaj pravzaprav ta sporazum prinaša.</p>
            </sp>
            <sp xml:id="SDZ7-Redna-22-2016-09-19.sp3">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnik Vlade kot predlagateljice predloga zakona minister za
               pravosodje mag. Goran Klemenčič.</p>
            </sp>
            <sp xml:id="SDZ7-Redna-22-2016-09-19.sp4">

               <speaker>MAG. GORAN KLEMENČIČ:</speaker>

               <p>Spoštovani gospod predsednik, hvala za besedo. Spoštovane poslanke in poslanci,
               kolegice in kolegi!</p>
               <p>Stališče Vlade je, da predlagamo, da zakon o ratifikaciji kljub vsemu nadaljuje
               postopek v tem cenjenem Državnem zboru, da tudi tu soočimo argumente.</p>
               <p>Tri ključne točke so bile izpostavljene v predlogu Združene levice. Prva je, da bodo
               slovenska podjetja izpostavljena tožbam v tujini in ne bodo več mogla tožiti v
               Republiki Sloveniji. To ne drži. Sodelujoče države po tem patentu imajo možnost
               ustanoviti lastne lokalne oddelke in regionalne oddelke sodišča. Slovenija to
               predvideva in je za to zagotovila tudi proračunska sredstva že letos in za naslednje
               leto. Prav tako je treba poudariti, da slovenska sodišča že zdaj niso pristojna za
               odločanje o evropskem patentu z enotnim učinkom in so določena slovenska podjetja
               prisiljena tožiti v tujini z ustanovitvijo lokalnega sodišča. Tu bo ta zadeva
               rešena.</p>
               <p>Glede očitka o visokih stroških pravdanja ter neenakopravnega položaja manjših
               podjetij v primerjavi z multinacionalkami. Dejstvo je, da so patentni spori že danes
               izrazito dragi, in to tudi za slovenska podjetja. Če bi ratificirali ta sporazum in
               ustanovili lokalno enoto, bi se v bistvu ti znižali. Poleg tega pa je pomembno, da
               lahko velike multinacionalke zaradi velikih denarnih sredstev, ki jih imajo na
               razpolago, v različnih državah tožijo, recimo, slovenska podjetja, ki se morajo potem
               na različnih forumih v različnih državah boriti. Zdaj naj bi bilo to urejeno na
               enoten način.</p>
               <p>In še glede javne razprave. Rad bi poudaril, da se o tem patentnem sodišču razpravlja
               že od leta 2012 dalje. Res je, da v zadnjem letu ni bilo posredno opravljenih nekih
               velikih konferenc in seminarjev, bila pa so bilateralna pogajanja z različnimi
               deležniki, opravljena je bila natančna analiza, študija o vplivih evropskega patenta
               z enotnim učinkom na slovensko gospodarstvo s strani Ekonomske fakultete Univerze v
               Ljubljani.</p>
               <p>Mislim, da je primerno, da se še enkrat tu pogovorimo. Enotno patentno sodišče v
               Evropi je fakt, zdaj ko so ga ratificirale tudi druge države, in imamo samo eno
               možnost – ali poskušamo oblikovati, sooblikovati v interesu slovenskih predvsem
               manjših podjetij ta postopek ali pa bomo ostali zunaj tega, kar gotovo ni dobro za
               slovensko gospodarstvo. In zadnja stvar. Veliko sem se pogovarjal s kolegi ministri
               za pravosodje manjših držav, ki imajo podobne dileme, kaj je bolje. In tu so se
               strinjali tudi drugi, da je dobro na ta vlak stopiti in ga sooblikovati. Hvala.</p>
            </sp>
            <sp xml:id="SDZ7-Redna-22-2016-09-19.sp5">

               <speaker>PREDSEDNIK DR. MILAN BRGLEZ:</speaker>

               <p>Želite besedo predstavniki poslanskih skupin?</p>
               <p>Besedo ima dr. Simona Kustec Lipicer v imenu Poslanske skupine Stranke modernega
               centra.</p>
            </sp>
            <sp xml:id="SDZ7-Redna-22-2016-09-19.sp6">

               <speaker>DR. SIMONA KUSTEC LIPICER (PS SMC):</speaker>

               <p>Najlepša hvala, predsednik. Kolegice in kolegi, predstavniki Vlade, predsednik
               Vlade!</p>
               <p>Poslanska skupina Stranke modernega centra bo glasovala proti temu predlogu za umik
               točke z dnevnega reda. Vsebinsko smo že slišali razloge, zakaj, ki jih je predstavil
               v imenu Vlade minister za pravosodje. Kljub vsemu pa bi zgolj in samo procesno želela
               opozoriti in tudi argumentirati, zakaj bomo proti.</p>
               <p>Ta točka se je že v okviru matičnega delovnega telesa obravnavala v Državnem zboru,
               prav tako smo na Kolegiju predsednika Državnega zbora, ko smo vodje potrjevali dnevni
               red naše septembrske plenarne seje, imeli možnost, da to točko z določenimi argumenti
               umaknemo z dnevnega reda, pa se to ni zgodilo.</p>
               <p>Kar se tiče pa neke kombinacije procesno-vsebinskega razloga, vezanega na nezmožnost
               slišati zainteresirano javnost, pa naj kljub vsemu spomnim, da zainteresirana javnost
               že nekaj let pravzaprav o tej vsebini intenzivno govori in razpravlja tudi v
               Sloveniji. Ni problem v tem, da ne bi bila slišana, ampak je ključni problem
               zainteresirane javnosti v tem, da različno vidi časovnico, kdaj naj bi se ta sporazum
               ratificiral.</p>
               <p>Iz vseh omenjenih razlogov Poslanska skupina Stranke modernega centra tega predloga
               žal ne more potrditi. Hvala.</p>
            </sp>
            <sp xml:id="SDZ7-Redna-22-2016-09-19.sp7">

               <speaker>PREDSEDNIK DR. MILAN BRGLEZ:</speaker>

               <p>Potem pa dajem besedo še zgolj predstavniku Poslanske skupine Združena levica za
               dodatno obrazložitev predloga.</p>
            </sp>
            <sp xml:id="SDZ7-Redna-22-2016-09-19.sp8">

               <speaker>DR. MATEJ T. VATOVEC (PS ZL):</speaker>

               <p>Hvala še enkrat.</p>
               <p>Kar se tiče javne razprave. Slišali smo, minister je rekel, da ni bilo že nekaj časa
               konferenc in seminarjev. Jaz bi rad tu poudaril, da je bilo zgolj to, konference in
               seminarji. To so neki omejeni forumi, kjer seveda lahko ljudje izražajo svoja
               stališča ali pa svoje različne vidike. Dejstvo pa je, da bi bilo verjetno za
               sprejetje takšnega sporazuma treba nekaj več kot forum, kakršen je konferenca ali pa
               seminar. Torej nek neposreden dialog med deležniki, kot se radi izrazite, in tistim,
               ki sprejema takšen sporazum.</p>
               <p>Analize so bile seveda pripravljene in so tudi nekatere druge analize bile
               pripravljene, ki so pokazale na določene negativne učinke. Poleg tega bi rad
               poudaril, da vse države ne pristopajo k temu sporazumu in imajo zadržke. Ko sem
               slišal ministra reči, da dajmo stopiti na ta vlak, pa bomo potem videli, kaj prinaša,
               me na nek način spominja na stališče, ki ga imamo do podpisa tajnih sporazumov. Torej
               dajmo jih začasno uveljaviti, pa bomo potem videli kakšne bodo posledice.</p>
               <p>Jaz mislim, da takšen korak na ta vlak, ne glede s kakšno hitrostjo vozi, ni
               upravičen. Morda ni najbolj presoden, tako da mi vztrajamo pri tem, da ni pravzaprav
               nobene nuje, da se to tako na hitro naredi. Seveda matično delovno telo je to
               obravnavalo, tako da razprava v nadaljevanju bo omejena, mislimo pa, da je predvsem
               pomembno, da imajo možnost te razprave tisti, katerih se ta stvar tiče, in to so
               ljudje, ki patente ustvarjajo oziroma z njimi tudi delajo. Ne nazadnje ne gre samo za
               vprašanje podjetja ali pa gospodarstva, ampak tudi zaposlenih v določenih firmah, ki
               kot posledica tega sporazuma lahko utrpijo škodo in nadaljnja škoda je tudi potem
               izguba delovnih mest.</p>
               <p>Mi stojimo trdno na stališču, da ni potrebe po tem, da se ta sporazum ratificira že
               na tej seji ampak da se preudarno opravi kljub vsemu ta javna razprava, da se
               posluša, kaj imajo ljudje za povedati in da potem tudi na nek način odločimo o tem.
               Seveda pa stojimo na stališču, da če druge države recimo še niso pripravljene
               podpisati tega sporazuma, verjetno lahko tudi mi malce počakamo.</p>
            </sp>
            <sp xml:id="SDZ7-Redna-22-2016-09-19.sp9">

               <speaker>PREDSEDNIK DR. MILAN BRGLEZ:</speaker>

               <p>S tem zaključujem razpravo o predlogu za umik in prehajamo na odločanje. Poslanke in
               poslance prosim, da preverite delovanje glasovalnih naprav.</p>
               <p>Odločamo o predlogu za umik 15. točke z dnevnega reda. Glasujemo. Prekinjam. Zdaj
               deluje? Še enkrat.</p>
               <p>Glasujemo. Navzočih je 74 poslank in poslancev, za je glasovalo 12, proti 54.</p>
               <stage>(Za je glasovalo 12. (Proti 54.)</stage>
               <p>Ugotavljam, da predlog za umik ni sprejet.</p>
               <p>Predlogov za širitev dnevnega reda seje nisem prejel. Prehajamo na glasovanje o
               določitvi dnevnega reda. Zboru predlagam, da za današnjo sejo določi dnevni red kot
               ste ga prejeli s sklicem.</p>
               <p>Glasujemo. Navzočih je 79 poslank in poslancev, za je glasovalo 74, proti 2.</p>
               <stage>(Za je glasovalo 74. (Proti 2.)</stage>
               <p>Ugotavljam, da je dnevni red 22. seje zbora določen.</p>
               <p>Prehajamo na <title>1. TOČKO DNEVNEGA REDA, TO JE NA VPRAŠANJA POSLANK IN POSLANCEV.</title>
               </p>
               <p>V zvezi s to točko dnevnega reda sem v poslovniškem roku prejel pisne prijave 41
               poslanskih vprašanj. Vrstni red postavljanja poslanskih vprašanj je določen v skladu
               z 244. členom, drugim odstavkom 245. člena ter 247. členom Poslovnika Državnega
               zbora. Na prva tri vprašanja poslancev opozicije in poslansko vprašanje poslanca
               vladajoče koalicije bo odgovoril predsednik Vlade. Vsak poslanec oziroma poslanka ima
               za postavitev vprašanja na voljo tri minute. Predsednik Vlade, ministrice in ministri
               odgovorijo na vprašanje največ v petih minutah. Če je vprašanje postavljeno več
               ministrom, imajo vsi skupaj na voljo pet minut za odgovor. Poslanec, ki ne bo
               zadovoljen z odgovorom, lahko zahteva dopolnitev odgovora, ne more pa postaviti
               dodatnega vprašanja. Poslanke in poslance prosim, da ste na to pozorni. Obrazložitev
               zahteve za dopolnitev odgovora poslanec predstavi v dveh minutah, dopolnitev odgovora
               pa sme trajati največ tri minute. Poslanec, ki je postavil vprašanje, lahko zahteva,
               da se na naslednji seji opravi razprava o odgovoru predsednika Vlade, ministrice ali
               ministra. O tem odloči Državni zbor brez razprave. V primeru, da poslanec na
               postavljeno vprašanje danes ne bo dobil odgovora, mu mora predsednik Vlade,
               ministrica ali minister v 30 dneh predložiti pisni odgovor. Poslanec, ki je postavil
               vprašanje, na katerega ni bilo odgovorjeno, lahko izjavi, da vztraja pri ustnem
               odgovoru. V tem primeru bom vprašanje uvrstil na naslednjo redno sejo Državnega
               zbora.</p>
               <p>V zvezi s to točko sta se danes opravičila: gospod Karel Erjavec, minister za zunanje
               zadeve, in gospod Boris Koprivnikar, minister za javno upravo. Na e-klopi je
               objavljen pregled poslanskih vprašanj, na katera v poslovniškem roku ni bilo
               odgovorjeno.</p>
               <p>Prehajamo na predstavitev poslanskih vprašanj. Na prva štiri vprašanja bo odgovarjal
               predsednik Vlade dr. Miro Cerar.</p>
               <p>Gospod Tomaž Lisec, imate besedo, da zastavite vprašanje predsedniku Vlade Republike
               Slovenije dr. Miru Cerarju.</p>
            </sp>
            <sp xml:id="SDZ7-Redna-22-2016-09-19.sp10">

               <speaker>TOMAŽ LISEC (PS SDS):</speaker>

               <p>Hvala, predsednik, za dano besedo. Spoštovani ministrski zbor, predsednik Vlade,
               kolegice, kolegi, lep pozdrav!</p>
               <p>V Sloveniji vse skozi govorimo kako smo ponosni, da imamo več kot 60 % naše lepe
               države posejano z gozdom, kako imamo vse danosti, da razvijemo gozdno-lesno
               predelovalno industrijo. To so dejstva. Ko pa pridemo v prakso, pa vidimo, da imamo
               ogromno problemov. Še bolj pa so ti problemi na področju gozdno-lesne predelovalne
               industrije eskalirali po žledolomu na začetku leta 2014. V Poslanski skupini SDS smo
               že takrat takoj sklicali nujno sejo pristojnega odbora, predlagali zakone, ampak ves
               čas od leta 2014 do danes poslušamo, da Vlada ima vse pod nadzorom, stvari delujejo,
               vsi deležniki vedo, kaj in kako jim je treba storiti itn. Pa smo takrat sedanjega in
               tudi tedanjega ministra za kmetijstvo opozarjali, da ko bo prišlo lepo vreme, bodo
               imeli sicer Slovenci veliko veselja, še več veselja pa bodo imeli lubadarji, ki bodo
               tiho, a zelo vidno uničevali slovenski gozd. Pa na srečo v letu 2014 je bila slaba
               pomlad, slabo poletje in slaba jesen. Ampak lansko leto so že bili vidni prvi učinki
               lepega toplega spomladanskega in poletnega vremena, pa smo v opoziciji sklicevali
               seje odborov, pa smo debatirali o problematiki lubadarjev, pa smo debatirali o
               problematiki slovenskih gozdov in tudi novega državnega podjetja. Pa je bilo rečeno,
               vse je super fino.</p>
               <p>Kakšno pa je stanje danes?</p>
               <p>Več kot tri milijone kubikov lesa je že posekanega zaradi lubadarjev v slovenskih
               gozdovih. Ogromno je še evidentiranega, posebej v zadnjih mesecih je to povišanje na
               tem področju rapidno. Sečnja ne sledi odkazilu. Škoda je že preko sto milijonov evrov
               in tako naprej. Na drugi strani pa imamo še nesrečo, ker imamo državno gozdno
               podjetje, kjer se vsi za enkrat še ukvarjajo z obliko, ni pa še vsebine.</p>
               <p>Ker tukaj še ni delujočih lesno-predelovalnih centov, me spoštovani predsednik Vlade,
               zanima:</p>
               <p>Kaj boste storili?</p>
               <p>Kdo, kaj, kje, kako in za kakšen denar ne bomo pustili lubadarju, da uniči slovenski
               gozd?</p>
               <p>Hvala.</p>
            </sp>
            <sp xml:id="SDZ7-Redna-22-2016-09-19.sp11">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade Republike Slovenije dr. Miro Cerar, imate besedo za odgovor.</p>
            </sp>
            <sp xml:id="SDZ7-Redna-22-2016-09-19.sp12">

               <speaker>DR. MIROSLAV CERAR:</speaker>

               <p>Hvala lepa, spoštovani gospod poslanec Tomaž Lisec.</p>
               <p>Najprej naj zelo jasno povem državljankam in državljanom in tudi spoštovanemu zboru,
               da slovenski gozdovi ne propadajo in da so kljub nekaterim težavam v relativno dobrem
               stanju. Je pa res, da se soočamo z velikimi spremembami podnebja in okolja. Gozd
               danes tako pri nas kot v drugih državah ogrožajo naravne ujme, bolezni, škodljivci pa
               tudi klimatske spremembe in določene oblike trgovanja z lesom, ki se globalizira.
               Leta 2014 smo dejansko doživeli najbolj uničujoč pojav žledu v zgodovini Slovenije.
               Podrto je bilo več kot 9 milijonov kubičnih metrov lesne mase, od tega je tretjina
               iglavcev, in to je bil skoraj dvoletni možni posek v Sloveniji. Pri tako veliki
               količini je nerealno pričakovati, da bi jo lahko iz gozdov odstranili kar zelo hitro
               in s tem preprečili napovedano namnožitev podlubnikov, torej tudi lubadar in tako
               naprej. Tudi v Evropi takšne sanacije trajajo dlje, tudi pet ali več let.</p>
               <p>Pa vendar kljub temu, da je stanje resno, kot pravilno ugotavljate, lahko rečem, da
               je sanacija posledic žledoloma v polnem teku in da lanski obseg sanitarne sečnje je
               bil kar največji do sedaj. Lahko rečem tudi na podlagi podatkov, da trenutni letošnji
               obseg je 1,6 milijona kubičnih metrov, lani je bilo skupaj 2,1 milijona kubikov. Tudi
               letos kaže, da bo to prineslo novo najvišjo letno vrednost, tako da ta sečnja poteka,
               da bi preprečili te negativne posledice. Država tu zelo aktivno pomaga, kajti vemo,
               da so lastniki gozdov ekonomsko in sicer prizadeti. Kako pomagamo? Naj navedem šest
               sklopov ukrepov. Lastnikom pomaga z odpisom ustreznih davčnih obremenitev, z
               zagotovitvijo sofinanciranja zatiralnih del, brezplačno se zagotavljajo sredstva za
               izvedbo teh zatiralnih del, nudi se brezplačna strokovna pomoč, zagotavljajo se
               potrebne sadike za obnovo gozdov in ne nazadnje se sofinancira večina gojitvenih in
               varstvenih del. Tako da država je zelo aktivna. Zavedamo pa se pomena gozda, zelo se
               ga zavedamo. Kot veste, se trudimo vzpostaviti v Sloveniji to, kar smo leta
               pogrešali, ker je nekako zamrlo, gozdno-lesno verigo, da bodo tudi od lesa, ki ga
               pridobimo iz gozdov, imeli sami več in tudi naši proizvajalci. Tu izvajamo tudi vse
               ukrepe v interventnem zakonu, določene za odpravo teh posledic žledoloma. Naj rečem
               še to, da pripravljamo tudi spremembe Zakona o gozdovih, ki bo v kratkem obravnavan
               na Vladi.</p>
               <p>Naj podam še dva podatka. Glede prirastka in tudi sicer glede gozda naj rečem, da je
               letna zaloga v slovenskih gozdovih kar velika, pravzaprav je enaka kot v Nemčiji ali
               v Avstriji, le nekoliko manjša od švicarske, ki je največja v evropskem merilu,
               namreč znaša približno 300 kubikov na hektar, prirastek v slovenskih gozdovih pa
               znaša trenutno 7,3 kubičnega metra hektarja na leto in je zato kljub visoki lesni
               zalogi prav tako med najvišjimi v Evropi.</p>
               <p>Tako da mislim, da stanje je resno, tu se strinjamo, ampak Vlada je tu zelo aktivna z
               oblikami pomočmi. Tu naj posebej poudarim, da se še posebej moram zahvaliti vsem
               tistim vestnim lastnikom gozdov, ki skladno z navodili javne gozdarske službe
               izvajajo pravočasne sanacije napada podlubnikov v svojih gozdovih. Pozivam pa vse
               tiste, ki morda tu niso pravočasni, ki odlašajo, da sledijo navodilom Vlade,
               navodilom stroke, kajti dejansko je ta sanacija odvisna predvsem od tega pravočasnega
               poseka in izvedbo zatiralnih del.</p>
               <p>Dela se, skrb imamo, jo delimo z vami in gozdovi ne bodo propadli. Poskrbeli bomo, da
               jih bomo še naprej obnavljali. Je pa seveda hvalevredno, da smo na to usmerjeni vsi,
               da delujemo skupaj. Hvala lepa.</p>
            </sp>
            <sp xml:id="SDZ7-Redna-22-2016-09-19.sp13">

               <speaker>PREDSEDNIK DR. MILAN BRGLEZ:</speaker>

               <p>Gospod Tomaž Lisec, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-22-2016-09-19.sp14">

               <speaker>TOMAŽ LISEC (PS SDS):</speaker>

               <p>Hvala, spoštovani predsednik Vlade.</p>
               <p>Me veseli, da imate skrb, ampak poročilo, ki je zaenkrat pred nami, ki pa je do konca
               julija letošnjega leta – Informacija o sanaciji škode zaradi napada podlubnikov, pa
               kaže v teoriji katastrofalno sliko v slovenskih gozdovih. Če pa vprašamo vse tiste,
               ne samo lastnike, ki hodijo po slovenskih gozdovih, pa pravijo, da imamo naravno
               nesrečo. Še več. Mnogi ugotavljajo, da če bo šlo tako naprej, če bo ta kmetu najbolj
               nenaklonjena vlada v zgodovini Republike Slovenije preživela do leta 2018, po letu
               2018 ne bomo več govorili o slovenskih gozdovih. In to izhaja tudi iz poročil, ki jih
               pripravlja zelo korektno pristojno ministrstvo. Ampak da pa vi ob tem rečete, da
               gozdovi ne propadajo, pa se morata z ministrom za kmetijstvo zmeniti ali delita iste
               občutke. Člani odbora, verjamem, da vsi skupaj, lahko z gotovostjo rečemo, da
               slovenski gozdovi trpijo tudi na račun tega, ker se vladajoče stranke bolj kot z
               lubadarjem ukvarjajo s tem, kakšno naj bo to novoustanovljeno državno podjetje
               Slovenski državni gozdovi. Še več. Ogromno je sadik, ki pa niso porabljene. Sečnja ne
               sledi odkazilu in tako naprej. To so vse primeri iz prakse, spoštovani predsednik
               Vlade. In še več. V tem času, ko koncesionarji sedijo doma, ker so izgubili delo, ko
               se vlada ukvarja s tem državnim podjetjem, slovenski les propada. In sam delim skrb,
               ko bo pred člane odbora na nujni seji prišlo poročilo o stanju glede podlubnikov do
               konca avgusta letošnjega leta.</p>
               <p>Spoštovani predsednik Vlade, situacija je resna. Še bolj je resna, ker lubadar napada
               tudi tiste gozdove, ki jih imamo za posvečene, Pohorje in tako naprej. Sam sem
               prepričan, da če bo leto 2017 še eno takšno leto, v letu 2018 ne bomo več imeli lepih
               slovenskih gozdov in ne bomo imeli več gozdne-lesne verige.</p>
               <p>Kaj boste storili proti temu?</p>
            </sp>
            <sp xml:id="SDZ7-Redna-22-2016-09-19.sp15">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade Republike Slovenije, dr. Miro Cerar, imate besedo za dopolnitev
               odgovora.</p>
            </sp>
            <sp xml:id="SDZ7-Redna-22-2016-09-19.sp16">

               <speaker>DR. MIROSLAV CERAR:</speaker>

               <p> Hvala lepa.</p>
               <p>Ker sem v glavnem že vse povedal, naj samo še na kratko dopolnim svoj odgovor.
               Zavedamo se, zavedam se tudi sam, da je ta naravna nesreča v naših gozdovih – žled
               res naredila veliko škodo. Ampak kot sem poudaril, mi nadpovprečno ta hip in v
               lanskem letu in letos odpravljamo te posledice. Se pravi, imamo daleč nadpovprečni
               obseg te sanitarne sečnje, tako lansko leto kot letos. Se pravi, tu se izjemno dela,
               veliko delajo vsi tisti, ki se tukaj trudijo. Trditev, da smo, kot ste rekli, kmetom
               najbolj nenaklonjena vlada, seveda še zdaleč ne vzdrži.</p>
               <p>Jaz zdaj ne morem v eni minuti to pojasniti, ampak prepričan sem, da bo minister za
               kmetijstvo, gozdarstvo in prehrano to utemeljeno pojasnil ob prvi možni priliki. Kot
               veste, smo tudi letos poleti izvedli izredne ukrepe pomoči za tiste, ki so bili
               prizadeti ob letošnjih naravnih pojavih, in to mislim, da je nekorektno. Res se
               trudimo tudi za kmete in tukaj, ko gre za ta gozd, nam je še kako jasno, da ga moramo
               ohraniti. In ravno s tem, ko vzpostavljamo novo ureditev tega gozdnega gospodarstva,
               ki bo končno po vseh teh letih spet poskrbela za to, da bomo lahko tudi doma iz lesa
               pridelovali stvari, zaposlovali naše ljudi, ne pa da bodo tujci od tega profitirali,
               kot je bilo vsa ta leta do sedaj, na naš račun. To mislim, da je dokaz, še kako
               skrbimo za naše kmete, za naše obrtnike, proizvajalce.</p>
               <p>Kar se tiče pa okoljevarstvene dimenzije, je pa naša usmerjenost v zeleno zelo vidna
               in verjemite mi, da bo vlada še naprej skrbela za pomoč kmetom, za našo zeleno
               Slovenijo, tudi za gozdove, ki so ta hip tema. Hvala lepa.</p>
            </sp>
            <sp xml:id="SDZ7-Redna-22-2016-09-19.sp17">

               <speaker>PREDSEDNIK DR. MILAN BRGLEZ:</speaker>

               <p>Gospod Tomaž Lisec, imate besedo za postopkovni predlog, da se na naslednji seji
               opravi razprava o odgovoru.</p>
            </sp>
            <sp xml:id="SDZ7-Redna-22-2016-09-19.sp18">

               <speaker>TOMAŽ LISEC (PS SDS):</speaker>

               <p>Hvala, predsednik.</p>
               <p>V skladu s poslovnikom predlagam, da se na naslednji seji opravi tema o stanju v
               slovenskih gozdovih, kajti očitno je dejstvo, da nekaj je lep piar in teorija, drugo
               pa je praksa. Predsednik danes ni zatrdil, da se bo karkoli pomembnega naredilo. On
               je samo rekel, da se dela. Spoštovani predsednik Vlade, vemo, da se na terenu dela,
               ampak če bom povedal po domače, je očitno lubadar hitrejši, kot je delo te vlade.
               Skratka, vaša intenzivnost bi morala biti še boljša. Ob tem pa odklanjate tujo pomoč,
               se ukvarjate z državnimi gozdovi, ne veste, kako pristopiti k lastnikom zasebnih
               gozdov itd. Ogromno je vprašanj na tem segmentu, in mislim, da je prav, če želimo
               tisto, kar sem govoril v uvodu, da imamo še vedno lepo zeleno z gozdom poraščeno
               Slovenijo, da želimo oblikovati gozdno-lesno predelovalno industrijo, je prav, da na
               naslednji seji v skladu s poslovnikom opravimo razpravo. Še bolj pa bo ta razprava
               učinkovita, kajti v začetku oktobra pričakujemo naslednje poročilo s strani
               pristojnega ministrstva o stanju na področju reševanja problematike s podlubniki in
               spoštovani predsednik Vlade, jaz upam, da boste tisto poročilo prebrali. Vsi ti
               kazalci, ki so bili do konca julija katastrofalni, bodo po prepričanju tistih, ki
               delajo na terenu, še veliko bolj katastrofalni. Jaz upam, da bo tista točka namenjena
               ne samo piarju, ampak da bomo vsi skupaj sposobni sprejeti konkretne ukrepe, kako
               pomagati tako slovenskim deležnikom na tem področju, morda pa tudi tisto, kar je za
               marsikoga v Sloveniji bogokletno, pripeljati vse tiste tujce, ampak ne tako kot do
               sedaj, ko so s pomočjo slovenskih koncesionarjev izvažali les v Avstrijo, ampak da
               bomo storili vse, da ne bosta lubadar s pomočjo slovenskih trgovcev z lesom, da bomo
               ta les obdržali doma, da pa bomo ob tem tudi poskrbeli, da s pomočjo sadik in s
               pomočjo pasti ter ostalih ukrepov naredimo vse, da v letu 2017 ne bomo imeli kakšne
               rebalanse proračunov izključno zaradi tega, ker bo ta stomilijonska škoda kar na
               enkrat dvestomilijonska škoda. Mislim pa, da to ni v interesu ne vam, predsednik
               Vlade, posebej ne Ministrstvu za finance, posebej pa še ne slovenskim kmetom in
               gozdarjem, ki delajo vse napore, da slovenski gozd ostane takšen, kot je, in je prav,
               da jim damo tudi poslanci s pomočjo ministrstev spodbudo, da se splača vlagati v
               slovenske gozdove in slovenski les. Če pa tega ne želite, bo le dokaz, da vam je
               veliko več za piar kot pa za probleme v praksi. Hvala.</p>
            </sp>
            <sp xml:id="SDZ7-Redna-22-2016-09-19.sp19">

               <speaker>PREDSEDNIK DR. MILAN BRGLEZ:</speaker>

               <p>Gospod Tomaž Lisec, o vašem predlogu bo Državni zbor odločil v četrtek, 22. septembra
               2016, v okviru glasovanj.</p>
               <p>Dr. Franc Trček, imate besedo, da zastavite vprašanje predsedniku Vlade Republike
               Slovenije dr. Miru Cerarju.</p>
            </sp>
            <sp xml:id="SDZ7-Redna-22-2016-09-19.sp20">

               <speaker>DR. FRANC TRČEK (PS ZL):</speaker>

               <p>Hvala za besedo, predsedujoči. Spoštovani vsi!</p>
               <p>Spoštovani gospod Cerar, predsednik Vlade Republike Slovenije! Postavil vam bom dve
               vprašanji. Izhajal bom iz uradnih, javno dostopnih podatkov, zato tudi ni neke
               potrebe, da berete s plonkceglca in upam, da boste ne le meni, ampak vsem nam
               razumljivo in enoznačno odgovorili.</p>
               <p>Seveda gre za temo, ki jo bomo po nujnem postopku obravnavali na tej seji, po nujnem
               postopu s trimesečnim zamikom izvajanja tako imenovana mini davčna reforma, ki jo
               sedaj nekoliko bolj previdno imenujete prestrukturiranje. V tej mini davčni reformi,
               ki sicer prinaša neke tehnične rešitve, ki so nujne, je najbolj sporen predlog
               spreminjanja dohodninske lestvice. Po tej dohodninski lestvici ne boste, kot ste
               zapisali v prilogi, povišali plače oziroma preračunano na podatke iz leta 2014 dali
               desetini oseb z najvišjimi dohodki v Sloveniji 56 milijonov dobropisa, če se tako
               izrazim, ampak boste to storili zgolj 7,4 % državljankam in državljanom, skratka eni
               trinajstini. Ta ukrep bo v bistvu, če odkrito povemo, začel delovati pri ljudeh, ki
               imajo dohodke kot vi in jaz.</p>
               <p>Pred samimi parlamentarnimi počitnicami je Statistični urad izdal sporočilo o
               raziskavi o stanju revščine in socialne izključenosti v Sloveniji, ki je alarmantna.
               Vsaka sedma oseba živi pod pragom revščine, kljub temu da je ta prag metodološko zelo
               nizko določen. Vsaka peta oseba je socialno izključena. Celo več! V točno polovici
               statističnih regij so ti deleži višji. V Zasavju je vsaka četrta oseba socialno
               izključena, sočasno kandidatka za finančno ministrico pravi, da moramo varčevati, da
               bomo lahko dostojno živeli nekje v prihodnosti.</p>
               <p>Zato vas sprašujem, gospod Cerar:</p>
               <p>Z dohodninsko lestvico boste okrog 70 tisoč najbolje plačanim v Sloveniji povečali
               dohodke za 56 milijonov.</p>
               <p>Koliko boste namenili za prejemnike socialne pomoči?</p>
               <p>Koliko boste namenili za 300 tisoč ljudi, ki živijo pod pragom revščine?</p>
               <p>Zakaj se boste odrekli proračunskemu prihodku v višini približno 50 milijonov v času,
               ko je treba varčevati, ko ni za zdravstvo, ko ni za projekte, ko bomo naslednje leto
               imeli v proračunu nižja sredstva tako za socialo kot tudi za okoljsko in kmetijsko
               problematiko, v kateri je prej tekla beseda?</p>
            </sp>
            <sp xml:id="SDZ7-Redna-22-2016-09-19.sp21">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade Republike Slovenije dr. Miro Cerar, imate besedo za odgovor.</p>
            </sp>
            <sp xml:id="SDZ7-Redna-22-2016-09-19.sp22">

               <speaker>DR. MIROSLAV CERAR:</speaker>

               <p>Hvala lepa, spoštovani poslanec dr. Franc Trček.</p>
               <p>Dve vprašanji, najprej k prvemu. Tako imenovano prestrukturiranje davkov, davčnega
               sistema ima namen stopiti korak naproti gospodarstvu. To je prvi korak, ki pa hkrati
               s tem, ko pomaga vsaj nekoliko gospodarstvu, ki ima seveda veliko večje zahteve, tudi
               razbremenjuje na drugi strani po dohodninski lestvici nekatere ljudi, ki so zdaj bolj
               na dnu v tem socialnem statusu. Tako da zasledujemo dva cilja.</p>
               <p>Prvi, na katerega se bom osredotočil, je pomagati gospodarstvu. Kaj drži? Slovenija
               ima dokazano po vseh kriterijih, mednarodnih in naših, nadpovprečno obremenitev dela
               in potrošnje ter podpovprečno obremenitev kapitala ter premoženja. In to seveda
               zmanjšuje našo konkurenčnost, povečuje tveganje za rast in razvoj sive ekonomije in
               ne nazadnje tudi določene mlade ljudi potiska, kot veste, da iščejo zaslužek oziroma
               službo v tujini. Zato smo, da bi izboljšali konkurenčnost in da bi zagotovili še
               naprej stabilne in predvidljive javnofinančne prihodke, storili ta prvi korak, ki ga
               boste sedaj obravnavali v Državnem zboru, v okviru davčne reforme. Seveda bomo s temi
               koraki nadaljevali prihodnje leto.</p>
               <p>To pomeni, da pravzaprav razbremenjujemo tiste visoko strokovne in praviloma
               najproduktivnejše zavezance, ki pomembno prispevajo k dodani vrednosti podjetju
               oziroma družbenemu proizvodu. In to je zelo pomembno. Tu gremo naproti gospodarstvu.
               Na drugi strani pa bomo s temi ukrepi, ki jih zdaj ne morem podrobneje pojasnjevati,
               razbremenili tudi približno skoraj 20 tisoč davčnih zavezancev, ki so na nižjih
               stopnjah dohodninske lestvice.</p>
               <p>Absolutno ni res, da ta vlada ne skrbi za socialo. Kot veste, je bilo pod to vlado
               sprejetih že kar nekaj socialnih ukrepov v korist tistih najrevnejših, tistih, ki
               najtežje živijo. Kot veste, usklajujemo pokojnine, mislimo tudi na upokojence. Res
               je, tudi meni osebno je zelo težko, ker vem, da se stopnja revščine še vedno giblje
               na kritični točki oziroma da jo sploh imamo, revščino. To je tudi za mene osebno zelo
               boleče. Ampak poglejte, zadnja stopnja tveganja revščine je pokazala znižanje tega za
               0,2 odstotni točki. Malo, pa vendar se premikamo. Se premikamo. In tudi sama ocena
               prebivalstva po zadnjih statističnih podatkih kaže, da se je ta samoocena nekoliko
               izboljšala. To je neka prva lastovka, ki napoveduje pomlad. Poglejte, kaj je najbolj
               pomembno. Ta vlada se proti revščini ne bori samo s tem, da na socialnem področju
               pomaga, da spodbuja, ampak povečuje zaposlenost. Mi smo tudi zmanjšali nezaposlenost.
               Prvič po šestih letih je nezaposlenost padla pod 100 tisoč. Samo v zadnjih dveh letih
               smo okoli 50 tisoč mladih na novo zaposlili. To je naš boj tudi proti revščini. Če
               damo ljudem delo, jim s tem omogočimo možnost dostojnega življenja. S tem se bomo še
               naprej ukvarjali, da to povečujemo. Seveda pa absolutno tudi s tem, ko to davčno
               reformo zastavljamo in jo bomo izvedli, bomo podjetja naredili še bolj produktivna,
               kar bo prinašalo nove zaposlitve, tudi tiste visoko kvalificiranih mladih ljudi, ki
               bi sicer lahko šli v tujino. Tudi tukaj bomo več teh zadržali doma. Poudarjam pa, to
               je prvi korak, majhen korak, gospodarstveniki bi želeli veliko več, veliko bolj
               radikalne ukrepe, kjer bi pa po drugi strani lahko prizadeli nekatere sloje delavcev
               pa tudi državljane. Zato iščemo to ustrezno ravnovesje. Ko bomo sprejeli ta prvi
               korak z vašo pomočjo tukaj v Državnem zboru, koalicija bo za tem čvrsto stala, bomo
               drugo leto s tem nadaljevali, za uspešnejše gospodarstvo, za več zaposlenosti. S tem
               bomo tudi omogočili z dodatnimi dohodki več možnosti za pomoč tistim, ki jo pa res
               rabijo. To revščino v Sloveniji moramo, in to je zagotovo cilj te vlade, v
               nadaljevanju mandata zelo močna prioriteta, to revščino moramo še bistveno zmanjšati,
               da je na koncu ne bo. Hvala lepa.</p>
            </sp>
            <sp xml:id="SDZ7-Redna-22-2016-09-19.sp23">

               <speaker>PREDSEDNIK DR. MILAN BRGLEZ:</speaker>

               <p>Dr. Franc Trček, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-22-2016-09-19.sp24">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>Odgovor gospoda predsednika Vlade je bil žal pričakovan. Ali smo v vojnem stanju?
               Nismo. Ali so makroekonomski kazalci grozni, slabi? Niso. Sami ste rekli, da ne
               morete podrobneje tega pojasnjevati. Zakaj to potem sprejemamo po nujnem postopku?
               Zakaj ne sprejemamo tako pomembno zakonodajo po rednem postopku v neki resni
               razpravi? Po nujnem postopku bi bilo treba sprejemati ukrepe, ki bi se ukvarjali s
               problematiko revščine. V samo prilogi k temu zakonu ste napisali, citiram, <q>"da bo
               imel zakon manjše pozitivne učinke za gospodarstvo"</q>. Sami vemo, da jih skoraj ne bo
               imel, saj bo bruto plača dejansko ostala ista. Kandidatka za ministrico, ko sem jo
               spraševal, naj mi da podatke o strukturi plač po sektorjih, se je dobesedno lagala,
               da mi ne more dati zaradi varovanja osebnih podatkov. Navsezadnje vam bi jih lahko
               dali na Ekonomsko-socialnem svetu in bi videli, da te plače ne zajemajo mladih
               inženirjev, strokovnjakov, znanstvenikov itn. Vi napovedujete pomlad, vmes pride
               zima. Za prejšnjo točko dnevnega reda je to v redu, za ljudi, ki živijo v stanju
               energetske revščine, pa ni. Res je, da bo ta zakonodaja, če bo sprejeta, nekoliko
               zvišala dohodke 20 tisoč ljudem, ki živijo tik nad pragom minimalne plače, ampak to
               je v razmerju 1 proti 12. Ta zakonski predlog smo v Združeni levici poimenovali <q>»lex
               Superhik«</q>. Vi ste igrali v ansamblu Alan Ford, veste, kaj to pomeni. Žal je temu
               tako.</p>
               <p>Rad bi, da mi dejansko obrazložite, kako se boste lotili revščine. Navsezadnje lahko
               z amandmaji tega zakona, ki smo jih tudi v Združeni levici predlagali, začnemo
               reševati urgentno problematiko.</p>
            </sp>
            <sp xml:id="SDZ7-Redna-22-2016-09-19.sp25">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade Republike Slovenije, dr. Miro Cerar, imate besedo za dopolnitev
               odgovora.</p>
            </sp>
            <sp xml:id="SDZ7-Redna-22-2016-09-19.sp26">

               <speaker>DR. MIROSLAV CERAR:</speaker>

               <p>Pravzaprav sem že vse povedal. Dodam samo še nekaj, na kar se je nanašal ta vaš drugi
               del razprave, zakaj gre zakon po nujnem postopku v Državni zbor. Zato, ker se mudi,
               ker želimo čim prej pomagati podjetnikom vseh vrst, da bodo lahko obdržali,
               zaposlovali tiste naše kadre, ki so visoko kvalificirani, visoko usposobljeni in, kot
               sem rekel, dajo največ zraven k dodani vrednosti, kar povečuje potem posledično tudi
               blagostanje v Sloveniji, in jasno, zaposlenost tudi med mladimi, še posebej med
               njimi, ne samo med njimi.</p>
               <p>Drugič, pravite, bodo le manjši pozitivni učinki. Veseli me, da priznate, da bodo
               pozitivni učinki, ker je to res. Bodo pa res za začetek manjši. Ampak so pa, bodo
               vidni, bodo občutni. in če upoštevamo vse ostale okoliščine, ki jih Vlada skuša z
               gospodarstvom skupaj ustvarjati, bo to samo še dodatek k zelo ugodnim trendom v
               gospodarstvu. Naše gospodarstvo je v dobri kondiciji, se razvija. Vse, kar ga
               spodbuja naprej, in to delamo, je treba podpreti, prepričan sem. Še posebej pa, če
               gre za to, kar sem poudaril, da bo več dela. To bo tisti še vedno ključni dejavnik.
               Povečati moramo obseg dela, možnost, da bodo državljani lahko zaslužili zase, za
               svoje družine. Poglejte, jaz mislim, da v tej dvorani ni nikogar, prepričan sem, da
               smo vsi takšni, da si želimo, da revščine ne bi bilo. Verjemite, da se bo vlada s tem
               še bolj spopadala. Najprej smo se morali izrazito spopasti z vsemi preteklimi grehi,
               kot so bili javnofinančni primanjkljaj in vse ostalo, sedaj, in tudi smo že v prvih
               dveh letih na tem delali, gledamo na to, kako bomo obseg revščine še zmanjšali. Ne
               morem pristati na to, da obtožujete ministrico ali kogarkoli iz vlade, da se lažemo
               ali kaj podobnega. To enostavno ne drži. Mislim, da smo zelo jasno in transparentno
               vodili razpravo o tej reformi, tudi zato je dolgo trajala, z gospodarstveniki, z
               vsemi zbornicami, s socialnimi partnerji itd. Sedaj je zadeva dobro pripravljena in
               gre v to finalizacijo. Predlagam, res, da jo Državni zbor podpre in da s tem pomaga
               tudi tistim, ki so ta hip v slabi situaciji. Sem pa prepričan, da bomo uspeli s temi
               in drugimi ukrepi bistveno zmanjšati v naslednjem letu, dveh obseg revščine v
               Sloveniji. Hvala lepa.</p>
            </sp>
            <sp xml:id="SDZ7-Redna-22-2016-09-19.sp27">

               <speaker>PREDSEDNIK DR. MILAN BRGLEZ:</speaker>

               <p>Dr. Franc Trček, imate besedo za postopkovni predlog, da se na naslednji seji opravi
               razprava o odgovoru.</p>
            </sp>
            <sp xml:id="SDZ7-Redna-22-2016-09-19.sp28">

               <speaker>DR. FRANC TRČEK (PS ZL):</speaker>

               <p>Izkoristil bom to možnost. Eden od ministrov vaše vlade je prej rekel, <q>"cenjeni
               državni zbor"</q>, glede na to kako nam onemogočate resno razpravo o tej tako pomembni
               tematiki, dejansko tudi izkazujete, koliko cenite ta državni zbor. Ampak to bomo že
               preživeli.</p>
               <p>Vaša gospa kandidatka za ministrico se je lagala, malo pa obvladam varstvo osebnih
               podatkov, ker je moje strokovno področje. Med drugim je tudi rekla, da gre v tem, kar
               je tema mojega današnjega ključnega vprašanja, nagrada tistim, ki največ prispevajo k
               dvigu dodane vrednosti. To je tudi zelo žaljivo do vseh, ki polnijo ta državni
               proračun. Ali nekdo, ki živi nad pragom revščine, nekdo, ki gara za minimalno plačo,
               ne prispeva k dvigu dodane vrednosti meni ali pa kolega Kordiša se tukaj običajno kot
               nekega nespodobneža po navadi nekako percipira? Že to, kaj nekako ubeseduje vaša
               vlada. Ta mini reforma ne bo pomagala gospodarstvu, to je vsakemu jasno. Za pomoč
               gospodarstvu bi bilo treba kaj drugega. Beremo v časopisih, da se resorna agencija že
               pet let ni prijavljala na evropski razpise za kroženje mladih znanstvenikov. Midva
               sva oba bila mlada znanstvenika. Takrat namesto 500 evrov večje plače bi rad nekam
               šel, kako knjigo, bi rad nova znanja dobil. Pravijo, da se niso prijavili na razpis,
               ker se ne najde v proračunu dveh milijonov. Imamo zgodbo o subvencioniranju šolskih
               kosil, ko je 8 milijonov rezerviranih v proračunu, pa se razen Združene levice in
               redkega dela opozicije nekako izmikate temu in potem novinarjem to pojasnjujete skozi
               take nebule, da gre človeku dobesedno na bruhanje. To ni smešno, kolegi. Da bi s tem
               uvajali, izenačili tri najbolj revne razrede in da se ta zakon prevečkrat spreminja
               in da bi šole s tem imele preveč težav. Sočasno pa govorite o debirokratizaciji.
               Zadeve so preresne, da bi se počez pogovarjali o njih.</p>
               <p>Seveda izkoriščam možnost neke razprave in upam, da boste koalicijske poslanke in
               poslanci toliko neodvisni od izvršilne oblasti in nam omogočili skozi to poslovniško
               možnost razpravo, ki nam jo izvršilna oblast skozi način, na katerega vlaga ta <q>»lex
               Superhik«</q> davčno reformo, onemogoča. Hvala za besedo.</p>
            </sp>
            <sp xml:id="SDZ7-Redna-22-2016-09-19.sp29">

               <speaker>PREDSEDNIK DR. MILAN BRGLEZ:</speaker>

               <p>Dr. Franc Trček, o vašem predlogu bo Državni zbor odločal v četrtek, 22. septembra
               2016, v okviru glasovanj.</p>
               <p>Gospod Jernej Vrtovec, imate besedo, da zastavite vprašanje predsedniku Vlade
               Republike Slovenije dr. Miru Cerarju.</p>
            </sp>
            <sp xml:id="SDZ7-Redna-22-2016-09-19.sp30">

               <speaker>JERNEJ VRTOVEC (PS NSi):</speaker>

               <p>Spoštovani predsednik Vlade, kolegice in kolegi!</p>
               <p>Druga obletnica vaše vlade je hkrati tudi odmor med prvim in drugim polčasom in tudi
               priložnost za resno analizo oziroma, kar je še bolj pomembno, za resen načrt, kako bo
               igra potekala v drugem polčasu. Po prvem polčasu lahko žal ugotovimo, da vaša vlada
               ni usmerjena k pripravi reformnih ukrepov oziroma ključne zakonodaje, ki bi jo država
               potrebovala za dolgoročno stabilnost.</p>
               <p>Zdravstvo. V prvem polčasu ni bilo izpeljanih, niti ne predstavljenih ukrepov, ki bi
               zagotovili vzdržnost zdravstvenega sistema. Še celo več! Čakalne vrste in dobe se
               podaljšujejo. Podaljšale so se za več kot polovico. V zadnjih dveh letih so se torej
               čakalne dobe podvojile, zato so državljani primorani storitve iskati drugje, v
               privatnem sektorju, pri privatnikih, kar jih še dodatno več stane.</p>
               <p>Prav tako ni ukrepov za razbremenitev gospodarstva. Ukrepov, ki bi pomenili dodano
               vrednost in več kisika našemu gospodarstvu. Predlagana mini davčna reforma predvsem
               pomeni dodatno breme v obliki 60 milijonov evrov za naše gospodarstvo, namesto da bi
               Slovenija postala ugodno okolje za razcvet malega in srednjega velikega gospodarstva.
               In spoštovani predsednik Vlade, kar je še najbolj ta trenutek pereč problem, pa so
               mladi, Prej ste jih omenili. Ampak ravno danes sem zasledil podatek. Mladi odhajajo v
               tujino. V obdobju vaše vlade je v tujino odšlo 16 tisoč mladih po končani in
               izpolnjeni ustrezni izobrazbi. 16 tisoč mladih, ki zapustijo Slovenijo in iščejo
               priložnost drugje.</p>
               <p>Prej ste dejali, imamo novih 50 tisoč mladih, ki so zaposleni. Mene pa ta trenutek
               zanima, kakšni so tisti ključni ukrepi, ki jih je vlada sprejela, ki so pomenili in
               ki pomenijo, da imamo 50 tisoč mladih, ki imajo zaposlitev. Katera je ta ključna
               zakonodaja? Seveda se boste tudi pri meni pohvalili, da imamo rast BDP, nižjo
               brezposelnost, ampak vse kaže na to, da so predvsem zunanji dejavniki tisti, ki
               narekujejo, da imamo več mladih zaposlenih in rast bruto domačega proizvoda,
               strukturnih ukrepov ob tem pa ni.</p>
               <p>Spoštovani predsednik Vlade, navedeni podatki so močno zaskrbljujoči, zato me
               zanima:</p>
               <p>Kako, kdaj in s kakšnimi ukrepi boste pristopili k reševanju navedenih perečih težav
               v zdravstvu in gospodarstvu?</p>
               <p>Namreč čas, ko smo priča gospodarski rasti, kot je danes, je najbolj primeren čas za
               pripravo strukturnih reform, da se država pripravi na čas preizkušenj. V preteklosti
               smo ta čas enkrat že zamudili. Naj ne bo tako tudi v bodoče.</p>
            </sp>
            <sp xml:id="SDZ7-Redna-22-2016-09-19.sp31">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade Republike Slovenije dr. Miro Cerar, imate besedo za odgovor.</p>
            </sp>
            <sp xml:id="SDZ7-Redna-22-2016-09-19.sp32">

               <speaker>DR. MIROSLAV CERAR:</speaker>

               <p>Hvala lepa, spoštovani poslanec Jernej Vrtovec.</p>
               <p>Najprej odgovor na prvo vprašanje, zdravstvo. Razumem vas, razumem stisko mnogih
               naših državljanov in tudi sam bi si želel, da bi bile spremembe hitrejše. Želim si,
               da bi zdravje bilo tista vrednota, ki bo ustrezno varovana. Pa vendar ob zatečenem
               stanju, kakršnega je ta vlada dobila, smo enostavno morali najprej narediti mnogo
               urgentnega na organizacijskem, pa tudi finančnem področju, pa tudi analizirati
               stanje, da bomo v prihodnjih mesecih lahko izvedli nekatere ključne korake v smeri
               bistvenih sprememb v zdravstvu.</p>
               <p>Pa kljub temu smo že veliko naredili, in to se premalokrat sliši. Mi smo pravzaprav
               zagotovili hitrejšo pomoč ljudem preko e-recepta. Letos bomo e-napotnico navedli do
               konca letošnjega leta. Širimo mrežo referenčnih ambulant, odprli smo kar 10 urgentnih
               centrov in zdaj se gradi ljubljanska urgenca, ki naj bi bila končana celo prihodnje
               leto. To, kar se več let prej ni dogajalo. Zagotovili smo finančna sredstva za
               gradnjo urgentnega centra Ptuj, kar prej ni bilo predvideno. Mnogi so organizacijski
               ukrepi. Spomnite se onkološkega inštituta in tako naprej. Tu povsod vlada z
               operativnimi ukrepi popravlja slabo stanje iz preteklosti. Seveda pa se zavedamo ta
               hip problema predvsem čakalnih dob pa tudi potrebe po sistemskih rešitvah. Kot sem
               rekel, že letos oktobra, novembra bodo v Državni zbor prišli, in to je tudi zaveza
               naše ministrice za zdravje, nekateri ključni zakoni, ki bodo pripeljali do teh
               sistemskih sprememb. Smo pa letos že namenili skupaj 16 milijonov za projekte, ki
               bodo pomagali skrajševati čakalne dobe. In s tem bomo nadaljevali tudi v prihodnje.
               Ta vlada mora uspeti in bo uspela v tem, da bo skrajšala čakalne dobe, da bo uredila
               to zdravstvo, da bo dala možnosti zdravnikom in zdravstvenim delavcem, da bodo lažje
               delali in da bodo pacienti imeli dostopnejšo pomoč. Vendar pa v stanju, kot smo ga
               zatekli, poudarjam, ni bilo možno storiti do zdaj bistveno več, ker je bilo treba
               odpraviti številne pomanjkljivosti, da zadevo zdaj peljemo naprej. Reforma se dogaja
               že sproti in bo šla naprej.</p>
               <p>Kar zadeva gospodarstvo. Kaj je vlada storila? Veliko stvari. Seveda so veliko
               storili gospodarstveniki in smo jim lahko si hvaležni. Ampak s tem ko smo uredili
               naše javne finance, s tem ko smo uredili poslovanje z državnimi podjetji, z državnimi
               zavarovalnicami, bankami, ko smo marsikje ustavili ta porast korupcije in smo uvedli
               neko normalno gospodarjenje z državnim premoženjem, s tem ko smo z velikimi
               javnofinančnimi napori izboljšali bonitetne ocene za Slovenijo, zmanjšali bistveno,
               skoraj prepolovili obresti na naš dolg, s tem smo Slovenijo spet naredili zanimivo
               tudi za tuje investitorje, privlačno kot državo, državo z ugledom in nismo s politiko
               posegali v gospodarstvo na ta način, da bi povzročali motnjo, ampak smo z
               deregulacijo poklicev, kjer smo začeli izvajati nekatere ukrepe, smo z nekaterim
               odpravami administrativnih ovir, z veliko angažmaja po terenu, tudi z nekaterimi
               direktnimi pomočmi, naj spomnim, recimo kot primer, žičnica na Kaninu se zdaj ponovno
               vzpostavlja, že dela in tudi tu je imela vlada nekaj. Turizem – tu smo vložili kar
               veliko milijonov, da smo pomagali pri promociji turizma. Letos imamo rekordnih 2,2
               milijard prihodkov od tujih turistov, zadeva gre naprej. Imamo stabilno gospodarsko
               rast, omenil sem bistveno zmanjšanje brezposelnosti, povečanje zaposlenosti, še
               posebej tudi med mladimi. Smo pa tudi izboljšali na lestvicah našo konkurenčnost. To
               je vse tisto, kar tudi našim podjetnikom omogoča, da lažje posluje s tujino, da še
               lažje izvažajo in da hkrati prihajajo k nam tudi tuji investitorji, da se dogaja tu
               neka zgodba, ki si jo vsi želimo, ker to prinaša ljudem delo, to prinaša državi
               uspeh.</p>
               <p>Gremo naprej. Se pa strinjam z vami, na področju zdravstva smo pred velikimi izzivi,
               ampak tudi verjamem, da jih bomo zmogli premagati. Zato bo tudi pomembno, da boste
               podprli zakone, ki bodo v kratkem prišli v parlament in da ministrstvo nadaljuje s
               temi ukrepi. In tu ga vlada podpira. Da bomo zagotovili javno zdravstvo, kajti sami
               ste rekli, da ljudje se zdaj zatekajo v zasebno, kar je za njih breme. In vidite,
               vlada ima v perspektivi, v viziji to, da okrepi to javno zdravstvo, da bo ljudem
               dostopno, seveda pa bo še vedno možno … <stage>/ izklop mikrofona/</stage></p>
            </sp>
            <sp xml:id="SDZ7-Redna-22-2016-09-19.sp33">

               <speaker>PREDSEDNIK DR. MILAN BRGLEZ:</speaker>

               <p>Gospod Jernej Vrtovec, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-22-2016-09-19.sp34">

               <speaker>JERNEJ VRTOVEC (PS NSi):</speaker>

               <p>Najlepša hvala.</p>
               <p>Hvala tudi vam, spoštovani predsednik Vlade za prvi odgovor, s katerim nisem najbolj
               zadovoljen, sploh kar se zdravstva tiče, kajti ključno je to, da se je v obdobju
               zadnjih dveh let stanje poslabšalo, sploh čakalne dobe in čakalne vrste. Število
               čakajočih v zadnjih dveh letih se je podvojilo. Midva, spoštovani predsednik Vlade,
               imava verjetno dovolj prihodkov, da si privoščiva plačilo pri zasebniku. Tisti z
               minimalno plačo pa je obsojen na to, da čaka po mesece in leta za najnujnejše
               preglede pod napotnico nujno, takoj. In to je ta problem.</p>
               <p>Kar se tiče urgentnih centrov. S postopki v zvezi z urgentnimi centri, če se ne
               motim, je začela vlada v obdobju 2004–2008. Ampak vsaj v enem primeru je hitenje z
               urgentnim centrom terjalo tudi smrtni davek tako rekoč v Šempetru. Tako da ne gre
               vedno hiteti z določenimi postopki, ampak je treba včasih tudi premišljeno delati. Se
               pa z vami strinjam, da je v zdravstvu bilo zatečeno stanje, tudi, roko na srce, tudi
               na naš račun 2004–2008. Je bilo zatečeno stanje vseh preteklih vlad.</p>
               <p>Kar se tiče, ne vaše samohvale, ampak kaj vse je Slovenija naredila – zakaj Nova
               Slovenija kliče po reformah? Zaradi tega da bomo pripravljeni na čas preizkušnje. Kot
               je bila na primer Nemčija pripravljena leta 2009 na podlagi Schröderjevih ukrepov iz
               leta 2002.</p>
               <p>Ko ste dejali, kako je bila prej huda kriza pa upravljanje s premoženjem, da je to
               sedaj urejeno. Poglejte, upravljanje s premoženjem v Sloveniji je še daleč od tega,
               da bi bilo urejeno. Je v bistvu urejeno tako, da s premoženjem upravljajo ta pravi,
               ne pa, da bi bilo upravljanje boljše.</p>
               <p>Javne finance. Poglejte, ne bo ravno to vse držalo, kar ste dejali, kajti štiri
               zaporedne rasti BDP so bile v obdobju že pred vašo vlado. Kot dopolnilno vprašanje,
               predvsem … <stage>/ izklop mikrofona/</stage></p>
            </sp>
            <sp xml:id="SDZ7-Redna-22-2016-09-19.sp35">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade Republike Slovenije dr. Miro Cerar, imate besedo za dopolnitev
               odgovora.</p>
            </sp>
            <sp xml:id="SDZ7-Redna-22-2016-09-19.sp36">

               <speaker>DR. MIROSLAV CERAR:</speaker>

               <p>Hvala lepa.</p>
               <p>Naj še enkrat zelo jasno povem, da tudi sam obžalujem dejstvo, da, kot pravite, se
               morajo številni ljudje napotiti k zasebnemu zdravniku ali pa sploh nimajo te
               možnosti, ker nimajo dovolj sredstev, ko čakajo v čakalnih vrstah. Ampak poglejte, to
               je snežna kepa, ki se vali že leta in leta. Mi smo jo dobili že z zelo veliko
               hitrostjo in sedaj jo počasi moramo ustaviti. To ni tako enostavno. Jo pa ustavljamo
               in jo bomo ustavili s skupnimi močmi. In zato je tako pomembno, da ta koalicija uspe
               v tem konceptu, da omogočimo ljudem še naprej kakovostno javno zdravstvo. Sami ste
               rekli, v kakšno stisko pride človek, če si ne more izven javnega zdravstva plačati
               storitve. In na tem bomo delali in zagotavljam vam, da bomo to našo vizijo uresničili
               in da bodo te spremembe narejene, da se bo že drugo leto občutno videla tudi na
               čakalnih vrstah sprememba in tudi v drugih pogledih.</p>
               <p>Kar zadeva gospodarstvo, poglejte, omenili ste besedo samohvala. Ne gre za samohvalo.
               Jaz sem lahko sam zahvalim številnim, torej tudi ministrom in tudi državnim uradnikom
               in tistim, ki so s posluhom in z voljo delali, da bi gospodarstvo razbremenjevali,
               predvsem tudi samim gospodarstvenikom, zato da peljemo naprej boljšo zgodbo, kot je
               bila v preteklosti. Ta zgodba je sedaj dobra. Imamo pozitiven trend. Kar se tiče pa
               upravljanja z državnim premoženjem, pa ne morete reči, da ni bistvene razlike. Mi smo
               sprejeli posebno zapisano strategijo, kjer je zelo jasno določeno, po katerih
               kriterijih se gospodari s katerimi podjetji, kakšna donosnost se pričakuje, kdo bo
               odgovarjal za kaj, če te donosnosti ne bo, po kakšnih zelo jasnih kriterijih se
               upravljajo državna podjetja. In to jih ne upravlja več neka nevidna politika. Sedaj
               imamo tukaj Slovenski državni holding s transparentnim delovanjem, govorimo o
               korporativnem upravljanju, kjer se depolitizira ta sfera, kjer se enostavno v večji
               meri stroki, pooblaščenim, tistim, ki se spoznajo na te standarde, to prepušča v
               roke. Hkrati se pa zelo jasno zahtevajo ustrezni donosi, izpolnjevanje ustreznih
               meril. In v tem je ta napredek, ki sem ga omenil.</p>
               <p>Naj končam. Jaz mislim, da pot je že prava, tudi rezultati to kažejo, ampak sedaj
               moramo še okrepiti naše korake, še posebej na področju zdravstva. To pa vsi
               soglašamo. Mislim, da smo tik pred tem, da naredimo tiste ključne korake v prihodnjih
               mesecih. Hvala lepa.</p>
            </sp>
            <sp xml:id="SDZ7-Redna-22-2016-09-19.sp37">

               <speaker>PREDSEDNIK DR. MILAN BRGLEZ:</speaker>

               <p>Gospod Jernej Vrtovec, imate besedo za postopkovni predlog, da se na naslednji seji
               opravi razprava o odgovoru.</p>
            </sp>
            <sp xml:id="SDZ7-Redna-22-2016-09-19.sp38">

               <speaker>JERNEJ VRTOVEC (PS NSi):</speaker>

               <p>Ja, najlepša hvala.</p>
               <p>Jaz sem prepričan, da bi bila razprava o strukturnih reformah v tem državnem zboru
               zelo na mestu, da bi se pogovorili poslanci državnega zbora skupaj z vami ministrice
               in ministri o tem, kaj ta država potrebuje, da bo še boljša. Kakšna bo tista
               dolgoročna vizija te države.</p>
               <p>Ker ste ravno omenili, spoštovani predsednik Vlade, upravljanje z državnim
               premoženjem Slovenski državni holding, poglejte, teh strategij je bilo v preteklosti,
               vsaj jaz se jih spomnim, res že veliko. Vsaka vlada je prišla z neko novo strategijo.
               Ampak dokler bomo imeli v lasti in se na takšen način pogovarjali o prodaji
               premoženja, kot se pogovarjamo o Novi Ljubljanski banki oziroma o iskanju odgovornih
               lastnikov za te deleže države v teh podjetjih, potem ne moremo govoriti o dobrem
               upravljanju. Dokler smo priča zdraham, kakršne so bile v Luki Koper, zaradi katerih
               je odstopil šef Slovenskega državnega holdinga, potem ne moremo govoriti, da SDH
               upravlja z državnim premoženjem. Upravlja nekdo drugi z državnim premoženjem, če neka
               Luka Koper odnese predsednika Slovenskega državnega holdinga. Kar se tiče Nove
               Ljubljanske banke, je tukaj ogromno megle. Kar naenkrat smo priča temu, da se ne
               držimo nekih dogovorov, ki smo jih dali in bomo še naprej nosili to breme, ki se
               imenuje Nova Ljubljanska banka. Ne vem, zakaj to počnemo. Tukaj bi potrebovali eno
               obširno razpravo, kar se te strategije tiče.</p>
               <p>Jaz poslanke in poslance v bistvu prosim, v korist te države je, da se opravi
               razprava o tem, kam in kako naj gre naša država, kateri so tisti ključni ukrepi, ki
               bodo pomenili za državo stabilnost in da mladi ne bodo odhajali in iskali priložnosti
               v tujini. 27 tisoč je danes Slovenk in Slovencev, ki so zaposleni v Nemčiji, ob tem
               pa še enkrat toliko ali pa še več v Avstriji. Zelo težko je govoriti o priložnosti,
               ki jo dajemo v Sloveniji našim mladim.</p>
            </sp>
            <sp xml:id="SDZ7-Redna-22-2016-09-19.sp39">

               <speaker>PREDSEDNIK DR. MILAN BRGLEZ:</speaker>

               <p>Gospod Jernej Vrtovec, o vašem predlogu bo Državni zbor odločil v četrtek, 22.
               septembra 2016, v okviru glasovanj.</p>
               <p>Gospod Matjaž Nemec, imate besedo, da zastavite vprašanje predsedniku Vlade Republike
               Slovenije dr. Miru Cerarju.</p>
            </sp>
            <sp xml:id="SDZ7-Redna-22-2016-09-19.sp40">

               <speaker>MATJAŽ NEMEC (PS SD):</speaker>

               <p>Hvala lepa, spoštovani predsednik Državnega zbora. Spoštovani premier, dober dan.</p>
               <p>Kot je moj predhodnik kolega Jernej Vrtovec razvijal tezo o tem, kaj lahko naredimo,
               da bo v naši državi še boljše, v tem stilu vam bomo tudi Socialni demokrati postavili
               naslednje vprašanje, za razliko od nekaterih kolegov, ko so s kritično distanco
               predvsem spraševali na kritičen način o izvršenih dejstvih.</p>
               <p>Ko govorimo o neki progresivnosti, skušamo Socialni demokrati ponujati določene
               rešitve znotraj in v okviru parlamenta, še bolj pa v okviru vlade. V svetu že več kot
               desetletja spremljamo razvoj ekonomskega pojava, naslovljenega kot sharing economy,
               delitvena ekonomija, ekonomija delitve ali pa nekateri pravijo ekonomija sodelovanja,
               ki jo lahko pojmujemo kot gospodarsko platformo z značilnostjo skupnega oziroma
               množičnega financiranja. To so prijemi, ki so v koraku s sodobnim časom in na nek
               način omogočajo, in to je pomembno, da se redefinirajo odnosi med delom in kapitalom
               ali pa med zasebnim in javnim. Ta platforma odpira nov gospodarski in družbeni
               potencial in eden od bolj izpostavljenih in za Slovenijo zanimivih poslovnih modelov
               tega koncepta je občasno oddajanje stanovanj v najem z uporabo spletne platforme za
               posredovanje. Poznana, lahko ji rečemo klasična, ponudba turističnih prenočitev je
               tako svoje mesto poiskala tudi v delitveni ekonomiji. In glede na to, da Slovenija
               zelo slikovito in bliskovito sledi trendom, predvsem kar se tiče razvoja turizma, je
               kot ena od turistično usmerjenih držav izpostavljena povpraševanju po teh
               storitvah.</p>
               <p>Žal pa temu ne sledi zakonski okvir, za katerega smo mi odgovorni, ter posledično
               učinkovito administrativno urejanje za lažje in prijaznejše uveljavljanje teh
               storitev. Socialni demokrati že vseskozi opozarjamo, da se mora sedaj kaotično stanje
               na tem področju urediti, saj je postopek oddaje nepremičnin pri nas administrativno
               in pravno tako zapleten, da ga kljub najboljšim namenom ni mogoče izvajati legalno.
               Pozdravljamo sicer, gospod predsednik Vlade, vse napore te vlade, ki je preko
               ustanovitve medresorske delovne skupine želela poiskati primerno rešitev. Žal pa
               rezultat tega dela ni prinesel želenih učinkov.</p>
               <p>Sprašujem pa vas:</p>
               <p>Kako se bo vlada lotila urejanja tega področja, občasnega dajanja turistom v najem
               nepremičnine?</p>
               <p>Hvala lepa.</p>
            </sp>
            <sp xml:id="SDZ7-Redna-22-2016-09-19.sp41">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade Republike Slovenije dr. Miro Cerar, imate besedo za odgovor.</p>
            </sp>
            <sp xml:id="SDZ7-Redna-22-2016-09-19.sp42">

               <speaker>DR. MIROSLAV CERAR:</speaker>

               <p> Hvala lepa, spoštovani gospod poslanec Matjaž Nemec.</p>
               <p>Imate prav, vlada se tudi sama zelo močno zaveda velikega pomena te tako imenovane
               ekonomije sodelovanja. Kot veste, ima ta največji razmak v turizmu, pri oddajanju
               denimo stanovanj, ponudbi prevozov v kulinariki, pa tudi na drugih področjih. In tudi
               res imate prav, ko pravite, da se je vlada že lansko leto lotila te problematike,
               vendar medresorska delovna skupina enostavno zaradi morja predpisov, kompleksnosti
               ureditve, ki je za Slovenijo znano kar prevelika, ni uspela priti do rešitve. Zato
               smo nemudoma zadolžili Ministrstvo za gospodarstvo, da se sooči s tem vprašanjem in
               da poišče rešitve za omilitev in poenostavitev predpisov na področju kratkoročnega
               oddajanja nepremičnin turistom in na sorodnih področjih. Tukaj sledimo tudi
               usmeritvam Evropske komisije, ki jih je ta podala šele junija letos, tako da vidimo,
               kako pozno se tudi Evropa na to odziva, ko gre za nek nov pojav, ki je izredno
               dinamičen. Vlada se ga zaveda. Sedaj bomo skušali v skladu s temi smernicami in z
               našimi posebnostmi čim prej najti rešitve, pri čemer pa morajo biti ti pogoji za to
               ekonomijo sodelovanja zelo jasni, še posebej turistom, torej vsem udeležencem morajo
               biti objektivni in pa sorazmerni glede na obseg dejavnosti. Tu moram tudi izpostaviti
               priporočilo komisije, ki ga moram upoštevati, da je treba razlikovati med občasno
               ponudbo storitev, kamor sodijo te oblike sodelovalnega gospodarstva, in pa med
               poklicnim opravljanjem dejavnosti, ki ga že opravljajo različni gospodarski subjekti
               in posamezniki. Vlada tukaj išče možne rešitve, pri tem pa zasleduje naslednje cilje,
               in to so cilji, ki jih bomo skušali uresničiti. Skozi neko širšo razpravo se bodo ti
               cilji še bolj izostrili. Omogočiti želimo enostavnejše sprejemanje turistov na domu
               za sobodajalce, ki oddajajo nepremičnine do 60 dni letno. Omiliti želimo prestroge in
               nepotrebne zahteve za sobodajalce, ki so fizične osebe in oddajajo nepremičnine do
               pet mesecev letno. Preprečiti bo treba oddajanje na črno in nelojalno konkurenco
               gospodarstvu ter ohraniti neke smiselne zadeve, kot so plačilo turistične takse,
               plačilo davka na oddajanje premoženja, prijavljanje gostov na policijo in podobno.
               Tukaj je samo en majhen sklop ukrepov, kajti sodelovalna ekonomija je širša, zajema
               tudi prevoze potnikov itd. To bo v kratkem na Vladi že temeljito obravnavano in potem
               bo prišlo tudi zagotovo do tega cenjenega zbora, kjer bo treba sprejeti zakonodajne
               spremembe. Predlogi konkretnih ukrepov bodo pa oblikovani do konca tega leta. Zelo
               hitimo, kajti zavedamo se, da že prihodnje leto bi bilo zelo dobro, da z novimi
               pravnimi podlagami omogočimo našim ljudem pa tudi vsem ostalim, da lahko skozi to
               sodelovalno ekonomijo razširijo našo turistično ponudbo, naše zmožnosti prevoza
               potnikov in da predvsem s tem spet prispevamo k še dodatnemu razponu, razmahu našega
               gospodarstva in k novim zaposlitvam. To je tako zelo pomembno. Je pa zelo tudi
               pomembno poudariti, da je ta ureditev izziv v smislu pravičnosti, sorazmernosti, kako
               urediti te vidike ekonomije, da ne bomo povzročili motnjo ali nesorazmerno ali kakšno
               drugo nepravično poseganje v tiste, ki že na trgu delujejo, ki imajo vso pravico, da
               jim ne poslabšamo situacije. Zato bomo tako, kot so trendi v Evropi in v svetu,
               skušali doseči oba cilja, torej razmah te ekonomije sodelovanja in hkrati zavarovanje
               tistih normalnih gospodarskih standardov delovanja ekonomije, ki pa morajo biti
               zagotovljeni, da smo dovolj pravični do vseh. Vlada je na to pozorna, dela in bo
               prišla s konkretnimi rešitvami že letos in potem upam na razvoj tega v Sloveniji tudi
               v prihodnje leto. Hvala.</p>
            </sp>
            <sp xml:id="SDZ7-Redna-22-2016-09-19.sp43">

               <speaker>PREDSEDNIK DR. MILAN BRGLEZ:</speaker>

               <p>Gospod Matjaž Nemec, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-22-2016-09-19.sp44">

               <speaker>MATJAŽ NEMEC (PS SD):</speaker>

               <p>Hvala lepa, gospod predsednik Vlade.</p>
               <p>Vaše besede bodo zagotovo spodbudile vse sisteme, da iščemo še bolj intenzivno in
               progresivno določene rešitve. Ampak oddajanje nepremičnin turistom ni edini izziv
               pred nami. Različne oblike sodelovanja oziroma delitvene ekonomije moramo vzpostaviti
               na sistemski ravni. Mislim, da se tukaj vsi strinjamo, da bomo ob pojavnosti novih
               oblik, tovrstne oblike gospodarstva, in te so že pred vrati, mi tukaj ne ustvarjamo
               novih trendov, ampak novim trendom samo sledimo, da bomo ob pojavnosti novih oblik
               tovrstne gospodarske platforme pripravljeni tako, da bo celostno zakonski okvir
               sledil novim priložnostim. Zato Socialni demokrati menimo, da mora Vlada Republike
               Slovenije v prid uresničevanju potenciala teh novih ekonomskih oblik se vzpostaviti z
               večjim angažmajem. Navsezadnje gre tudi za korist države, tako kot ste tudi vi
               ugotavljali v odgovoru. Tu govorim predvsem o priporočilu medresorske delovne
               skupine, ki je Vladi priporočila pripravo celovitega in sistemskega zakona za
               področje sodelovanja celotne ekonomije, ki obsega tudi druge storitve. Naj jih samo
               naštejem. To so množično financiranje, prevozi, delitve stvari, opreme, premoženja,
               opravljanje občasnih del in podobno.</p>
               <p>Zato vas sprašujem, gospod predsednik Vlade:</p>
               <p>Ali ima Vlada v načrtu pripravo zakona, ki bi na sistemski ravni uredil možnost
               uresničevanja različnih modelov delitvene ekonomije oziroma sodelovanja gospodarstva,
               če upoštevamo dejstvo, da oddajanje stanovanj ni edina oblika sodelovanja
               gospodarstva, ter kakšna je časovnica le-te?</p>
               <p>Hvala lepa.</p>
            </sp>
            <sp xml:id="SDZ7-Redna-22-2016-09-19.sp45">

               <speaker>PREDSEDNIK DR. MILAN BRGLEZ:</speaker>

               <p>Predsednik Vlade Republike Slovenije dr. Miro Cerar, imate besedo za dopolnitev
               odgovora.</p>
            </sp>
            <sp xml:id="SDZ7-Redna-22-2016-09-19.sp46">

               <speaker>DR. MIROSLAV CERAR:</speaker>

               <p>Hvala lepa, za to dopolnilno vprašanje.</p>
               <p>Pozabil sem omeniti to, da gremo tudi v tej smeri. Tako kot Socialni demokrati tudi
               iz vrst Stranke modernega centra, na sploh v koaliciji, pa tudi verjamem, da iz
               drugih okolij prihajajo te želje, te potrebe po tem, da se sprejme nek krovni zakon,
               neka sistemska rešitev za vse te različne oblike sodelovalne ekonomije. V tej smeri
               Vlada ne samo razmišlja, ampak že dela prve korake. Nameravamo sprejeti nek poseben
               zakon, krovni zakon ali pa rešitve na sistemski ravni, kakorkoli, ki bi omogočile
               ustrezen razmah te sodelovalne ekonomije ob upoštevanju načela sorazmernosti in
               pravičnosti do drugih gospodarskih subjektov, ki že delujejo na trgu.</p>
               <p>Lahko zagotovim, da že medresorska komisija, ki ste jo omenili, je na tem vprašanju
               delala, je iskala rešitve in s tem sedaj ministrstvo nadaljuje. Želim si, da bi
               Slovenija tukaj bila, to je zelo pomembno, moderna v duhu časa, da ne bi zaostali za
               drugimi državami in zato tudi ta hip sedaj, ko govorim to, nekateri ministri,
               nekateri so tu, ne morejo ta hip, ampak nekateri so tudi sedaj na poti v tujino in
               delajo, se ukvarjajo s temi vprašanji. V Sloveniji želimo vzpostaviti tiste oblike
               sodelovalne ekonomije, ki so danes prisotne že v nekaterih državah ali pa bodo kmalu
               tudi tam, da bodo v Sloveniji, da bomo tudi v Sloveniji šli v korak z razvojem, da ne
               bomo tu zaostajali. Naša vlada, kot veste, si prizadeva, da bi bila stalno v duhu
               časa, da gremo naprej v prihodnost. Mislim, da je to eden od ključnih momentov za tak
               razvoj. Hvala lepa.</p>
            </sp>
            <sp xml:id="SDZ7-Redna-22-2016-09-19.sp47">

               <speaker>PREDSEDNIK DR. MILAN BRGLEZ:</speaker>

               <p>Predsedniku Vlade se zahvaljujem za podane odgovore. V skladu z 247. členom
               Poslovnika Državnega zbora prehajamo na poslansko vprašanje, postavljeno na 21. seji
               Državnega zbora.</p>
               <p>Minister za pravosodje mag. Goran Klemenčič bo dogovoril na vprašanje dr. Vinka
               Gorenaka v zvezi z oceno stanja na področju integritete, odgovornosti ter vladavine
               prava, ki se nanašajo na integriteto sedanje Vlade ter njenih ministrov.</p>
            </sp>
            <sp xml:id="SDZ7-Redna-22-2016-09-19.sp48">

               <speaker>MAG. GORAN KLEMENČIČ:</speaker>

               <p>Hvala lepa, gospod predsednik. Spoštovani poslanec dr. Gorenak, opravičujem se, ker
               sem zadnjič zamudil in nisem prišel, da bi vam lahko odgovoril. No, odgovor bo sedaj
               tudi zelo kratek.</p>
               <p>Kot minister za pravosodje nimam nobene zakonske ali ustavne pravice komentirati
               integriteto Vlade. Kar se pa tiče izjav gospoda Štefaneca, predsednika Komisije za
               preprečevanje korupcije na tisti znani seji MVK, pa sem tudi večkrat javno povedal,
               da ne bom komentiral dela svojega naslednika na tej funkciji. Njegove izjave so
               njegova izkaznica, njegova letna poročila so njegova izkaznica in o tem si lahko
               vsakdo ustvari lastno mnenje. O samem poročilu in o stanju zadeve na tem področju pa
               je pristojen odločati in razpravljati pristojni odbor Državnega zbora. To pa je MVK.
               Mislim, da je bila ta razprava opravljena. Hvala lepa.</p>
            </sp>
            <sp xml:id="SDZ7-Redna-22-2016-09-19.sp49">

               <speaker>PREDSEDNIK DR. MILAN BRGLEZ:</speaker>

               <p>Dr. Vinko Gorenak, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-22-2016-09-19.sp50">

               <speaker>DR. VINKO GORENAK (PS SDS):</speaker>

               <p>Ja, predsednik, zdaj ne vem, ali je to dopolnitev odgovora. Minister je rekel, da ne
               bo odgovoril. Se strinjam s tem, da je naslov tega vprašanja postavljen nekoliko
               širše in da ni v pristojnosti ministra. Ampak glejte, zadnjič minister zamudi, ga
               sploh ni oziroma, kot veste, predsednik, mislim, da je šlo za to, da ni bila niti
               najavljena odsotnost ministra, ampak ministra preprosto ni bilo, kar sem jaz po letu
               2000 prvič videl. Moje vprašanje pa se je nanašalo oziroma konkretno vprašanje pa je
               bilo naslednje: kako ocenjujete izjave predsednika Komisije za preprečevanje
               korupcije, ki se nanašajo na delo ministra za pravosodje, prej ko je bil na funkciji
               predsednika KPK. Konkretneje, gospod Štefanec je rekel tako, namreč njemu so očitali
               da je obul prevelike čevlje, običajno takšne kritike sliši iz vrst koalicije, je pa
               rekel tako: <q>"Želel in tudi nikoli ne bom želel stopiti v takšne čevlje."</q> In veste
               zakaj? Zdaj bom uporabil tudi sam prispodobo za to, <q>"ker so okuženi z glivicami
               nezakonitega delovanja"</q>. To je torej ocena gospoda Štefaneca. To je ocena človeka, ki
               je neodvisen v tej državi, ki deluje neodvisno v skladu z zakonom. In ta gospod je
               rekel, da je minister deloval nezakonito v času, ko je opravljal te naloge.</p>
               <p>Jaz ne vem, predsednik, ali boste kaj posegli ali ne boste posegli, ampak situacija
               je jasna, ministra enkrat ni v Državni zbor –saj bi službe lahko preverile, če se je
               že kdaj to zgodilo ali se ni, ampak po letu 2000 se jaz ne spomnim. Kako pa je bilo
               prej, pa ne vem. Naslednjič pa odgovoriti noče. Minister verjetno ne bo odgovoril,
               jaz pričakujem, da boste vi kaj rekli. Hvala lepa.</p>
            </sp>
            <sp xml:id="SDZ7-Redna-22-2016-09-19.sp51">

               <speaker>PREDSEDNIK DR. MILAN BRGLEZ:</speaker>

               <p>Mag. Klemenčič, minister za pravosodje, imate besedo za dopolnitev odgovora.</p>
            </sp>
            <sp xml:id="SDZ7-Redna-22-2016-09-19.sp52">

               <speaker>MAG. GORAN KLEMENČIČ:</speaker>

               <p>Hvala lepa.</p>
               <p>Jaz sem se vam takoj opravičil zaradi zamude. Šlo je za zamudo, obtičal sem v
               prometu, in to je bilo tudi sporočeno. Se zgodi, s pepelom se posipam, prišel sem
               odgovarjat na vsa ostala vprašanja, bil sem tudi vmes, bil sem tudi na začetku, ko je
               odgovarjal predsednik Vlade, potem sem imel eno službo obveznost in zaradi zastojev
               sem bil pač prepozen. Kaj drugega kot to, vam ne morem reči, šlo je pa za življenjsko
               situacijo, lahko jo pač poskušate še desetkrat zlorabljati in uporabljati, ampak gre
               za nekaj res čisto normalnega in opravičil sem se vam.</p>
               <p>Kar pa se tiče tega, sem pa vam povedal. Njegovih izjav kot takšnih ne bom
               komentiral. Ne gre za mnenje komisije, ampak za izjavo človeka, ki je bil v neki
               stiski, predpostavljam, takrat na MVK. S svojo izjavo je pač predvsem sebe izkazal.
               Jaz ne morem komentirati, edino to, da priznam, da je bila zanimiva besedna bravura o
               glivicah in čevljih. Toliko o tem.</p>
            </sp>
            <sp xml:id="SDZ7-Redna-22-2016-09-19.sp53">

               <speaker>PREDSEDNIK DR. MILAN BRGLEZ:</speaker>

               <p>Želite besedo?</p>
               <p>Dr. Vinko Gorenak, imate besedo za postopkovni predlog, da se na naslednji seji
               opravi razprava o odgovoru.</p>
            </sp>
            <sp xml:id="SDZ7-Redna-22-2016-09-19.sp54">

               <speaker>DR. VINKO GORENAK (PS SDS):</speaker>

               <p>Zanimivo, gospod predsednik. Niste hoteli, to vedno želite, nič reči na to temo. Jaz
               se sicer strinjam, da so življenjske situacije, ki se lahko dogodijo. Iz tega ne
               delam kakšnega posebnega problema, ampak večji problem je to, da minister noče
               odgovarjati. To je večji problem.</p>
               <p>Izkoriščam pa to priložnost, da podam predlog za razpravo na Državnem zboru. Namreč v
               dokumentu, o katerem sem prej govoril, to je Ocena stanja, integriteta, odgovornost
               in vladavina prava, je, in to bi moral predsednik Vlade slišati, pa ga žal ni več
               tukaj, gospod Štefanec zapisal tako, širše je govoril, ne samo o delu pravosodnega
               ministra. Pravi pa tako: <q>"Prav tako smo bili leta 2015 priča primerom, kjer bi
               pričakovali uresničitev vladne zaveze k učinkovitemu boju proti korupciji tudi v
               praksi. Primeri avtorskih honorarjev ter dodatkov za stalno pripravljenost so na
               primer vlado in njene člane zadevali neposredno, saj so se domnevne nepravilnosti in
               tudi kršitve integritete ugotovile ravno v povezavi z njenimi člani. Tik pred tem
               sprejeti vladni etični kodeks je še okrepil pričakovanja komisije in tudi javnosti,
               da bo vlada ustrezno ukrepala in s tem tudi utrdila svojo protikorupcijsko zavezo ter
               posledično ugled, a smo bili priča mestoma celo absurdnim izgovorom vpletenih
               ministrov ter vlade o tem, zakaj zaradi pomembnosti posameznikov ni treba ukrepati.
               Vlada je torej padla na lastnem preizkusu integritete."</q> Se pravi, padli ste, vi ki tu
               sedite, s predsednikom vlade na preizkusu integritete. Jaz predlagam, da izkoristimo
               neodgovor ministra, da na splošno govorimo v Državnem zboru v točki dnevnega reda
               tudi na to temo. Hvala.</p>
            </sp>
            <sp xml:id="SDZ7-Redna-22-2016-09-19.sp55">

               <speaker>PREDSEDNIK DR. MILAN BRGLEZ:</speaker>

               <p>Dr. Vinko Gorenak, o vašem predlogu bo Državni zbor odločil v četrtek, 22. septembra
               2016, v okviru glasovanj.</p>
               <p>Prehajamo na vprašanja poslank in poslancev v prvem krogu.</p>
               <p>Dr. Vinko Gorenak imate besedo, da zastavitev vprašanje ministru za pravosodje mag.
               Goranu Klemenčiču.</p>
            </sp>
            <sp xml:id="SDZ7-Redna-22-2016-09-19.sp56">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Tokrat upajmo na več uspeha. Koalicijska pogodba oziroma koalicijski sporazum v točki
               4.16 ima naslov Pravosodje in pravna država. Teksta vsega skupaj je za eno stran in
               pol približno. Jaz sem skušal iz tega teksta potegniti bistvo, kaj ste se sploh
               zavezali v sporazumu. Zavezali ste se k devetim točkam. Teh devet točk naj bi
               minister uresničil v mandatu vlade. Glede na to da je pol mandata mimo, v teh devetih
               točkah pa jaz še ne vidim, da bi se bilo karkoli zgodilo. Devet točk je pa
               naslednjih. Dosledno spoštovanje načel pravne države. Trajen sodniški mandat z daljšo
               poskusno dobo. Zanimivo, vsi po vrsti v slovenski javnosti, zlasti pa sodniki so
               prepričani, da mi hočemo ukiniti trajni mandat. Mi pa že, vsaj kar se jaz spomnim in
               kar jaz sodelujem v SDS, govorimo o trajnem mandatu, vendar z daljšo preizkusno dobo.
               Jaz sem vesel, da ste to vnesli, ampak naredili še niste nič. Ničelna stopnja
               tolerance do korupcije znotraj pravosodja, ste zapisali. Vzpostavitev preglednih
               kriterijev za imenovanje sodnikov, ste zapisali. Odprt dialog s civilno družbo in
               konstruktivna vključitev vseh deležnikov v pripravo zakonodaje. Samo čestitam vam
               lahko. Rad bi sedaj slišal ministra, da se bo to zgodilo. Na zadnjem odboru, kjer smo
               obravnavali tako imenovani Primčev zakon, se je zgodilo – kaj? Po šestih urah
               razprave je vodeči odbora govoril toliko, kot se pač spodobi za tistega, ki odbor
               vodi. V vsem ostalem času sva govorila jaz in gospod Primc, koalicija je bila pa
               tiho. Na koncu so pa rekli njet z glasovanjem. Torej ne, proti. Zanimivo, kako
               minister tu vidi to zadevo s tega vidika koalicijske zaveze. Dalje. Poostren nadzor
               nad izvajanjem lobistične zakonodaje. Tega tako ali tako ne morete narediti, ker
               niste za to pristojni, ampak to ste si zapisali v koalicijsko pogodbo. Ustanovitev
               specializiranega sodišča Republike Slovenije. Tudi jaz čakam nanj, pa ga še ni.
               Ukinitev oddelka za preiskovanje in pregon uradnih oseb s posebnimi pooblastili. Zelo
               podpiram, pa še tudi nič ni. Ureditev zemljiškoknjižnih evidenc.</p>
               <p>To je torej devet sklopov. Minister, glede na to, da je vaš polčas potekel, prehajate
               v drug polčas, za katerega ne vemo, koliko časa bo trajal, politika je pač politika.
               Zanima me:</p>
               <p>Kako je z uresničevanjem koalicijske pogodbe?</p>
               <p>Minister je vendarle prvi odgovoren za njeno uresničevanje na svojem področju. Hvala
               lepa.</p>
            </sp>
            <sp xml:id="SDZ7-Redna-22-2016-09-19.sp57">

               <speaker>PREDSEDNIK DR. MILAN BRGLEZ:</speaker>

               <p>Mag. Goran Klemenčič, minister za pravosodje, imate besedo za odgovor.</p>
            </sp>
            <sp xml:id="SDZ7-Redna-22-2016-09-19.sp58">

               <speaker>MAG. GORAN KLEMENČIČ:</speaker>

               <p>Hvala lepa.</p>
               <p>Hvala, ker ste me spomnili na točke iz koalicijske pogodbe. Jaz sicer nisem bil njen
               soavtor, jo pa uresničujemo. Uresničujemo pa še marsikaj več od tega. Pa gremo od
               konca. Zemljiška knjiga, ZVEtL, ki to ureja, to je zakompliciran tehničen zakon, je v
               zadnji fazi priprave in mislim, da bo šel na Vlado in potem v parlament še letos.
               Pripravlja ga skupaj z Ministrstvom za pravosodje ena široka delovna skupina,
               predvsem tudi v Službi Vlade za zakonodajo.</p>
               <p>Kar se tiče trajnega mandata oziroma preizkusne dobe, tudi jaz sem temu izjemno
               naklonjen. Ni res, da se nič ne zgodi, ker ni tako, da se nič ne zgodi, dokler tega
               vi ne vidite ali dokler vas nekdo ne pokliče, pa vam to pokaže. Ampak veste, da je
               treba to pripraviti. Pripravljajo se spremembe ustave. Dejstvo pa je, da je zadnjih,
               mislim da, pet ministrov poslušalo na tem področju zadeve spraviti v parlament, pa
               celotnega konsenza še ni bilo. Jaz mislim, da čas še imamo in da bomo do tega
               konsenza prišli.</p>
               <p>Kar se tiče korupcije, prebrali niste ničesar, kar vi sicer imenujete <q>"sajenje
               rožic"</q>. V koalicijski pogodbi je tudi popolna implementacija priporočil GRECO, kar
               smo storili že na začetku mandata. Tudi drugačno imenovanje, objektivnejši in bolj
               transparenten postopek kandidiranja na sodniško funkcijo, kar je bilo tudi storjeno,
               in danes so sodniki drugače pred Sodnim svetom izbrani, imenovani in testirani.
               Bistveno smo povečali v smislu odpravljanja korupcijskih tveganj tudi transparentnost
               delovanja različnih pravosodnih gradnikov, tako glede delovanja etičnih komisij v
               samem sodstvu, glede javnih objav, seznama izbrisov iz imenika odvetnikov. Prvič smo
               zahtevali tudi javno objavo disciplinskih in etičnih kršitev na področju
               odvetništva.</p>
               <p>Spomnil bi vas tudi, da smo povečali kazni za korupcijska dejanja, odpravili
               zastaralne roke v času, ko je obsojenec na begu, vzpostavili poseben oddelek za
               postopke v zvezi z odvzemom premoženja nezakonitega izvora na Specializiranem
               državnem tožilstvu. Pred mano je zapriseglo 30 novih tožilcev, spremenili smo Zakon o
               prekrških. Za večjo pravno in socialno varnost, kar je pomemben del krepitve pravne
               države, smo izključili kaznivost pri izdaji tajnih podatkov v javnem interesu,
               določili novo kaznivo dejanje zalezovanja, na novo kriminalizirali uporabnike
               storitve žrtve trgovine z ljudmi in uvedli nove varnostne ukrepe, kot je prepoved
               približevanja ali komuniciranja z žrtvijo.</p>
               <p>Kar je bilo mogoče smo storili tudi na področju izvršbe in zavarovanja, kar je tudi v
               koalicijski pogodbi, pa tega niste našteli. Zamejili smo izvršbo na znesek minimalne
               neto plačo, omejili izvršbo na veteranski dodatek in iz izvršbe izvzeli določene
               socialnopravne prejemke. Prav tako se boste mogoče spomnili, da smo pomembno omejili
               možnosti zlorabe osebnih stečajev.</p>
               <p>V tem trenutku, ko govorite o tem, kaj še nič ni bilo storjenega, veste, ker je v
               javni obravnavi, prerašča v medresorsko obravnavo, prinašamo ene najbolj obsežnih
               sprememb Zakona o kazenskem postopku in pa Zakona o pravdnem postopku. Delamo na
               reformi sodne mreže, javno pa je objavljen že prvi zakon v Republiki Sloveniji na tem
               področju, to je Zakon o Sodnem svetu, ki bo tudi v celoti redefiniral disciplinske
               postopke sodnikov. Vi pogosto rečete, da je to sajenje rožic ali pa okopavanje
               gredic. Z vsem dolžnim spoštovanjem, če so te spremembe, ki so ene največjih v
               zadnjih dvajsetih letih na tem področju, sajenje rožic in okopavanje grede, potem
               upam, da nikoli ne pridete na moj vrt. Hvala.</p>
            </sp>
            <sp xml:id="SDZ7-Redna-22-2016-09-19.sp59">

               <speaker>PREDSEDNIK DR. MILAN BRGLEZ:</speaker>

               <p>Dr. Vinko Gorenak, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-22-2016-09-19.sp60">

               <speaker>DR. VINKO GORENAK (PS SDS):</speaker>

               <p>Minister je pač nesramen, kaj hočeš. Nesramnost je v njem in zaradi tega tako govori.
               Ampak jaz bom vseeno korekten do vas. Tako kot ste vi pred časom rekli, <q>"bom te
               klical kar Vinko"</q> tukaj, jaz pa vas še vedno <q>"gospod minister"</q>, čeprav ste deset let
               mlajši.</p>
               <p>Pojdimo po vrsti. Niste uspeli odgovoriti na tri vprašanja, in sicer poostren nadzor
               nad izvajanjem lobistične zakonodaje, tega po mojem niti ne morete izvajati, lahko
               zakon spremenite. Ustanovitev Specializiranega sodišča in ukinitev Oddelka za
               preiskovanje in pregon uradnih oseb. Ta del niste uspeli odgovoriti. Jaz se strinjam
               s tem, da je Zakon o Sodnem svetu velik napredek, ampak mora biti zdaj najprej
               sprejet, ker ga za enkrat sploh nimamo v tej državi. Jaz se strinjam s tem, da lahko
               tudi KZ kaj dobrega prenese, predvsem če boste vzeli iz predala tistega, ki ga je
               gospod Šturm pustil leta 2008 in ga nadgradili, ampak tega še nič ni. Tisto, kar sem
               pa jaz poimenoval <q>"rožice"</q>, so pa tisti kodeksi etike pa integritete in tako dalje.
               Kodeks etike pa integritete in tako dalje je, gospe in gospodje, tralala. To je trla
               baba lan, oprostite. Tisti sodnik, tisti poslanec, tisti posameznik, tisti podjetnik,
               če želite, tisti direktor, ko vidim ravno gospoda Počivalška, ki ravna etično, ki
               ravna odgovorno, ki ravna korektno, ne rabi nobenega kodeksa. Kodeks je vendarle nek
               skupek pravil, ki nimajo kazenskih sankcij, zato sem jaz tisto označil kot sajenje
               rožic.</p>
               <p>Sicer pa poglejte. Vi govorite o tem, kako je ničelna stopnja tolerance v pravosodju.
               Nekaj dni nazaj je KPK ponovno izdala poročilo, v katerem pravi, da sta Zvonko Fišer,
               generalni državni tožilec in bivši minister Zalar ravnala koruptivno. To je zdaj na
               novo. To ni zdaj tisto, kar je sodišče razveljavilo, ampak je to na novo. In še bi
               lahko našteval, časa mi zmanjka. Mislim, da bi moral dati v četrto, če boste hoteli
               uresničiti koalicijsko pogodbo.</p>
            </sp>
            <sp xml:id="SDZ7-Redna-22-2016-09-19.sp61">

               <speaker>PREDSEDNIK DR. MILAN BRGLEZ:</speaker>

               <p>Minister za pravosodje mag. Goran Klemenčič, imate besedo za dopolnitev odgovora.</p>
            </sp>
            <sp xml:id="SDZ7-Redna-22-2016-09-19.sp62">

               <speaker>MAG. GORAN KLEMENČIČ:</speaker>

               <p>Hvala lepa.</p>
               <p>Niti enkrat vas danes nisem označil z Vinkotom, čeprav je to vaše ime, ampak sem vam
               rekel dr. Gorenak. Hvala, ker ste mi, nisem pač vsega mogel prej povedati, pa bom
               zdaj.</p>
               <p>Kar se tiče lobistične zakonodaje, delamo na tem. V tem državnem zboru je bila pred
               sodnimi počitnicami pristojnost za zakon o integriteti in preprečevanju korupcije z
               Ministrstva za javno upravo prenesena na Ministrstvo za pravosodje. Pričakujemo, da
               bomo v roku enega meseca dali v široko javno razpravo novelo zakona o integriteti in
               preprečevanju korupcije, ki bo v največji meri sledil priporočilom tako OECD, ki je
               na tem področju najbolj aktiven, in je bil v največji meri tudi usklajen s
               priporočili, ki jih daje slovenska civilna družba na tem področju. Izpostavil bom
               Transparency international. Na tem področju verjamem, da bo napredek narejen, dejstvo
               pa je, da to ni preprosto, in tudi v končni fazi to pristojnost smo dobili šele pred
               kratkim. Govorim o mesecu ali dveh.</p>
               <p>Kar se tiče Specializiranega oddelka za pregon kaznivih dejanj, ki jih storijo
               policisti, to je ena redki stvari, kjer se v načelu strinjava. Rešitev, ki je v
               zakonu, ni najboljša. Jaz sem jo večkrat kritiziral tudi prej kot strokovnjak. Če
               prav razumem, ste jo tudi vi kritizirali, dejstvo pa je, da je bila sprejeta za časa
               prve Janševe vlade. In ni res, da ni bilo strojenega nič. V zakonu o kazenskem
               postopku, ki je dostopen, ki je napisan in je trenutno v medresorski obravnavi, v
               javni razpravi pa že dva meseca in pol, in ga lahko najdete na spletni strani, je
               prvi korak na tem področju narejen predvsem v tej smeri, da bo ta organ odslej
               pristojen, tak je predlog, zgolj za kazniva dejanja policistov, ki jih storijo v
               zvezi z opravljanjem svoje službe.</p>
               <p>Mislim, da se tukaj strinjava. To je prvi korak. In drugi korak, pomembno je, da se v
               bistvu tudi drugi organi, ki so oboroženi organi, v bistvu spravijo pod enako
               obravnavo, da ne bodo policisti neenako obravnavani. Govorim o pravosodnih
               policistih, carinikih in tako naprej.</p>
               <p>In še zadnja stvar, specializirano sodišče. Zelo blizu smo, da je ta odločitev
               sprejeta, tekst je pripravljen, ni pa to tako zelo preprosto narediti. Jaz se pa za
               to zavzemam, da bomo po NPU, specializiranem državnem tožilstvu dobili tudi
               specializirano sodišče. Verjamem, da se bo v tem mandatu to tudi zgodilo. Hvala
               lepa.</p>
            </sp>
            <sp xml:id="SDZ7-Redna-22-2016-09-19.sp63">

               <speaker>PREDSEDNIK DR. MILAN BRGLEZ:</speaker>

               <p>Dr. Vinko Gorenak, imate besedo za postopkovni predlog, da se na naslednji seji
               opravi razprava o odgovoru.</p>
            </sp>
            <sp xml:id="SDZ7-Redna-22-2016-09-19.sp64">

               <speaker>DR. VINKO GORENAK (PS SDS):</speaker>

               <p>Ja, hvala lepa.</p>
               <p>No, tisto, kar sem prej govoril, sem govoril o tem, da ste enkrat na eni od sej tako
               ravnali, ne danes, okoli tikanja. Glejte, jaz se strinjam s tem, če bo le ta zakon
               prišel, kar se tiče tega pregona policistov, to je potrebno in podpiram, če gre
               zadeva v tej smeri. Tudi vse ostalo lahko podprem, kar ste sedaj na koncu govorili,
               tako specializirano sodišče kot še kaj drugega. In tudi poslanska skupina, jaz
               verjamem, jim bom predlagal, da bo podprla take rešitve. Sploh če boste prišel s KZ
               in če bo ta KZ kolikor toliko podoben tistemu iz časa gospoda Šturma, bo to v
               redu.</p>
               <p>Sicer je pa treba reči nekaj. Janša je za vse kriv, saj Janša je itak navajen. Ko ste
               rekli, da je to bilo sprejeto v času prve Janševe vlade. Prvi zakon je res bil v času
               prve Janševe vlade. Govorim o tem pregonu policistov. Najnovejši, torej tisti, ki pa
               v tem trenutku velja, pa za časa vlade Boruta Pahorja. To pa tudi morava vedeti, tako
               da ne bi bil vsega Janša kriv, naj bo še kdo drug kriv.</p>
               <p>Predlagam, da kljub temu opravimo razpravo o tem vprašanju, vprašanju uresničevanja
               koalicijske pogodbe za področje pravosodja. Drugega ne morem predlagati, mislim pa,
               da bi pa enkrat tudi v Državnem zboru tako ali tako morali razpravljati o
               uresničevanju celotne koalicijske pogodbe, kar ne morem predlagati, vem, ampak
               verjetno bo kakšna priložnost tudi za to. Hvala lepa.</p>
            </sp>
            <sp xml:id="SDZ7-Redna-22-2016-09-19.sp65">

               <speaker>PREDSEDNIK DR. MILAN BRGLEZ:</speaker>

               <p>Dr. Vinko Gorenak, o vašem predlogu bo Državni zbor odločil v četrtek, 22. septembra
               2016, v okviru glasovanj.</p>
               <p>Luka Mesec, imate besedo, da zastavite vprašanje ministru za gospodarski razvoj in
               tehnologijo gospodu Zdravku Počivalšku.</p>
            </sp>
            <sp xml:id="SDZ7-Redna-22-2016-09-19.sp66">

               <speaker>LUKA MESEC (PS ZL):</speaker>

               <p>Hvala za besedo in lep pozdrav tudi z moje strani.</p>
               <p>Moje vprašanje bo glede sporazuma CETA, to je trgovinski sporazum s Kanado. Zelo
               podoben tistemu, ki ga Evropska unija sklepa z Združenimi državami Amerike, torej
               TTIP. CETA je v finalni fazi, saj naj bi 18. oktobra zunanji ministri držav članic
               Evropske unije v Bruslju že podpisali ta sporazum. Glede tega me zanima nekaj stvari.
               Najprej me gospod minister zanima:</p>
               <p>Glede na to, da je ta deadline, se pravi 18. oktober vse bližje, ali je Vlada
               Republike Slovenije že sprejela končno stališče glede CETA?</p>
               <p>Obljubljeno je bilo oziroma rok, ki si ga je Vlada sama postavila za oblikovanje tega
               stališča, je bil 15. september. Ampak kolikor smo pregledovali, do sedaj na sejah
               vlade to vprašanje ni bilo obravnavano. Zanima me:</p>
               <p>Ali ste oziroma če ne, kdaj boste sprejeli stališče in državljane in državljanke
               seznanili z njim, predvsem pa z vsebino sporazuma, torej s tem, kar ta sporazum
               prinaša?</p>
               <p>Države ki so že sprejele stališča, se od tega sporazuma vse bolj distancirajo. Recimo
               Nemčija je po naših informacijah zahtevala širšo uradno razpravo o njem, Avstrija naj
               mu bi bila vse manj naklonjena. V tem smislu me zanima, če se Slovenija na
               kakršenkoli način koordinira s temi državami, saj tudi slovenska stališča niso bila v
               celoti upoštevana. Recimo ena od glavnih točk slovenskega stališča je bila, da v
               sporazumu ne sme biti tako imenovanega mehanizma ICS, torej ustanovitve arbitražnega
               sodišča, na katerem bi lahko multinacionalke tožile države, ampak sedaj ta mehanizem
               v končni različici sporazuma je. Zato je moje drugo vprašanje:</p>
               <p>Ali se Slovenija koordinira s temi državami, ki zahtevajo širšo uradno razpravo
               oziroma razjasnitev glede tega sporazuma in kako to poteka?</p>
               <p>Potem dalje. Sporazum naj bi bil mešane narave, torej deloma v pristojnosti držav
               članic deloma EU. Zato ga bomo tudi potrjevali v nacionalnih parlamentih. Ampak na
               evropski ravni bo sprejeta začasna raba nemudoma s podpisom, ki pa bo to razpravo v
               veliki meri suspendirala, saj glavni kanadski pogajalec pravi, da bo z začasno rabo v
               veljavo stopilo kar 95 % sporazuma. Tudi glede tega me zanima vaše stališče. In pa
               zadnje vprašanje je:</p>
               <p>Koliko časa potrebujete za pripravo, za sprožitev postopkov pred sodiščem EU za
               ugotavljanje skladnosti sistema ITS z evropskim pravnim sistemom na podlagi 11. točke
               218. člena … <stage>/ izklop mikrofona/</stage>...</p>
            </sp>
            <sp xml:id="SDZ7-Redna-22-2016-09-19.sp67">

               <speaker>PREDSEDNIK DR. MILAN BRGLEZ:</speaker>

               <p>Minister za gospodarski razvoj in tehnologijo, gospod Zdravko Počivalšek, imate
               besedo za odgovor.</p>
            </sp>
            <sp xml:id="SDZ7-Redna-22-2016-09-19.sp68">

               <speaker>ZDRAVKO POČIVALŠEK:</speaker>

               <p>Spoštovani predsednik Državnega zbora, poslanke, poslanci, spoštovani gospod
               poslanec, hvala za vprašanje.</p>
               <p>Zadnje stanje v zvezi s sporazumom CETA je naslednje. V Bruslju se je 16. 9. 2016 na
               zasedanju Odbora za trgovinsko politiko nadaljevala razprava o predlogu sklepa za
               podpis za začasno uporabo in za sklenitev sporazuma CETA. Soglasje še ni doseženo in
               tudi nimamo čistopisa zadnjega predloga sporazuma. Vlada je prejšnji teden izhodišča
               obravnavala, vendar točke ni zaključila, nadaljevala bo z obravnavo, ko dobimo
               čistopis zadnjega predloga CETE. Slovenija je ponovila zadržke glede ICS, poudarila
               je, da bo končno odločitev sprejel Državni zbor in opozorila na vprašanje vode.
               Evropska komisija bo posredovala glede tega vprašanja pisni odgovor. Predsedstvo je
               predstavilo nov kompromisni predlog sklepa o začasni uporabi in ICS je izključen iz
               začasne uporabe. Časovnica. Predvidena časovnica za sprejemanje CETA ostaja
               nespremenjena, predsedstvo želi nadaljevati politično razpravo na zasedanju Sveta za
               zunanje zadeve v sestavi ministra za trgovino 22. in 23. septembra, se pravi ta teden
               v Bratislavi. Tega zasedanja se bo udeležila tudi kanadska ministrica za
               gospodarstvo. Do konca meseca naj bi bila obravnava predlogov sklepov zaključena.
               Sklepe bo predvidoma obravnaval 12. oktobra Coreper. Potrdili pa naj bi jih
               18.10.2016 na zasedanju Sveta za splošne zadeve.</p>
               <p>Drugo podvprašanje. Da, povezujemo se z ostalimi državami, povezovanje je nujno,
               poteka na strokovni in politični ravni in gre za izmenjavo stališč glede odprtih
               vprašanj in za iskanje rešitev.</p>
               <p>Tretje podvprašanje. V Luksemburgu je na sodišču Evropske unije 12. in 13. septembra
               2016 potekala ustna obravnava o zadevi Mnenje 2015. Gre za začasno uporabo. Sodišče
               je zasedalo na občni seji, sodnik poročevalec je sodnik profesor dr. Ilešič,
               generalna pravobranilka pa gospa Sharpston. Po ustnih predstavitvah agentov Komisije
               Evropskega parlamenta in Sveta EU in držav članic je sodišče zastavilo vprašanja.
               Ustna obravnava se je zaključila s sklepnimi besedami agentov, v celotnem postopku je
               pisne oziroma ustne vloge podalo 25 držav članic. Naslednja faza je priprava mnenja
               generalne pravobranilke. Datum, kdaj bo izdelano mnenje, še ni znan. Mnenja sodišča
               Evropske unije o zadevi Mnenje 2015 ni mogoče pričakovati po našem mnenju pred marcem
               2017. Ministrstvo za gospodarski razvoj in tehnologijo bo pripravilo tudi podrobnejšo
               pisno informacijo za Vlado in Državni zbor.</p>
               <p>In zadnje podvprašanje, koliko časa rabimo. V tem trenutku težko rečem, koliko časa
               bi dejansko potrebovali. Slovenija še ni samostojno predlagala postopka na podlagi
               omenjenega člena. Glede na zadevo Mnenje 2015, s katero bi se lahko primerjal problem
               ICS, lahko ocenim, da je to dela za več kot en mesec. Hvala.</p>
            </sp>
            <sp xml:id="SDZ7-Redna-22-2016-09-19.sp69">

               <speaker>PREDSEDNIK DR. MILAN BRGLEZ:</speaker>

               <p>Luka Mesec, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-22-2016-09-19.sp70">

               <speaker>LUKA MESEC (PS ZL):</speaker>

               <p>Hvala za odgovore, gospod minister.</p>
               <p>Imam pa dve podvprašanji. Prvo je glede priprave sprožitev postopkov pred sodiščem
               EU. To vas sprašujem, ker na seji Ekonomsko-socialnega sveta 2. septembra je bil
               sprejet sklep, ki se glasi, da naj Slovenija še pred zaključkom postopka o zadevi
               Mnenje 2/15, o čemer sva govorila, poda zahtevo za presojo skladnosti ICS mehanizma,
               ki je vsebovan v sporazumu CETA, naj preveri skladnost s pravnim redom EU. Se pravi,
               Slovenija naj bi sprožila postopek, in to še pred zaključkom postopka. Glede tega
               ponavljam vprašanje:</p>
               <p>Ali boste to storili, ali bo sklep Ekonomsko-socialnega sveta upoštevan?</p>
               <p>Glede začasne rabe pa bolj načelno vprašanje:</p>
               <p>Se vam ne zdi, da je začasna raba določb sporazuma povozila mešano naravo sporazuma,
               za katero se je odločno zavzela tudi Vlada, torej da bo ratifikacija v Državnem zboru
               bolj kot ne formalnost, predstava za javnost, medtem ko bo sporazum praktično stopil
               v uporabo že 18. oktobra s podpisom zunanjih ministrov?</p>
               <p>Hvala.</p>
            </sp>
            <sp xml:id="SDZ7-Redna-22-2016-09-19.sp71">

               <speaker>PREDSEDNIK DR. MILAN BRGLEZ:</speaker>

               <p>Minister za gospodarski razvoj in tehnologijo gospod Zdravko Počivalšek, imate besedo
               za dopolnitev odgovora.</p>
            </sp>
            <sp xml:id="SDZ7-Redna-22-2016-09-19.sp72">

               <speaker>ZDRAVKO POČIVALŠEK:</speaker>

               <p>Spoštovani, gospod poslanec, ključna zadeva in menim, da jo moramo vsi skupaj
               počakati, je, da pridemo do čistopisa tega, o čemer sedaj diskutiramo. To je ključni
               razlog, da tudi Vlada ni dokončala te točke in da nismo sprejeli končnega stališča,
               ker ne moremo sprejemati hipotetičnih zaključkov, ampak moramo skozi končni tekst
               priti do možnosti, da vemo, zakaj eksaktno pri CETI gre, da se na to lahko potem tudi
               v celoti nanaša naše končno mnenje.</p>
               <p>Začasna raba sporazuma ali pa, drugače moram povedati, v tem sporazumu jaz osebno in
               naše ministrstvo vidi tudi veliko pozitivnih zadev, ne samo negativnih. Gre pa za to,
               da poskušamo tiste stvari, ki pa niso v pristojnosti Evropske komisije, obravnavati
               mešano in morajo biti izključene. Koliko je notri mešanosti, koliko je v začasni
               uporabi, je spet hipotetično vprašanje, in na nek način se sedaj operira s podatkom,
               ki ste ga navedli. Jaz tega sedaj v tem trenutku ne morem komentirati, ker, kot sem
               rekel, nimamo tega končnega stališča. In tudi odgovor na vprašanje, da mislimo ta
               postopek za ICS sprožiti. ICS je za nas nesprejemljiv. Je nesprejemljiv in si ne
               predstavljam, da bi na kakršenkoli način lahko prišel v ta sporazum iz več razlogov.
               Ne glede na to, pa imamo glede samega ICS ali v primeru na to že dobre slabe zglede v
               obstoječih zadevah. In tudi, še enkrat ponavljam, mi ocenjujemo, da med državami, ki
               imajo razvit pravosodni sistem, in to je na eni strani EU, na drugi strani Kanada,
               tak mehanizem ni potreben. EU in tudi mi v primeru naših evropskih sporazumov z
               drugimi državami pa ga zagovarjamo, ko gre za države, ki tega na takem nivoju nimajo,
               in se na nas, odkrito rečeno, vrši tudi pritisk v tem smislu, da enkrat zagovarjamo
               eno, drugič zagovarjamo drugo. Gre zares, vendar na različnih osnovah. Hvala.</p>
            </sp>
            <sp xml:id="SDZ7-Redna-22-2016-09-19.sp73">

               <speaker>PREDSEDNIK DR. MILAN BRGLEZ:</speaker>

               <p>Luka Mesec, imate besedo za postopkovni predlog, da se na naslednji seji opravi
               razprava o odgovoru.</p>
            </sp>
            <sp xml:id="SDZ7-Redna-22-2016-09-19.sp74">

               <speaker>LUKA MESEC (PS ZL):</speaker>

               <p>Hvala za besedo, še zadnjič, in hvala ministru za odgovor.</p>
               <p>Jaz bi vseeno predlagam, da poslanke in poslanci opravimo razpravo o CETI čim prej,
               še preden bo ta dokončno sprejeta. Kot sem omenil v svojih uvodnih besedah, gre za
               sporazum, ki je zelo podoben bolj zloglasnemu TTIP, le da se CETO podpisuje s Kanado,
               in nam lahko, ne glede na to, kako na ministrstvu ocenjujete, prinese mnogo slabih
               stvari. Med drugim še vedno ni jasna usoda ICS mehanizmov, o katerem se z ministrom
               strinjava, da je škodljiv in za Slovenijo nesprejemljiv. Mislim, da so slovenske
               državljanke in državljani bistveno premalo seznanjeni z vsebino tega sporazuma, tako
               kot tudi poslanke in poslanci, in da je zato razprava o vsebini tega sporazuma, o
               tem, kaj prinaša, in kako proti negativnim platem, ki so v njem še vedno vsebovane,
               ukrepati, v tem državnem zboru nujna. Hvala.</p>
            </sp>
            <sp xml:id="SDZ7-Redna-22-2016-09-19.sp75">

               <speaker>PREDSEDNIK DR. MILAN BRGLEZ:</speaker>

               <p>Luka Mesec, o vašem predlogu bo Državni zbor odločil v četrtek, 22. septembra 2016, v
               okviru glasovanj.</p>
               <p>Dr. Dragan Matić imate besedo, da zastavite vprašanje ministru za kulturo, gospodu
               Antonu Peršaku.</p>
            </sp>
            <sp xml:id="SDZ7-Redna-22-2016-09-19.sp76">

               <speaker>DR. DRAGAN MATIĆ (PS SMC):</speaker>

               <p>Hvala za besedo, gospod predsednik. Lep pozdrav vsem prisotnim, zlasti gospodom
               ministrom in še posebej ministru za kulturo gospodu Antonu Peršaku.</p>
               <p>V zadnjem času se v evropskem prostoru veliko govori o tem, kako spodbuditi
               državljane, da bi se čim bolj udeleževali kulturnih prireditev. Temu bo posvečen tudi
               del zasedanja predstavnikov parlamentarnih odborov za kulturo naslednji mesec v
               Bruslju. Ob tem zlasti v oči bode primer pozitivne prakse, ki se izvaja v sosednji
               Italiji. Spletni portal MMC RTV Slovenije je prejšnji mesec med drugim poročal
               naslednje, citiram: <q>"Septembra bodo v Italiji zagnali program 18app, s katerim želijo
               spodbuditi kulturno udejstvovanje mladih. Zainteresirani mladi, ki so ali bodo letos
               dopolnili 18 let, se bodo lahko registrirali na spletni platformi in pridobili bonus
               500 evrov, tega pa bodo lahko do konca prihodnjega leta porabili v muzejih,
               gledališčih, za knjige, koncerte, obiskovanje arheoloških prizorišč in za druge
               dejavnosti, ki jih je odobrilo ministrstvo za kulturo.</q></p>
               <p><q>Aplikacijo 18app.it si bodo preprosto naložili na svoje pametne telefone, tablice ali
               računalnike, tu pa se bo "kulturni bonus" odšteval z vsakim obiskom umetniškega
               dogodka. Shema bo dostopna tudi drugim evropskim državljanom, ki živijo v
               Italiji.</q></p>
               <p><q>Za program 18app je italijanska vlada namenila 290 milijonov evrov. Bonus bo tako
               lahko pridobilo približno 575.000 mladih."</q> Konec citata.</p>
               <p>Zanima me:</p>
               <p>Ali na Ministrstvu za kulturo razmišljate o podobnih ciljnih ukrepih za spodbujanje
               večje udeležbe na kulturnih prireditvah oziroma za boljše konzumiranje t. i. kulturne
               produkcije s strani posameznih skupin prebivalstva?</p>
               <p>Menim, da bi veljalo pripravljati projekte, ki ne bi imeli nujno neposrednih
               finančnih posledic za proračun, kot je to v Italiji, in bi lahko temeljili na primer
               na tem, da se zagotovi določeno število brezplačnih vstopnic javnih zavodov oziroma
               inštitucij, ki se financirajo iz državnega proračuna in bi se te vstopnice ponudile
               zlasti mladim in socialno šibkejšim državljanom. Na ta način bi se lahko izboljšala
               dostopnost do kulturne ponudbe, ki jo financira ali sofinancira država, hkrati pa bi
               se izboljšala struktura participacije državljanov na kulturnih vsebinah, ki jih
               državni proračun že financira.</p>
               <p>Upam, da je ta pobuda nekaj o čemer, če že ni, razmišljalo Ministrstvo za kulturo v
               prihodnje. Hvala.</p>
            </sp>
            <sp xml:id="SDZ7-Redna-22-2016-09-19.sp77">

               <speaker>PREDSEDNIK DR. MILAN BRGLEZ:</speaker>

               <p>Minister za kulturo gospod Anton Peršak, imate besedo za odgovor.</p>
            </sp>
            <sp xml:id="SDZ7-Redna-22-2016-09-19.sp78">

               <speaker>ANTON PERŠAK:</speaker>

               <p>Spoštovani gospod predsednik, spoštovani poslanec gospod Matić!</p>
               <p>Najprej hvala za vprašanje, ki nam omogoča opozoriti tudi na prizadevanja ministrstva
               in vsega javnega sektorja na področju kulture, kako najti stik in pritegniti s
               kulturnimi vsebinami zlasti generacije, ki so s tega vidika v zadnjem času manj
               dosegljive.</p>
               <p>Za začetek pa še nekaj o italijanskem ukrepu, ki priča o enakih zadregah in pomeni
               zanimiv poskus spodbude mladim. Pridobili smo nekaj več informacij o tej spodbudi ter
               o načrtu vlade predsednika Renzia, ki v celoti predvideva dodatno milijardo evrov za
               kulturo in turizem. Se pravi, ne gre za sredstva iz siceršnjega proračuna ministrstva
               za kulturo v Italiji, temveč za posebni kohezijski sklad in načrt potrjen maja letos,
               ki namenja dodatno milijardo za področje kulture in turizma. Gre za t. i. bonus
               kultura Renzi, ki daje v okviru tega celotnega načrta 18-letnikom na razpolago
               vavčerje, kot je bilo rečeno, za nakup knjig, vstopnic za kulturne prireditve,
               muzeje, kino, razstave, gledališče. Pobuda naj bi pomagala družinam z nizkim
               dohodkom, predpogoj za ta bonus pa je, kot je bilo rečeno, način registracije v
               digitalnem okolju, v okviru katerega se lahko vstopa v sistem uslug javne uprave.
               Vzpostavljena je spletna strank in tako naprej.</p>
               <p>Kaj sta ključni posebnosti tega ukrepa? Prvič, vrednostni vavčer kot spodbuda, se
               pravi kot neke vrste namensko darilo. In drugič, digitalno okolje, v katerem se vse
               bolj izključno giblje ta generacije, ki vse manj komunicira s tradicionalno kulturo
               in umetnostmi, kar opažamo tudi pri nas.</p>
               <p>Naj poudarim, da ima tudi Slovenija že vrsto mehanizmov v okviru kulturne vzgoje, ki
               se začnejo že v predšolskem obdobju in nato nagovarjajo državljane skozi vsa
               življenjska obdobja. Eden pomembnejših instrumentov je recimo visoka stopnja
               sofinanciranja ustanov in producentov ter potem v skladu s tem tudi možnosti, ki jih
               producenti, muzeji, gledališča in tako naprej ponujajo občinstvu, da jim olajšajo
               dostop do kulture. Če bi pa razmišljali o podobnem ukrepu v Sloveniji, bi nas to
               stalo približno devet milijonov evrov. To je slabih šest odstotkov proračuna
               Ministrstva za kulturo. Glede na to, da se izjemno velik del proračuna razdeli z
               natanko določenimi zakonskimi obveznostmi, bi sredstva lahko jemale le nekaterim
               programom, ki bi se jim zato morali odpovedati. Naj pa omenim, kot sem že prej
               povedal, da zlasti javni zavodi s področja kulturne dediščine, gledališča, podobni
               javni zavodi že poznajo vrsto ukrepov. Od nizke cene vstopnic, preostalih vstopnic,
               ki jih je mogoče kupiti tik pred začetkom prireditve, potem tako imenovanih dnevov
               odprtih vrat – enkrat na mesec praktično vse večje galerije in muzeji v Sloveniji
               nudijo brezplačen vstop tudi za družine ali posameznike in tako naprej. Drama v
               Ljubljani recimo pozna en poseben projekt Za mlade odstiramo nove svetove, ki ga
               financira s sredstvi, ki jih pridobi iz donacij. Cilj pa je s temi sredstvi otrokom
               in mladostnikom zlasti iz socialno ogroženih družin omogočiti redno obiskovanje
               gledališča. Ta ukrep zajame približno sedemdeset abonmajev vsako leto za mlade.</p>
               <p>Rad bi na koncu samo še izpostavil pozitivno posebnost te italijanske pobude. To je,
               da je ta usmerjena k populaciji, ki je s tega vidika posebej pomembna, ker
               vzpostavlja distanco do vsega, kar je tradicionalno, ker upošteva in išče stik z
               uporabniki v digitalnem okolju, ki je za to populacijo najbolj domače, za mnoge celo
               edino medijsko okolje, v katerem živijo, in ker jim omogoča prosto izbiro, kar je
               najbolj pomembno, da jim ne ponujamo v naprej neke storitve, ampak jim pravzaprav
               omogočimo izbiro in s tem omogočimo občutek aktivnosti oziroma lastne iniciative. <stage>/
               izklop mikrofona/</stage></p>
            </sp>
            <sp xml:id="SDZ7-Redna-22-2016-09-19.sp79">

               <speaker>PODPREDSEDNIK MATJAŽ NEMEC:</speaker>

               <p>Hvala gospod minister.</p>
               <p>Dr. Dragan Matić, imate besedo. Zahtevate dopolnitev odgovora. Izvolite.</p>
            </sp>
            <sp xml:id="SDZ7-Redna-22-2016-09-19.sp80">

               <speaker>DR. DRAGAN MATIĆ (PS SMC):</speaker>

               <p>Hvala za to pojasnilo, gospod minister.</p>
               <p>Morda sem bil premalo ekspliciten pri svojem vprašanju. Gre za to, da nikakor nisem
               meril na to, da bi zagotavljali dodatna sredstva v proračunu. Menili ste, da bi to
               veljalo celih devet milijonov. Kot ste sami povedali, tudi italijanska država
               neposredno iz svojega proračuna tega ne zagotavlja, ampak gre za kohezijska sredstva.
               V tem smislu vam dajem pobudo, da se tudi poskušate uskladiti s pristojnimi
               inštitucijami doma in v Evropi. Vsekakor vse te projekte, ki ste jih že predstavili
               in jih poznamo glede tega, kako je Ministrstvo za kulturo aktivno pri tem, da se
               zagotavljajo določene vsebine in ponudba za mlade in socialno šibkejše sloje
               prebivalstva, to je nekaj, kar je hvale vredno. Vendar tisto, kar sem želel
               poudariti, je to, da po mojem občutku že v obstoječi ponudbi, ki jo izvajamo, obstaja
               še nek dodaten prostor, vsi vemo, da vse vstopnice za vse predstave niso
               razgrabljene, da vsi muzeji in vse galerije niso vedno prepolne obiskovalcev, in
               ravno ta možnost, o kateri ste tudi sami govorili, da bi mladim približali vso to
               ponudbo na ta način, da oni sami odločajo o tem, bi bilo nekaj, kar bi bilo potrebno
               spodbujati. Mladi dandanes poslušajo in v šoli in s strani staršev, kaj morajo
               delati, potem dobijo tudi neko sugestijo na ta način, kje vse bi se morali
               udejstvovati. Mislim, da bi bila pa perspektiva oziroma uspeh takega ukrepa toliko
               večji, ko bi se zavedali, da sami lahko razpolagajo z določeno vrednostjo in jo potem
               lahko sami plasirajo po svojem lastnem preudarku, določene kulturne vsebine, da bi ta
               pristop pomenil nek priklop tudi k njihovemu dojemanju kulturne ponudbe. S tem bi
               postali aktivni, ne pa več samo pasivni konzumenti kulturne produkcije. In tukaj
               velja verjetno razmišljati tudi v okviru že obstoječe ponudbe, brez nekih dodatnih
               sredstev. Če pa bo možno po zgledu Italije pridobiti kakšna dodatna sredstva iz
               kohezijskih skladov, pa je to seveda stvar, o kateri velja zelo resno
               razmišljati.</p>
            </sp>
            <sp xml:id="SDZ7-Redna-22-2016-09-19.sp81">

               <speaker>PODPREDSEDNIK MATJAŽ NEMEC:</speaker>

               <p>Hvala, dr. Matić.</p>
               <p>Minister Peršak, izvolite, beseda je vaša za dopolnitev odgovora.</p>
            </sp>
            <sp xml:id="SDZ7-Redna-22-2016-09-19.sp82">

               <speaker>ANTON PERŠAK:</speaker>

               <p>Hvala.</p>
               <p>Prav to sem želel, ampak zaradi pomanjkanja časa nisem zadosti poudaril. Dva momenta
               sta bistvena, in o tem razmišljamo. En moment je ta, da mladim pravzaprav omogočimo
               aktivno izbiro, ne da jim že ponujamo, pa jim mi dopovedujemo, kaj je vredno in kaj
               morajo na vsak način videti, ampak da jim skozi te mehanizme, kot ste jih sami
               omenili, pravzaprav omogočimo, da se sami odločajo in da sami izbirajo. Na ta način
               pravzaprav sodelujejo v tem aktivno, kar je zelo pomembno.</p>
               <p>Drug moment je pa komunikacija z njimi. Moram reči, da sem se pred dvema dnevoma
               pogovarjal z enim direktorjem gledališča, kjer so že začeli to in že doživljajo
               pozitiven odziv. Začeli so skozi te najnovejše digitalne platforme, kot je na primer
               snapchat, iskati stik in mlade vabiti in jih informirati o tem, kaj se v njihovem
               gledališču dogaja. Dobili so dejansko neposreden odziv celo na področjih, kjer bi
               človek pričakoval, da bo večinski del te populacije manj zainteresiran, recimo na
               področju baleta, pa baletnih produkcij in tako naprej.</p>
               <p>Se pravi, da sta pri tem res bistvena ta dva momenta. In o tem sedaj razmišljamo tudi
               mi in se v okviru ministrstva intenzivno pogovarjamo, kako to doseči in kaj je
               potrebno, da jim omogočimo aktivno izbiro in da vzpostavimo komunikacijo z njimi na
               tak način in v tistem okolju, v katerem oni komunicirajo. Hvala.</p>
            </sp>
            <sp xml:id="SDZ7-Redna-22-2016-09-19.sp83">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Gospod Žan Mahnič bo postavil poslansko vprašanje ministru za gospodarski razvoj in
               tehnologijo gospodu Zdravku Počivalšku ter ministru za infrastrukturo dr. Petru
               Gašperšiču.</p>
            </sp>
            <sp xml:id="SDZ7-Redna-22-2016-09-19.sp84">

               <speaker>ŽAN MAHNIČ (PS SDS):</speaker>

               <p>Hvala za besedo, podpredsednik. Spoštovana gospoda ministra, moje vprašanje se bo
               nanašalo na izgradnjo cestne infrastrukture, ki bi razbremenila najbolj obremenjena
               turistična naselja.</p>
               <p>Fokusiral se bom v tem primeru na blejsko obvoznico oziroma obvoznici, tako severno
               in južno. Vem, da je mogoče malo nerodno, da je ravno danes to vprašanje. Jutri imamo
               interpelacijo zoper ministra. Verjetno bo minister danes vse obljubil tako, kot je že
               v preteklem mesecu marsikaj, praktično za nobeno stvar ni rekel, da je ne bo
               izpeljal. Pa vendarle.</p>
               <p>Ob ponedeljkih imamo poslanci dan za teren, tako da sem pretekli teden na povabilo
               svetniške skupine SDS iz Občine Bled obiskal to občino, se sestal tudi z občinsko
               upravo in si to zadevo ogledal. Tudi na gorenjski regijski koordinaciji SDS smo
               rekli, da je trenutno na Gorenjskem ena od absolutnih infrastrukturnih prioritet
               izgradnja blejskih obvoznic.</p>
               <p>Zato me zanima naslednje. Vemo, da trenutno najbolje kaže predvsem tej severni
               razbremenilni cesti, za katero naj bi se porabilo tam nekje med 8 in 10 milijonov
               evrov.</p>
               <p>Projekt spada tako pod ministrstvo za gospodarstvo kot ministrstvo za infrastrukturo,
               vsaj tako ga je občina Bled prijavila lansko leto, ko je Ministrstvo za gospodarstvo
               pozvalo občine, da preko BSC prijavijo raznorazne projekte. Kolikor sem slišal, je
               Ministrstvo za gospodarstvo izbralo tri z gorenjske regije, ne vem pa točno, če je ta
               projekt tudi med temi, ki bo šel potem v drugo fazo. Druga faza pa je, ko boste s
               strani različnih ministrstev iskali finančna sredstva.</p>
               <p>Kar se tiče severne razbremenilne ceste, sta v tem trenutku možni samo občinsko in pa
               državno sofinanciranje. Poteka že rekonstrukcija. Za enkrat je bilo narejeno vse s
               strani občine, rekonstrukcija dveh obstoječih cest, Seliške in pa Rečiške, v skupni
               dolžini približno 1,3 kilometra, je izvedena ali v teku, zemljišča so odkupljena. Kar
               se tiče te severne obvoznice me predvsem zanima:</p>
               <p>Kako poteka odkup že pridobljenih zemljišč glede na zagotovljena sredstva v letošnjem
               proračunu, to se pravi odkup zemljišč države od občine, kajti občina je ta zemljišča
               že odkupila?</p>
               <p>Glede na sporazum, ki je in načrt me zanima predvsem:</p>
               <p>Ali je možno, da bo tako, kot je začrtano, otvoritev pred visoko turistično sezono v
               letu 2018, to se pravi, 1. julija?</p>
               <p>Kar se tiče južne obvoznice oziroma južne razbremenilne ceste, tukaj smo malo dlje od
               načrtov oziroma od same uresničitve, pa vendarle me zanima glede na to, da bi zadeva
               stala tam nekje 25 do 30 milijonov:</p>
               <p>Koliko odkupov zemljišč je ministrstvo že zagotovilo glede na to, da je zagotovljenih
               1,2 milijona evrov letos?</p>
            </sp>
            <sp xml:id="SDZ7-Redna-22-2016-09-19.sp85">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Spoštovana ministra, gospod minister Zdravko Počivalšek. Izvolite, beseda je vaša.
            </p>
            </sp>
            <sp xml:id="SDZ7-Redna-22-2016-09-19.sp86">

               <speaker>ZDRAVKO POČIVALŠEK:</speaker>

               <p>Spoštovani predsedujoči, poslanke, poslanci, spoštovani gospod poslanec, hvala za
               vprašanje!</p>
               <p>Na začetku bi rad poudaril, da smo na ministrstvu za gospodarski razvoj in
               tehnologijo seznanjeni s problematiko, vezano na obremenitev turističnih naselij, kot
               je Bled. Se pa seveda zavedamo, da Bled ni edino naselje, ki se sooča s tem problemom
               v Sloveniji. Načrtovanje in izgradnja novih prometnih poti sta sicer v pristojnosti
               Ministrstva za infrastrukturo, lahko pa vam glede projektov, ki so usmerjeni v
               hitrejši razvoj turizma in imajo obenem pozitivni vpliv na kakovost življenja
               prebivalcev v tem okolju, povem, da jih na Ministrstvu za gospodarski razvoj in
               tehnologijo podpiramo. Razvoj turizma praviloma pomeni razvoj kraja, ohranitev
               kulturne dediščine, pomeni razvoj infrastrukture, zagotovitev novih delovnih mest.
               Turizem prinaša več pozitivnih kot pa negativnih zadev, se pravi, da ima
               multiplikativen vpliv na celotno okolico v gospodarskem in ostalih smislih. Ob
               ustreznih rešitvah namreč negativnih posledic ni in najboljši učinki so doseženi ob
               uspešnem sodelovanju med lokalno skupnostjo, subjekti turističnega gospodarstva in
               celotnim lokalnim prebivalstvom. Predlagam pa, da na konkretne infrastrukturne zadeve
               odgovori kolega minister Gašperšič. Hvala.</p>
            </sp>
            <sp xml:id="SDZ7-Redna-22-2016-09-19.sp87">

               <speaker>PODPREDSEDNIK MATJAŽ NEMEC:</speaker>

               <p>Hvala, minister Počivalšek.</p>
               <p>Besedo ima minister za infrastrukturo dr. Peter Gašperšič. Izvolite, beseda je vaša.
            </p>
            </sp>
            <sp xml:id="SDZ7-Redna-22-2016-09-19.sp88">

               <speaker>DR. PETER GAŠPERŠIČ:</speaker>

               <p>Hvala lepa, predsedujoči. Spoštovane poslanke, poslanci, spoštovani poslanec gospod
               Žan Mahnič!</p>
               <p>Nedvomno je ustrezna cestna infrastruktura eden od ključnih predpogojev za uspešen
               razvoj turizma. Tega se zavedamo tudi na Ministrstvu za infrastrukturo, zato načrti,
               ki so zbrani v predlogu nacionalnega programa razvoja infrastrukture, vsebujejo ravno
               te najpomembnejše prometne povezave. Predlog tega nacionalnega programa vsebuje tako
               novogradnje razvojnih osi kot tudi novogradnje obvoznic mimo naselij, kjer obstoječa
               infrastruktura ne zagotavlja več ustreznega nivoja uslug prometnim udeležencem.</p>
               <p>Naj omenim le nekaj najpomembnejših tovrstnih odsekov. Tukaj sta nedvomno južna in
               severna obvoznica Bleda, zahodna obvoznica Novega mesta, obvoznica Celja, Krškega,
               Brežic in še bi lahko našteval. Ta načrt vsebuje preko 40 projektov obvoznic, gradnjo
               razvojne osi na Koroško, v Belo krajino, ustrezne prometne povezave tudi med
               Ljubljano in Kočevjem ter nato naprej proti mejnemu prehodu s Hrvaško. Nabor teh
               projektov je bil skrbno izbran na podlagi prometnega modela, upoštevaje prometne
               potrebe in ekonomiko projektov. Program ima izdelano tudi okvirno časovnico
               realizacije, to je, kdaj bo na vrsti projektiranje, kdaj gradnja. Ključni izziv v
               naslednjih letih pa je zagotoviti ustrezna in potrebna finančna sredstva tako za Dars
               kot Direkcijo za infrastrukturo, da bosta te projekte sposobna realizirati.</p>
               <p>Glede na to, da v svojem vprašanju omenjate tudi obvoznici mimo Bleda, pa vam na
               kratko podam še nekaj osnovnih informacij glede teh dveh projektov. Severna
               obvoznica, v tem trenutku je v gradnji zadnja, četrta faza, zaključena pa je tudi
               revizija projektne dokumentacije za drugo in tretjo fazo, prav tako pa se vršijo
               odkupi za drugo in tretjo fazo. Direkcija za infrastrukturo tudi načrtuje, da bo v
               letu 2017 objavljen razpis za gradnjo te druge in tretje faze, ki bosta v celoti
               dokončani spomladi 2018, tako da je predvideno, da bi bil zaključek na tem severnemu
               delu pred visoko poletno sezono v letu 2018.</p>
               <p>Glede južne obvoznice pa bodo v letošnjem letu in naslednjem letu potekali odkupi
               potrebnih zemljišč. Tukaj ne razpolagam prav s točnim podatkom, koliko od teh je že
               realiziranih, lahko še v nadaljevanju s tem potem postrežem. Po teh izvedenih odkupih
               pa bo direkcija v letu 2018 pridobila še gradbeno dovoljenje in izvedla razpis za
               gradnjo predvsem na tem prvemu odseku od rondoja do vhodnega portala pokritega vkopa.
               Hvala lepa.</p>
            </sp>
            <sp xml:id="SDZ7-Redna-22-2016-09-19.sp89">

               <speaker>PODPREDSEDNIK MATJAŽ NEMEC:</speaker>

               <p>Žan Mahnič želi dopolnitev odgovora. Izvolite.</p>
            </sp>
            <sp xml:id="SDZ7-Redna-22-2016-09-19.sp90">

               <speaker>ŽAN MAHNIČ (PS SDS):</speaker>

               <p>Hvala, podpredsednik.</p>
               <p>Z ministrom za gospodarstvo se definitivno strinjam, da Bled ni edino naselje s
               takšnim problemom. Verjetno pa se vi z menoj strinjate, da je Bled verjetno edino
               naselje v Sloveniji, ki je na vsakem turističnem prospektu, če ne ravno doma, pa
               zagotovo v tujini. In ravno za to gre pri Bledu. Celotna država se trka po prsih,
               kakšen otok imamo, kakšno turistično ponudbo imamo, ko pa pride dejansko do
               razbremenitve ne samo turistov, ampak predvsem tudi lokalnega prebivalstva, pa
               nastane problem. Minister za gospodarstvo verjetno si ne more predstavljati, kako bi
               bilo, če bi državna cesta potekala pol metra stran od hotela Sotelia ali pa
               Aparthotela Rosa, da bi tam mimo vozili tovornjaki. To sta namreč hotela v termah
               Olimia, ker je bil gospod dolga leta direktor.</p>
               <p>Prosil bi ministra za infrastrukturo, če mi lahko po možnosti v pisni obliki
               pošljete, kakšna je količina odkupljenih zemljišč, govoriva za južno obvoznico. Prav
               tako mi niste odgovorili, kako je z odkupom v tem znesku, kot je bilo dogovorjeno,
               ali so že odkupljena zemljišča, ko se je država v sporazumu zavezala, da bo odkupila
               ta zemljišča, ki jih je občina že sama kupila s strani lokalnih prebivalcev. Severna
               obvoznica bo zagotovo razbremenila ozke zamaške, ki tam nastajajo predvsem zaradi
               obiska gradu, v poletnih mesecih letos približno 350 tisoč. Potem cesta v
               industrijsko cono Lip Bled, prevoz hlodovine tam poteka s Pokljuke in tako naprej. Za
               južno bo potrebnega še nekaj časa, mislim pa da so plani, da bi bila otvoritev tam
               nekje 2021. In samo še v povezavi s tem:</p>
               <p>Gospod minister, ali drži, da vam trenutno na Ministrstvu za infrastrukturo do konca
               leta ostaja še približno 100 milijonov evrov sredstev, za katera ne veste, kako se
               bodo porabila?</p>
               <p>Hvala za odgovor.</p>
            </sp>
            <sp xml:id="SDZ7-Redna-22-2016-09-19.sp91">

               <speaker>PODPREDSEDNIK MATJAŽ NEMEC:</speaker>

               <p>Tudi vam.</p>
               <p>Dr. Gašperšič, izvolite, imate besedo.</p>
            </sp>
            <sp xml:id="SDZ7-Redna-22-2016-09-19.sp92">

               <speaker>DR. PETER GAŠPERŠIČ:</speaker>

               <p>Hvala lepa, še za ta dodatna vprašanja.</p>
               <p>Kar se severne obvoznice tiče, definitivno obe obvoznici Bleda sta izjemno pereči.
               Vemo, v kakšni situaciji se Bled pravzaprav vsakodnevno nahaja. Ti projekti so
               izredno nujni, zato smo tudi na ministrstvu zagotovili v tem prvem obsegu povečanja
               sredstev, ki ga namenjamo investicijam v cestno infrastrukturo, tako v obnove kot
               tudi v novogradnje, sta najprej prišli na vrsto pravzaprav ti dve obvoznici. Kot
               rečeno, za severno obvoznico se bodo vsi ti odkupi razrešili in dogovorili tudi v
               sporazumu, ki je predviden za podpis z občino še v tem mesecu predvidoma.</p>
               <p>Za južno obvoznico pa je tako, kot ste že sami omenili, ključno, da se ta potrebna
               sredstva poleg tega, kar bomo zagotovili v proračunih do leta 2018, zagotovijo tudi v
               nadaljevanju, torej v proračunih 2019, 2020 in 2021. Kajti vemo, da je ta obvoznica
               prav tako ključnega pomena za sam Bled.</p>
               <p>Kar se pa tiče torej sredstev, ki naj bi ostajala na Ministrstvu za infrastrukturo,
               je pa tako. Mi imamo v letošnjem proračunu približno 100 milijonov evrov na voljo za
               investicije v cestno infrastrukturo. Tako da ta sredstva se intenzivno koristijo. V
               teku so številni razpisi, ki bodo aktivirani. Te investicije bodo aktivirane še v
               letošnjem letu, tako da je predvideno, da bo poraba teh sredstev v večji meri še v
               letošnjem letu zagotovljena. Če pa katere od teh investicij ne bodo dovolj hitro
               aktivirane zaradi bodisi nekih zapletov pri oddaji del in tako naprej, pa se ta
               sredstva, ki jih v letošnjem letu ne porabimo, prenašajo v naslednje leto. Tukaj gre
               za porabo namenskih sredstev, ki se namenjajo za investicije v cestna in železniška
               omrežja. To so sredstva, ki se zbirajo namensko iz letne dajatve. Hvala lepa.</p>
            </sp>
            <sp xml:id="SDZ7-Redna-22-2016-09-19.sp93">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Gospa Iva Dimic bo postavila poslansko vprašanje ministru za kmetijstvo, gozdarstvo
               in prehrano mag. Dejanu Židanu.</p>
            </sp>
            <sp xml:id="SDZ7-Redna-22-2016-09-19.sp94">

               <speaker>IVA DIMIC (PS NSi):</speaker>

               <p>Hvala za besedo, spoštovani predsedujoči. Spoštovani ministri in minister za
               kmetijstvo mag. Dejan Židan!</p>
               <p>Letos je začelo delovati podjetje Slovenski državni gozdovi, d. o. o., predvsem z
               namenom in s ciljem zagona lesnopredelovalne industrije v Sloveniji, višanje dodane
               vrednosti prodanemu lesu, se pravi hlodovini, prvenstveno pa za stabilno
               zagotavljanje hlodovine slovenski predelovalni industriji, se pravi lesnim podjetjem.
               Zato me, minister, zanima:</p>
               <p>Koliko lesa je bilo posekanega od začetka delovanja do 31.8. in koliko ga je bilo
               prodanega?</p>
               <p>Potem me tudi zanima:</p>
               <p>Zakaj nekateri domači kupci ne dobijo pogodb in ne morejo kupovati lesa iz slovenskih
               gozdov, čeprav je bil eden izmed ciljev ravno pri ustanavljanju podjetja
               zagotavljanje slovenskih podjetij?</p>
               <p>Zanima me tudi:</p>
               <p>Kako to, da se les prodaja brez zavarovanja plačil?</p>
               <p>Zanima me tudi:</p>
               <p>Kdo bo odgovarjal za posledice, če pride do neplačil v primeru, da ta podjetja, ki
               niso zavarovana z neko bančno garancijo, vendarle ne bodo plačevala v roku?</p>
               <p>Za izvajanje del sečnje in spravila lesa v slovenskih gozdovih je bilo treba podati
               bančno garancijo, pri pogodbah o nakupu oziroma pri prodaji pa temu ni bilo tako.</p>
               <p>Hvala za odgovor.</p>
            </sp>
            <sp xml:id="SDZ7-Redna-22-2016-09-19.sp95">

               <speaker>PODPREDSEDNIK MATJAŽ NEMEC:</speaker>

               <p>Minister Dejan Židan, izvolite, beseda je vaša.</p>
            </sp>
            <sp xml:id="SDZ7-Redna-22-2016-09-19.sp96">

               <speaker>MAG. DEJAN ŽIDAN:</speaker>

               <p>Hvala, predsedujoči, za besedo. Spoštovane poslanke in poslanci in zlasti spoštovana
               gospa Iva Dimic, hvala za aktualno vprašanje!</p>
               <p>Dovolite, da odgovorim v dveh delih. V prvem delu moram prebrati nekaj, za kar
               verjamem, da v to tudi oba verjameva, in sicer da družba Slovenski državni gozdovi že
               v 1. členu določa, da sama družba deluje po kodeksu kooperativnega upravljanja družb
               s kapitalsko naložbo, ki ga sprejema Slovenski državni holding, to pomeni v skladu s
               standardi OECD in smernicami, kar v bistvu varuje to družbo na nek način pred
               politiko in omogoča, da deluje strogo profesionalno. V skladu z navedenim je za
               vodenje družbe in za sklepanje komercialnih poslov odgovorno poslovodstvo družbe,
               nadzor nad njegovim delom pa izvaja nadzorni svet. Družba Slovenski državni gozdovi,
               d. o. o., ima v celoti delujočo poslovodstvo in nadzorni svet, ki ga sestavljajo
               eminentni gospodarstveniki, v skladu s tem sem kot minister zaprosil družbo za
               odgovore in dovolite, da vam podam tudi skrajšan povzetek njihovih odgovorov.</p>
               <p>Prvo vprašanje je, koliko lesa je bilo posekanega in prodanega. V družbi javljajo, da
               je bilo posekanega 84.746,77 kubičnih metrov lesa, od tega pa je bila tudi
               fakturirana vrednost skupaj z davkom na dodano vrednost 5,065 milijona evrov.</p>
               <p>Drugo vprašanje, zakaj nekateri domači kupci ne dobijo pogodb in ne morejo kupovati
               lesa iz slovenskih gozdov. Tukaj je odgovor naslednji. Družba pri oblikovanju
               prodajne politike nima povsem prostih rok, najprej je omejena s strukturo
               gozdno-lesnih asortimentov, predvidenih za sečnjo, dodatno pa je omejena z velikim
               obsegom tako imenovanih C odločb za sanitarno sečnjo, s katerimi želi tudi družba
               omejiti širjenje podlubnika. Pa še nekaj moramo vedeti, da družba upravlja in
               gospodari z državnim gozdom, ki pomeni samo 20 % vsega slovenskega gozda. Tudi iz
               tega razloga je razumljivo, da ne more vsem zadostiti, je pa po začasnem poslovnem
               načrtu predvideno, da bo družba letos posekala in prodala 550 tisoč kubičnih metrov
               gozdno-lesnih asortimentov, od tega okoli 340 tisoč kubičnih metrov iglavcev in 210
               tisoč listavcev in do sedaj je družba sklenila 90 pogodb z različnimi kupci in je
               tako prodala že 80 % predvidene količine za leto 2016.</p>
               <p>In tretje vprašanje, kako se prodaja les, kdo odgovarja za finančne posledice. Osnova
               je okvir, to so pogoji, merila in kriteriji prodaje, ki so objavljeni na spletni
               strani, kjer je določen tudi maksimalni plačilni rok 45 dni. Družba kot vsak skrben
               gospodar tudi preveri pred sklenitvijo pogodbe bonitetno oceno posameznega kupca in
               na podlagi tega določi tudi plačilne pogoje. Tako imajo kupci, ki imajo slabo
               bonitetno plačilo, možnost plačila po predračunu oziroma avansu. Večina kupcev pa je
               razvrščena v plačilni rok 15 do 30 dni. Samo izjemoma imajo kupci 45-dnevni plačilni
               rok.</p>
               <p>SIDG je seveda gospodarska družba, ki posluje na trgu in prevzema s tem tudi rizike.
               Zaradi tega ima družba politiko obvladovanja tveganj. Normalno je, da se tveganjem ni
               moč izogniti, vendar je ključno, da jih pozna in da sprejema ukrepe, da so tveganja
               čim manjša in predvsem obvladljiva.</p>
               <p>Kot zadnje vprašanje, zelo jasno, da za posledice neplačil, ki bi presegale neko
               sprejemljivo višino, v vsakem primeru odgovarja poslovodstvo, obvladovanje tveganj pa
               nadzira in preverja nadzorni svet. Najlepša hvala.</p>
            </sp>
            <sp xml:id="SDZ7-Redna-22-2016-09-19.sp97">

               <speaker>PODPREDSEDNIK MATJAŽ NEMEC:</speaker>

               <p>Hvala, minister Židan.</p>
               <p>Gospa Iva Dimic imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-22-2016-09-19.sp98">

               <speaker>IVA DIMIC (PS NSi):</speaker>

               <p>Hvala lepa.</p>
               <p>Se strinjam, kar ste povedali. Delno se strinjam, vendar vseeno. Slovenski kupci so
               pričakovali od novoustanovljenega podjetja, ki je imelo jasne cilje zapisane, da bodo
               lahko dostopali do slovenskega lesa, ne da sedaj pravijo, da je oskrba z lesom še
               slabša, da morajo v Avstriji kupovati – in najbolj žalostno je to – slovenski les in
               ga voziti nazaj. To so slovenski proizvajalci, ki predelujejo hlodovino tudi do
               končnega izdelka.</p>
               <p>Hočem samo vaš odgovor:</p>
               <p>Kdaj lahko pričakujejo ti proizvajalci – jaz sem prepričana, da vi veste, kateri so,
               če se ne ve, bomo v prihodnih tednih sklicali tudi sejo državnega zbora na to temo –
               da bodo lahko podpisali pogodbe o prodaji slovenskega lesa njim, da ne bo treba še
               logistično zadeve izpeljati prek Avstrije?</p>
               <p>Hvala lepa.</p>
            </sp>
            <sp xml:id="SDZ7-Redna-22-2016-09-19.sp99">

               <speaker>PODPREDSEDNIK MATJAŽ NEMEC:</speaker>

               <p>Minister Židan, izvolite.</p>
            </sp>
            <sp xml:id="SDZ7-Redna-22-2016-09-19.sp100">

               <speaker>MAG. DEJAN ŽIDAN:</speaker>

               <p>Tukaj jaz imam neko blago željo, verjamem pa, da je čisto usklajena z gospodarskim
               programom Nove Slovenije. Upam, da nikoli, ampak res nikoli, ne poslanci in poslanke,
               ne ministri ne bomo določali, s kom naj gospodarska družba, ki je v lasti države,
               posluje in s kom naj ne posluje.</p>
               <p>Še enkrat naj povem. Gospodarska družba Slovenski državni gozdovi upravlja in
               gospodari z 20 % slovenskih gozdov. To je bistveno manj, kot je povpraševanje. Razpis
               za to, kdo bo kupil, je bil javen. Prek tega razpisa je družba po nekih svojih
               kriterijih, za katere verjamem, da so dobri, izbrala. Do mene prihajajo seveda
               različne informacije. Tisto, ki očitno so dobili les, ki imajo sedaj večjo dostopnost
               do lesa, se zahvaljujejo in govorijo, da je zelo dobro, da imamo to gospodarsko
               družbo. Kupci, ki niso dobili, seveda sprašujejo podobno kot vi, gospa poslanka.
               Ampak še enkrat bi rad povedal, upam, da nikoli, ampak res nikoli, poslanke in
               poslanci in minister ali Vlada ne bomo odločali, s kom naj družba posluje, s kom pa
               ne. Hvala.</p>
            </sp>
            <sp xml:id="SDZ7-Redna-22-2016-09-19.sp101">

               <speaker>PODPREDSEDNIK MATJAŽ NEMEC:</speaker>

               <p>Hvala ministru Dejanu Židanu.</p>
               <p>Gospa Iva Dimic ima besedo za postopkovni predlog.</p>
            </sp>
            <sp xml:id="SDZ7-Redna-22-2016-09-19.sp102">

               <speaker>IVA DIMIC (PS NSi):</speaker>

               <p>Za predlog, da se opravi širša razprava na temo zasledovanja ciljev, zaradi katerega
               je bilo ustanovljeno podjetje Slovenski državni gozdovi. Mi imamo zastavljene cilje,
               ki naj bi jih to podjetje zasledovalo. Cilji so preverljivi, in mislim, da bi bilo na
               podlagi tega smiselno tudi narediti neko analizo po prvih treh mesecih. Hvala lepa.
            </p>
            </sp>
            <sp xml:id="SDZ7-Redna-22-2016-09-19.sp103">

               <speaker>PODPREDSEDNIK MATJAŽ NEMEC:</speaker>

               <p>O vašem predlogu bo Državni zbor odločil v četrtek, 22. septembra, v okviru
               glasovanj.</p>
               <p>Gospod Franc Jurša bo postavil poslansko vprašanje ministrici za delo, družino in
               socialne zadeve in enake možnosti dr. Anji Kopač Mrak.</p>
            </sp>
            <sp xml:id="SDZ7-Redna-22-2016-09-19.sp104">

               <speaker>FRANC JURŠA (PS DeSUS):</speaker>

               <p>Gospod podpredsednik, hvala za besedo.</p>
               <p>Kot ugotavlja že Komisija za preprečevanje korupcije, so postopki imenovanj in
               razrešitve članov nadzornih svetov in uprav družb pod prevladujočim vplivom države
               velikokrat povsem nesprejemljivi z vidika transparentnosti in etičnih standardov.
               Vodilo imenovanj članov v organe javnih zavodov bi moralo biti v prvi vrsti
               strokovnost in seveda tudi zakonitost. V praksi se žal srečujemo s primeri, ko javni
               razpisi za člane svetov zavodov niti niso objavljeni, ministrstva pa sama posredujejo
               predloge v obravnavo Vladi Republike Slovenije. Naj ponazorim na primeru. Člane
               zavoda doma upokojencev je vaše ministrstvo brez javnega razpisa posredovalo na
               Vlado, ta pa je nato s sklepom te člane tudi imenovala.</p>
               <p>Na podlagi navedenega vas, spoštovana ministrica, sprašujem naslednje:</p>
               <p>Po katerih predpisih in po katerih kriterijih ministrstvo odloča, za katere javne
               zavode mora biti javni razpis objavljen in za katere javne zavode javnega poziva ni
               treba objaviti?</p>
               <p>Sprašujem vas torej:</p>
               <p>Po katerih kriterijih ministrstvo odloča, kateri kandidati se morajo prijaviti na
               javni razpis in katerim se ni treba javiti na javni razpis – ker jih ministrstvo
               predlaga Vladi Republike Slovenije za predstavnike ustanovitelja v svet zavoda, in to
               brez javnega poziva in brez prijave na javni poziv?</p>
               <p>Hvala za odgovor.</p>
            </sp>
            <sp xml:id="SDZ7-Redna-22-2016-09-19.sp105">

               <speaker>PODPREDSEDNIK MATJAŽ NEMEC:</speaker>

               <p>Ministrica Anja Kopač Mrak, izvolite, beseda je vaša.</p>
            </sp>
            <sp xml:id="SDZ7-Redna-22-2016-09-19.sp106">

               <speaker>DR. ANJA KOPAČ MRAK:</speaker>

               <p>Hvala, spoštovani podpredsednik, hvala za besedo. Drage poslanke in poslanci,
               spoštovani poslanec gospod Jurša!</p>
               <p>Na začetku naj pojasnim, da iz krovnega Zakona o zavodih izhaja, da se sestava, način
               imenovanja oziroma izvolitve članov sveta zavoda, trajanje mandata in pristojnosti
               sveta določijo z zakonom ali aktom o ustanovitvi oziroma s statutom ali pravili
               zavoda. Predpis, v katerem pa je urejena sestava svetov zavoda, ki sodijo v okvir
               delovanja našega ministrstva, je Zakon o socialnem varstvu. Zakon določa, da
               socialnovarstveni zavod upravlja svet zavoda ter da podrobnejšo sestavo in številčno
               razmerje predstavnikov v svet zavoda določi ustanovitelj z aktom o ustanovitvi.
               Nikjer v zakonu, statutu ali pravilniku ni določeno, da mora ministrstvo za
               imenovanje članov svetov zavoda objaviti javni poziv. Iz statutov javnih
               socialnovarstvenih zavodov izhaja, da predstavniki ustanovitelja imenuje Vlada
               Republike Slovenije.</p>
               <p>Leta 2009 je izbira in imenovanje članov sveta v javnih zavodih potekalo preko javnih
               pozivov, ki jih je vodil Kadrovsko-akreditacijski svet. Zaradi prekinitve delovanja
               Kasa v letu 2010 so tako ministrstva samostojno vodila postopke izbire imenovanja
               članov svetov zavoda. Ministrstvo za delo je svoje člane zbiralo preko javnih
               pozivov, ki so bili objavljeni na spletni strani ministrstva in dosegljivi širši
               zainteresirani javnosti. Od junija 2012 ministrstvo ni več objavljalo javnih pozivov
               za vsak zavod posebej, temveč se je odločilo in na spletni strani objavilo stalen
               poziv ter v zavode imenovalo kandidate, ki so oddali vlogo na MDDSZ. V letu 2012 je
               bilo tako imenovanih največje število svetov zavoda.</p>
               <p>V maju 2013, ko sem prevzela mandat na ministrstvu, je ministrstvo ponovno
               vzpostavilo javne pozive za vsak zavod posebej in postavilo zahtevnejše kriterije,
               saj se je v nekaterih zavodih izkazalo, da imenovani člani niso kompetentni in
               usposobljeni za opravljanje take funkcije. Kandidati morajo izkazati tudi
               izpolnjevanje naslednjih pogojev: najmanj višja izobrazba – prej je bila
               srednješolska, in smo mi to spremenili maja 2013 –, da ni funkcionar v izvršni veji
               oblasti, članstvo v največ dveh organih zavoda, da ni v poslovnem razmerju z javnim
               zavodom. Pri izbiri kandidatov so poleg zgoraj navedenih pogojev upoštevajo tudi
               naslednji kriteriji: zaželena strokovna znanja in izkušnje s področja socialnega
               varstva, financ in prava, zaželena znanja s področja vodenja in upravljanja,
               poznavanje in izkušnje s področja delovanja javnih zavodov, najmanj 5 let delovnih
               izkušenj, poznavanje socialne problematike v lokalnem okolju, ugled in aktivnost v
               lokalnem okolju. Od kandidata se še pričakuje splošna razgledanost in druga uporabna
               znanja, komunikacijske sposobnosti, sposobnost timskega dela.</p>
               <p>Mandat članov traja 4 leta, lahko pa preneha, če je član sveta odpoklican, na lastno
               zahtevo ali iz drugih razlogov. Zavodi imajo v svojih statutih natančno določene
               naloge in pristojnosti sveta zavoda. V izjemnih primerih se mandat nekaterim
               predstavnikom zaključi predčasno, in sicer z razlogom odstopa člana sveta ali
               morebitnih drugih razlogov, ki so nastali na strani člana sveta. V nekaterih primerih
               pa je zaradi zagotavljanja zakonitega in učinkovitega upravljanja zavoda in na pobudo
               ali drugih imenovanih članov sveta zavoda ali s strani poslovodstva prišlo do
               zamenjave nekaterih članov sveta zavoda tudi predčasno oziroma pred iztekom
               mandata.</p>
               <p>MDDSZ je predlog in postopke spremembe članov sveta lahko izvedlo samo pri
               predstavnikih ustanovitelja, medtem ko so druge člane lahko odpoklicali, zamenjali
               seveda tisti, ki so jih imenovali. V primerih, ko je zamenjavo člana ali več članov
               glede na postopke upravljanja zavodov bilo dovolj časa, je ministrstvo vedno objavilo
               standardni javni poziv. V primerih, ko pa je zaradi postopkov, ki so potekali v
               zavodu, na primer sprejemanje finančnega, kadrovskega načrta, imenovanje direktorja,
               strokovne vodje, sprejem nujnih drugih aktov zavoda in drugo, je bilo potrebno hitro
               ukrepanje, imenovanje, je ministrstvo zaradi zagotavljanja kontinuitete zagotovilo
               hitro izbiro in imenovanje predstavnikov ustanovitelja. V takih primerih se
               ministrstvo za pomoč pri imenovanju obrne na strokovno javnost, zbornico oziroma
               lokalno skupnost, je pa to prej izjema kot pravilo.</p>
               <p>Kot je razvidno, je ministrstvo v praksi, ki jo je vpeljalo, dvignilo standarde in
               pač poskušamo, kjer je le mogoče. Dejstvo pa je, da v skladu s predlogom Ministrstva
               za delo imenuje ustanovitelja Vlade Republike Slovenije.</p>
            </sp>
            <sp xml:id="SDZ7-Redna-22-2016-09-19.sp107">

               <speaker>PODPREDSEDNIK MATJAŽ NEMEC:</speaker>

               <p>Hvala ministrici dr. Anji Kopač Mrak.</p>
               <p>Gospod Franc Jurša, želite besedo za dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-22-2016-09-19.sp108">

               <speaker>FRANC JURŠA (PS DeSUS):</speaker>

               <p>Hvala za obrazloženo.</p>
               <p>Postopek ste mi kar v redu obrazložila, tudi razumem ga, bi pa vseeno dodatno še
               vprašal. V praksi se dejansko zgodi, da se imenuje brez javnega poziva določeno
               število članov javnega zavoda, sveta javnega zavoda. V nekaterih primerih pač se
               zadeve izpeljejo drugače in tega javnega poziva ni. Zdaj me samo zanima :</p>
               <p>Ali se boste v prihodnosti zavzemali za to, da se v večini primerov oziroma da
               stoodstotno gre v to, da se naredi javni poziv in se na osnovi tega izbora potem tudi
               imenuje v svet zavoda s strani Vlade?</p>
            </sp>
            <sp xml:id="SDZ7-Redna-22-2016-09-19.sp109">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Ministrica, želite besedo za dopolnitev odgovora? Izvolite.</p>
            </sp>
            <sp xml:id="SDZ7-Redna-22-2016-09-19.sp110">

               <speaker>DR. ANJA KOPAČ MRAK:</speaker>

               <p>Vsekakor.</p>
               <p>Kot sem povedala, gre za to, da absolutno vedno, tudi podobno kot Ministrstvo za
               zdravje, Ministrstvo za delo – vedno. Druge prakse na drugih ministrstvih so
               drugačne, ampak mislim, da je v dvesto zavodih prišlo samo v nekaj primerih do tega,
               da je šlo za direktno. Hvala.</p>
            </sp>
            <sp xml:id="SDZ7-Redna-22-2016-09-19.sp111">

               <speaker>PODPREDSEDNIK MATJAŽ NEMEC:</speaker>

               <p>Gospod Jan Škoberne bo postavil poslansko vprašanje ministrici za delo družino in
               socialne zadeve ter enake možnosti dr. Anji Kopač Mrak.</p>
            </sp>
            <sp xml:id="SDZ7-Redna-22-2016-09-19.sp112">

               <speaker>JAN ŠKOBERNE (PS SD):</speaker>

               <p>Najlepša hvala, spoštovani gospod podpredsednik. Spoštovana ministrica, kolegice in
               kolegi!</p>
               <p>Na zadnji seji zbora pred poletnimi počitnicami, se je v okviru razprave o spremembah
               Zakona o dedovanju odprla pomembna razprava, ki naslavlja vprašanje ureditve vračanja
               socialnih denarnih pomoči in varstvenega dodatka v primeru, da je upravičenec po
               smrti imel premoženje, iz katerega je bilo mogoče poplačati, da tako rečemo, ta
               vložek države, skupnosti v zagotavljanje dostojnega življenja državljana. To se je
               dogodilo na način oziroma se po veljavni zakonodaji ureja tako, da imamo plombo na
               nepremičnino v primeru seveda, da upravičenec nepremičnino ima. Logika te ureditve je
               na nek način preprosta in jasna; dokler nekdo ima premoženje, s katerim lahko
               razpolaga, seveda je logično, da se v primeru, da potem hkratno koristi državne
               intervencije, država po njegovi smrti iz tega <q>"poplača"</q>.</p>
               <p>Vendar smo z ukrepom, ki je lahko v nekaterih primerih logičen, povzročili tudi na
               nek način stanje odvračalnega ukrepa, ko pa se ljudje, ki bi v resnici potrebovali te
               dodatke, za njih niso odločali, saj so lahko imeli v lasti nepremičnino, v kateri pa
               je živelo več generacij neke družine in je nastal nek eksistenčen strah, da bodo po
               smrti upravičenca za denarno socialno pomoč ali varstveni dodatek tudi njegovi ali
               njeni zanamci ostali brez nepremičnine, v kateri živijo, da bi se država iz tega
               poplačala. Ker gre za resen problem, je bilo v zadnjih dneh v medijih razbrati, da
               ste se odločili, da boste šli v spremembo tega sistema na način, da se seveda
               zavaruje nepremičnina, v kateri upravičenec do teh prejemkov živi. S tem v zvezi me
               torej zanima:</p>
               <p>Kakšna rešitev je s strani Vlade predvidena in kakšne učinke pričakujete predvsem v
               luči povečanja koristnikov teh ukrepov?</p>
               <p>Kakšne učinke pričakujete v smislu zagotavljanja dostojnega življenja za vse?</p>
               <p>Hvala lepa.</p>
            </sp>
            <sp xml:id="SDZ7-Redna-22-2016-09-19.sp113">

               <speaker>PODPREDSEDNIK MATJAŽ NEMEC:</speaker>

               <p>Hvala, gospod Škoberne.</p>
               <p>Besedo ima ministrica, dr. Anja Kopač Mrak, izvolite.</p>
            </sp>
            <sp xml:id="SDZ7-Redna-22-2016-09-19.sp114">

               <speaker>DR. ANJA KOPAČ MRAK:</speaker>

               <p>Hvala, spoštovani podpredsednik Državnega zbora. Poslanke in poslanci, dragi
               poslanec, hvala za vprašanje.</p>
               <p>O področju socialnih transferov, namenjenih najbolj ogroženim, se je veliko o
               govorilo. Stopnja tveganja revščine se sicer zmanjšuje, vendar med nami še vedno
               živijo ljudje, ki težko ali zelo zelo težko pridejo čez mesec. Na nek način so pa
               najbolj pred nami podatki, ko ljudje, ki bi izpolnili pogoje o svojem dohodku in bi
               bili upravičeni do denarne socialne pomoči in varstvenega dodatka, tega zaradi tega,
               ker so lastniki nepremičnine, ne storijo.</p>
               <p>V Sloveniji je specifična slika, mi imamo več kot 85 % nepremičnine v lasti ljudi –
               to je unikum v Evropi, drugje so ti odstotki bistveno nižji - in za nas je značilna
               večja navezanost na te nepremičnine in hkrati tudi medgeneracijska povezanost. Torej
               ta želja, da se prenese nepremičnina iz generacije, ki je trenutno ustvarjala, na
               mlajše, na potomce, je zelo prisotna. Nikoli ni bilo seveda, da bi se kaj takšnega
               zgodilo, kot se je. Tudi podatki o povečanem deležu varstvenih dodatkov kažejo sicer,
               da se je del ljudi tega strahu znebilo, vendar ne v dovoljšnji meri, ker podatki
               kažejo, da struktura, ko pogledamo, prejemnikov varstvenega dodatka, jih je že več
               kot 50 % mladih, nesposobnih za delo, torej, predvsem invalidov, medtem ko delež
               starejših upada. To pa, če primerjamo s stopnjo revščine in pogledamo, da je med
               samskimi starejšimi ženskami ta najvišja, torej to ni nek razlog za veselje, ampak je
               razlog za ukrepanje.</p>
               <p>Na podlagi vseh teh podatkov in zaradi tega, ker nam gre v državi tudi bolje, smo se
               odločili, da damo predlog zakonskih sprememb – danes ali jutri bo tudi v javni
               razpravi. Ključna rešitev je, da so upravičeni do denarne socialne pomoči in
               varstvenega dodatka tisti, ki živijo v pomanjkanju, torej nimajo dohodkov, ki bi bili
               dovolj za preživljanje, in so lastniki in živijo, torej imajo stalno prebivališče v
               nepremičnini, vredni do 120 tisoč evrov. Takšni posamezniki bodo lahko prejeli
               varstveni dodatek ali denarno socialno pomoč brez kakršnegakoli vračila. Mi
               spreminjamo premoženjski pogoj, ker je do danes veljalo, da samo tisti, ki imajo
               nadprimerno površino, se je ocenjevalo – in dejstvo je, da so danes bili lahko, sicer
               redki, prejemniki denarne socialne pomoči tudi takšni, ki imajo v lasti nepremičnino
               do 500 tisoč evrov, kar se nam pa ne zdi pravično, zato smo na podlagi ocen, kakšna
               je povprečna vrednost nepremičnin v Sloveniji, postavili to mejo.</p>
               <p>Verjamem, da je ta rešitev dobra, da večina upravičencev bo zaprosila za denarno
               socialno pomoč. Predvsem je še ena druga pomembna sprememba, ukinjamo institut
               zaznambe in tudi zaznambe za nazaj bomo po uradni dolžnosti – dogovarjamo se še z
               Ministrstvom za pravosodje, na kakšen način bodo umaknjene. Zakaj? Država je v teh
               letih malo dobila nazaj, medtem pa ljudem onemogočila, da prosto razpolagajo s to
               nepremičnino, kar pa seveda se ni izkazalo kot takšno, da bi bilo primerno, zaradi
               tega ker od ljudi pričakujemo, da lahko aktivirajo svoje premoženje, da rešujejo
               svojo situacijo. Država tu ni bila dovolj hitra v teh postopkih in je to onemogočila
               in seveda zato je predlog, da se vse te zaznambe umaknejo.</p>
               <p>Tako upam, da bo zakon začel veljati s 1. 1. 2017, da bodo te stvari urejene.
               Hvala.</p>
            </sp>
            <sp xml:id="SDZ7-Redna-22-2016-09-19.sp115">

               <speaker>PODPREDSEDNIK MATJAŽ NEMEC:</speaker>

               <p>Hvala, ministrica.</p>
               <p>Gospod Marijan Pojbič bo postavil poslansko vprašanje ministru za javno upravo Borisu
               Koprivnikarju, ki je danes odsoten.</p>
               <p>Izvolite.</p>
            </sp>
            <sp xml:id="SDZ7-Redna-22-2016-09-19.sp116">

               <speaker>MARIJAN POJBIČ (PS SDS):</speaker>

               <p>Hvala lepa, spoštovani gospod podpredsednik.</p>
               <p>Uvodoma bi rad sam rekel, očitno so volitve pred vrati. To, kar smo zdaj poslušali,
               ni nič drugega kot delitev bombončkov socialdemokratov, ki so tisti, ki so krivi, ki
               so takšno neumno odločitev sprejeli.</p>
               <p>Torej, zdaj pa grem na poslansko vprašanje. Zelo problematično in zelo neodgovorno
               je, da sedanja vlada in koalicija podpirata politiko, ki Slovenijo nesporno pelje v
               napačno smer. Zato sprašujem ministra Koprivnikarja:</p>
               <p>Kako je mogoče, da si ta vlada, v danih okoliščinah, ko država plačuje več kot
               milijardo evrov samo za obresti, ob tem da bo letošnji primanjkljaj v proračunu
               Republike Slovenije ponovno presegel milijardo evrov, privošči neverjetno bohotenje
               državnega in javnega sektorja, ki se je v letu dni povečal za več kot 4 tisoč novih
               zaposlitev?</p>
               <p>Vlada Republike Slovenije očitno živi v drugem svetu in pričakuje, da lahko jemlje in
               deli iz proračuna Republike Slovenije tudi, če si denar sposoja po visoki obrestni
               meri in še naprej brezglavo troši tisto, česar država ni pridelala. To pomeni, da
               vnaprej siromaši rodove, ki prihajajo za nami, in jih zadolžuje brez vsakršne vesti.
               Prepričan sem, da volivke in volivci koalicijskih strank niso volili, da bi
               siromašili premoženje njihovih otrok in vnukov, zato je jasno, da Cerarjeva vlada in
               stranke SD, Desus in SMC zlorabljajo prejete glasove. Ob vsem tem pa se Vlada še
               hvali s padanjem števila brezposelnih. Padec števila brezposelnih na račun
               zaposlovanja v javni upravi in množičnem zaposlovanju izven države je norčevanje in v
               posmeh vseh Slovenk in Slovencev, ki z minimalno plačo vzdržujejo razbohoten državni
               aparat. Namesto da bi izvajali predvolilne obljube o novih etičnih standardih,
               poštenosti, pravičnosti, spodbujanju vitke javne in države uprave, pomoči realnemu
               sektorju pri zaposlovanju, o odgovornem upravljanju z državnim premoženjem, vladavini
               prava, kjer bodo vsi pred zakonom enaki, še naprej peljejo v skrajno pokvarjeno
               politiko, ki ji pravimo politika razslojevanja privilegirancev in skorumpirane
               mafije, ki lahko brez vesti krade, manipulira, prireja in uničuje vse generacije, ki
               prihajajo za nami. Zato sprašujem:</p>
               <p>Kako opravičuje takšno nerazumno povečanje novih zaposlitev v državni in javni
               upravi?</p>
               <p>Drugič:</p>
               <p>Kdaj bosta Vlada in ministrstvo pričela resno reformo na tem področju, kjer bo
               dosežena večja učinkovitost državne in javne uprave?</p>
               <p>Kdaj bo pristopila k obljubam, da bo naredila javno in državno upravo vitko in
               učinkovito?</p>
               <p>In tretje vprašanje:</p>
               <p>Kje so nastale te zaposlitve, natančno v katerih sektorjih ter koliko in ali so bile
               resnično nadvse nujne in potrebne?</p>
               <p>Pričakujem pisni odgovor ministra Koprivnikarja.</p>
            </sp>
            <sp xml:id="SDZ7-Redna-22-2016-09-19.sp117">

               <speaker>PODPREDSEDNIK MATJAŽ NEMEC:</speaker>

               <p>Hvala, gospod Pojbič.</p>
               <p>Mag. Branislav Rajić bo postavil poslansko vprašanje ministru za zunanje zadeve
               gospodu Karlu Erjavcu, ki je danes odsoten.</p>
               <p>Izvolite, gospod Rajić.</p>
            </sp>
            <sp xml:id="SDZ7-Redna-22-2016-09-19.sp118">

               <speaker>MAG. BRANISLAV RAJIĆ (PS SMC):</speaker>

               <p>Hvala, gospod podpredsednik.</p>
               <p>Maja letos je v soorganizaciji Ministrstva za zunanje zadeve v Ljubljani potekala že
               5. mednarodna konferenca dnevi Afrike. To je bila vnovična priložnost, da se
               spomnimo, za kako politično, kulturno in ekonomsko raznoliko celino gre. Osebno
               menim, da se Afriko tudi zaradi aktualnega vprašanja migracij in z njimi povezanih
               izzivov, še vedno v veliki meri zmotno povezuje s stereotipom kontinenta konflikta
               ter nerazvitosti. Želel bi si, da bi bila Republika Slovenija v skupini tistih držav,
               ki znajo prepoznati Afriko kot celino priložnosti ter afriške države kot partnerke
               pri naslavljanju sodobnih izzivov v mednarodni skupnosti. Ob tem, da je sodelovanje
               tudi na gospodarski ravni z afriškimi državami še vedno zelo šibko, velja izkoristiti
               izkušnje in vezi iz preteklosti ter jih okrepiti v sedanjosti. Med pestrim naborom
               možnosti za uresničevanje priložnosti, ki jih ponuja Afrika, je ključna prisotnost na
               terenu z ustrezno gosto mrežo diplomatsko-konzularnih predstavništev. Slovenska
               diplomatska mreža ima z afriškim kontinentom ta trenutek le eno samo stično točko, in
               to je veleposlaništvo Republike Slovenije v Kairu.</p>
               <p>Glede na orisano situacijo, raznolikost Afrike, odprte neizkoriščene priložnosti ter
               preteklost, ki jo lahko izkoristimo v sedanjosti tudi v obliki nasledstvenega
               premoženja po nekdanji Jugoslaviji, na Ministrstvo za zunanje zadeve in seveda na
               ministra naslavljam sledeče vprašanje:</p>
               <p>Ali Ministrstvo za zunanje zadeve pripravlja načrt reorganizacije mreže
               diplomatsko-konzularnih predstavništev in kakšne načrte ima pri tem za Afriko?</p>
               <p>Kakšno vlogo bo pri tem igralo nasledstvo po nekdanji Jugoslaviji v obliki
               nepremičnin, ki so bile Sloveniji dodeljene, konkretno na primer v Maroku, v
               Tanzaniji in Maliju?</p>
               <p>Menim namreč, da je posebej zanimiva možnost odprtja veleposlaništva v Tanzaniji ali
               z zamenjavo nepremičnine v Zambiji, ker ta del Afrike doživlja gospodarski razvoj, ni
               pa ustrezno diplomatsko pokrit s strani nobene od držav naslednic naše nekdanje
               skupne države.</p>
            </sp>
            <sp xml:id="SDZ7-Redna-22-2016-09-19.sp119">

               <speaker>PODPREDSEDNIK MATJAŽ NEMEC:</speaker>

               <p>Hvala, gospod Rajić.</p>
               <p>Tako kot je v navadi ob takih priložnostih, vas sprašujem, ali želite v pisni obliki
               v 30 dneh odgovor ali vztrajate pri ustnem odgovoru in ga umestimo na naslednjo
               sejo.</p>
            </sp>
            <sp xml:id="SDZ7-Redna-22-2016-09-19.sp120">

               <speaker>MAG. BRANISLAV RAJIĆ (PS SMC):</speaker>

               <p>Prosil bi za ustni odgovor, hvala.</p>
            </sp>
            <sp xml:id="SDZ7-Redna-22-2016-09-19.sp121">

               <speaker>PODPREDSEDNIK MATJAŽ NEMEC:</speaker>

               <p>Gospod Jože Tanko bo postavil poslansko vprašanje, in sicer ministrici za okolje in
               prostor gospe Ireni Majcen.</p>
               <p>Izvolite, gospod Tanko.</p>
            </sp>
            <sp xml:id="SDZ7-Redna-22-2016-09-19.sp122">

               <speaker>JOŽE TANKO (PS SDS):</speaker>

               <p>Hvala lepa za besedo in vsem lep pozdrav.</p>
               <p>Dejstvo je, da je Škofljica eno izmed tistih prometnih ozkih grl, ki se vsakodnevno
               pojavljajo pri prometnih informacijah. Leta 2003 je bila umeščena oziroma vnesena v
               Nacionalni program izgradnje avtoceste obvoznica Škofljice po Barju in dejstvo je
               tudi, da je bilo kmalu po tistem tudi razglašena Natura 2000, ki je deloma prikrila
               takrat predvideno traso ceste. Ta Natura se je potem še nekoliko širila. Vendar je to
               pač en del problema.</p>
               <p>Drugi del problema je v tem, da se v tem času, v teh desetih ali petnajstih letih ni
               na področju okoljskega problema, okoljskega umeščanja problema v prostor te obvoznice
               storilo praktično nič. V tej vladi sedijo trije ministri, dva nekdanja ministra za
               okolje in sedanja ministrica za okolje in na tem področju se v tem času ni storilo
               nič. V okviru obiska Vlade 11. maja letos v osrednji Sloveniji je bil predviden
               podpis protokola med dvema resorjema, to se pravi ministrstvom za promet in okolje
               ter 13 župani. Zdaj ta podpis je bi prejet na Škofljici in dejstvo je, da so
               podpisali to vsi, razen Ministrstvo za okolje se tega podpisa protokola ni udeležilo.
               Pravijo, da brez pojasnil.</p>
               <p>Da je problem še večji, ste 12. septembra, se pravi pred nekaj dnevi, sklicali
               sestanek z župani na Ministrstvu za okolje in prostor, da bi se pogovorili glede
               srečanja oziroma umeščanja te obvoznice v prostor. Sklicali ste ga v vaši sejni sobi
               in vas, ministrica, na ta sestanek ni bilo, niti kogarkoli iz ministrstva, da bi
               karkoli na tem sestanku pojasnil.</p>
               <p>Sprašujem vas:</p>
               <p>Na kakšen način se lotevate urejanja problemov 70, 80 tisoč ljudi, ki jih vsakodnevno
               duši to ozko grlo?</p>
               <p>Katere so kardinalne prepreke, ki preprečujejo, da bi se karkoli na področju
               umeščanja v prostor storilo?</p>
               <p>Zakaj se v teh 10 letih pravzaprav ni premaknilo nič?</p>
               <p>Vsakič, na vsakem sestanku se pojavljajo nove prepreke, nove ovire in očitno je, da
               tega resorja ne vodi politika, ne vodi minister, ampak ga vodijo pač uradniki, ki se
               na nek način z umestitvijo obvoznice Škofljica v prostorske akte Republike Slovenije
               ne strinjajo.</p>
               <p>Sprašujem vas:</p>
               <p>Kdaj boste te zadeve razčistili, odpravili in kakšen je terminski načrt ukrepov?</p>
            </sp>
            <sp xml:id="SDZ7-Redna-22-2016-09-19.sp123">

               <speaker>PODPREDSEDNIK MATJAŽ NEMEC:</speaker>

               <p>Ministrica za okolje in prostor gospa Irena Majcen, izvolite, beseda je vaša.</p>
            </sp>
            <sp xml:id="SDZ7-Redna-22-2016-09-19.sp124">

               <speaker>IRENA MAJCEN:</speaker>

               <p>Spoštovani predsedujoči, spoštovane poslanke in poslanci! Spoštovani poslanec gospod
               Jože Tanko, hvala za vprašanje.</p>
               <p>Pri navajanju, da se podpisa protokola, sporazuma, ki bi naj bil podpisan oziroma je
               bil podpisan s strani Ministra za infrastrukturo in županov, nisem udeležila brez
               pojasnila, je bolj povzemanje nekih člankov, kajti Ministrstvu za infrastrukturo je
               bilo posredovano, kakšni so zadržki, moji zadržki za podpis protokola, oziroma
               predlagali smo spremembo enega od členov, ki bi opredeljeval drugačen potek postopkov
               umeščanja in ne že navajal, da je treba iti v prevlado javnega interesa pri umeščanju
               v prostor. O tem je bil seznanjen tako minister kot vsaj dva župana, s katerima sem
               se osebno srečala na večer pred samim podpisom in sem tudi osebno razloge navedla.
               Župani so želeli opraviti ta razgovor, kjer bi bila ta moja obrazložitev širša
               oziroma bi bili prisotni vsi župani in smo usklajevali sestanek v mesecu juliju.
               Mesec julij je zame manj naporen, ni toliko drugih obveznosti, v juliju sem sama še
               vseskozi prisotna na ministrstvu, ampak so župani imeli težave, ker je res, mesec
               julij in avgust sta namenjena dopustom, in so bili odsotni. Po skupnem usklajevanju
               smo dogovorili ta sestanek v mesecu septembru, ker pa je bil zame pred tem sestanek
               na Ministrstvu za javno upravo, moji sodelavci so župane obvestili, da zamujam, da
               bom prišla, ampak da zamujam, no in po mojem prihodu ob 14.35 je bila pisarna že
               prazna, župani pa so že odšli. Res pa je, da županom kaj drugega, kot bom vam
               povedala, tudi ne bi mogla povedati.</p>
               <p>Torej, načrtuje in umešča se v prostor ta obvoznica že zelo dolgo, sami ste navedli,
               od kdaj. Da je to umeščanje težavno, pa je predvsem dejstvo, da ima Ljubljansko barje
               status krajinskega parka, je pomemben del omrežja Natura 2000 in tisti del, kjer so
               kolišča, je na seznamu Unesco, torej svetovne dediščine, je zavarovano zaradi
               številnih naravnih vrednot in bogate biotske raznovrstnosti; od travišč do
               rastlinskih in živalskih vrst ter habitatov ogroženih vrst ptic. Prav Ministrstvo za
               okolje in prostor pa je tisto, ki mora to biotsko raznovrstnost varovati. In v
               pripravi okoljskega priporočila je treba vse to upoštevati. Res je, da je priprava
               državnega prostorskega načrta za obvoznico Škofljica obmirovala in s tem se je 27.
               12. seznanila tudi Vlada Republike Slovenije, 26. 6. 2014, torej pred mojim nastopom,
               torej prevzemom funkcije ministrice, pa je bila o tem obveščena tudi Evropska
               komisija.</p>
               <p>Evropska komisija je o nadeni zadevi sprožila preventivni postopek, vsi poznamo te
               zadeve, EU Pilot številka 3931/12/ENVI. V tem postopku je preverjala ustreznost in
               skladnost postopkov v Republiki Sloveniji v povezavi s členoma 6 in 7 habitatne
               direktive. Evropska komisije je v preventivnem postopku ocenila, da predlagani
               omejitveni ukrepi zaradi vpliva na Naturo 2000, Ljubljansko barje in Krajinski park
               Ljubljansko barje ne morejo biti omilitveni ukrepi, ampak da mora Slovenija v tem
               primeru za rešitev prometen problematike proučiti vse druge možnosti in alternative.
               Ugotovitev Komisije je bila tudi, da je umeščanje obvoznice z vključitvijo postopka
               prevlade javne koristi na območju tega parka Natura 2000 mogoča le v primeru, da
               drugih možnosti za urejanje prometa ni.</p>
            </sp>
            <sp xml:id="SDZ7-Redna-22-2016-09-19.sp125">

               <speaker>PODPREDSEDNIK MATJAŽ NEMEC:</speaker>

               <p>Hvala, ministrica.</p>
               <p>Gospod Jože Tanko, imate besedo za dopolnitev odgovora. Izvolite.</p>
            </sp>
            <sp xml:id="SDZ7-Redna-22-2016-09-19.sp126">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>Kako deluje Vlada, smo na tem primeru videli, ko se pripravi en skupen dokument za
               podpis protokola, en minister pride, drugi ne. Vlada naj bi to obravnavala in
               zagotovila to udeležbo.</p>
               <p>Druga stvar je problem, da v Sloveniji očitno pišejo zadeve za Evropsko komisijo
               tisti, ki so proti projektom. V tem primeru se težko znebim občutka, da so naravarji,
               ministrstvo za okolje pisali pravne in vsebinske podlage za to, da se Evropska
               komisija na osnovi tega odloči. To se iz tega vašega odgovora lahko izlušči in v
               takih primerih je verjetno težko pričakovati, da bo katerikoli organ na evropski
               ravni odločil kako drugače, kot je z vsemi temi dokumenti napisano. Vi ste meni 1.
               septembra v odgovoru na poslansko vprašanje napisali, da so v tem celotnem obdobju od
               leta 2005 nedorečene vzpostavitve nadomestnih habitatov za nekatere vrste, ki so tam,
               naj bi bili endemiti. Deset let to traja, enajst let to traja – tega ni narejenega!
               Prav tako ni narejena po tem vašem dopisu metodologija za ocenjevanje sprejemljivosti
               posegov na kmetijskih zemljiščih. Torej sprašujem:</p>
               <p>Kaj dela vaš resor, če dva dokumenta, ki sta podlaga, nista dorečena, ju nimamo
               narejena?</p>
               <p>Naravarji – vi ste pa verjetno podpisali ta predlog – pa napišejo pobudo oziroma
               predlog na Evropsko komisijo in potem nam razlagate, da se nečesa ne da.</p>
               <p>Sprašujem vas:</p>
               <p>Kakšni so konkretni koraki pri umeščanju te obvoznice v prostor na območju Barja?
            </p>
            </sp>
            <sp xml:id="SDZ7-Redna-22-2016-09-19.sp127">

               <speaker>PODPREDSEDNIK MATJAŽ NEMEC:</speaker>

               <p>Ministrica, izvolite, beseda je vaša.</p>
            </sp>
            <sp xml:id="SDZ7-Redna-22-2016-09-19.sp128">

               <speaker>IRENA MAJCEN:</speaker>

               <p>Spoštovani poslanec!</p>
               <p>Prepričana sem, da vi prav gotovo veste, da prijave na Evropsko komisijo ne pišemo na
               ministrstvu. Ne nazadnje se vsi še spomnimo, ko so šle prijave na Evropsko komisijo v
               primeru vzdrževanja vodotokov po poplavah, in sem prepričana, da večina državljanov
               ve, da to ne piše na ministrstvu. Res pa je, da se na Evropsko komisijo lahko obrne
               kdorkoli. Določila, kakršna veljajo za raznorazne postopke – in habitatna direktiva
               je ena od najstarejših direktiv, ki skrbi za okolje, je tista direktiva, ki jo moramo
               spoštovati v vseh državah članicah. Je pa Slovenija – lahko je to bogastvo, lahko je
               pa tako kot v primeru obvoznice Škofljica tudi ovira – je bogata z Natura 2000,
               približujemo se 40 %. To pomeni, da je naloga države, je obveznost države, da to
               narodno bogastvo, to naravno bogastvo varuje.</p>
               <p>Ko pa govorimo o prevladi javnega interesa, pa govorimo o tem, da je potrebno za sam
               promet urediti in preizkusiti tudi druge možnosti. Vemo, da gre v primeru uvedbe
               boljšega prometnega prepusta za Kočevsko izvesti ukrepe, priključek na avtocesto
               Šmarje-Sap. Za ta priključek je že od leta 2011 sprejet državni prostorski načrt, ga
               je treba samo izvesti. Kot smo že tudi seznanjeni, gre za ureditev železnice proti
               Kočevju, torej druge možnosti prevoznega sredstva, gre za izvedbo parkirišč park and
               ride, izvedbo krožišč, ureditev prometa na Dolenjski cesti, gre za večjo ureditev
               javnega prometa; torej več ukrepov je, ki bi naj to težavo reševali. V primeru, da pa
               to vse ni mogoče, potem pa lahko gremo v postopek prevlade javnega interesa.</p>
               <p>Če govorim v imenu tistih vrst, ki so zaščitene, in na Barju je to okarček. Okarček,
               če bi imel možnosti kjerkoli drugje živeti, bi prav gotovo bila njegova poseljenost
               po Sloveniji dovolj velika in ne bi bilo nobenih potreb, da bi bila zaščitena vrsta
               na Ljubljanskem barju. Hvala.</p>
            </sp>
            <sp xml:id="SDZ7-Redna-22-2016-09-19.sp129">

               <speaker>PODPREDSEDNIK MATJAŽ NEMEC:</speaker>

               <p>Hvala lepa, gospa ministrica.</p>
               <p>Gospod Jože Tanko, imate besedo za postopkovni predlog. Izvolite.</p>
            </sp>
            <sp xml:id="SDZ7-Redna-22-2016-09-19.sp130">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Z odgovorom ministrice nisem zadovoljen. V bistvu je odgovor takšen, kot so ga najbrž
               deležni vsi tisti, ki jih ureditev tega prometnega čepa, ozkega grla zanima; se
               pravi, storiti vse, da se ne bo storilo nič.</p>
               <p>Nisem spraševal po nobenem ukrepu, ki jih izvaja ministrstvo za promet, tudi tisto,
               kar ste našteli je že vse urejeno, je park and ride, je javni mestni potniški promet
               urejen in podaljšan, vozi vlak, to je vse urejeno že, pa so še vedno kolone, še vedno
               takšne kot pred desetimi leti. Torej, vsi ti nadometni ukrepi nimajo zadostne teže
               glede na frekvenco, ki se tam dogaja, da bi odtehtali ta problem.</p>
               <p>Zanimivo je, da se prav vsi župani tega območja, tudi lokalni, škofljiški, strinjajo
               s tem, da se naredi obvoznica ob obrtni coni in priključek na avtocesto pri Barju.
               Čisto vsi, brez izjeme. Ključen problem je, da je del kmetijske ali pa
               naravovarstvene stroke takšen, ki te zadeve zavira, noče določiti nadomestnih
               habitatov, noče določiti faktor, za koliko je treba zagotoviti dodatnih površin za
               nekaj živalic, ki so tam – če so. Ali so samo tam, je drugo vprašanje, najbrž niso,
               ker nekatere živalce letijo, nekateri tečejo in se premikajo tako kot vsepovsod. Če
               habitat razširiš, se razširijo, če ga premakneš, se premaknejo in v temu primeru gre
               zgolj za to, da se je nekaj uradnikov, očitno na ministrstvu, v določenem delu
               ministrstva odločilo, da tega projekta za nobeno ceno ne spustijo. Zanimivo, da so
               tudi v nekaterih drugih, celo avtocestnih odsekih bili podobni naravovarstveni
               problemi. Kar spomnil se je nekdo, da je to nekaj problem, in je bil problem. In je
               bil problem 10 let.</p>
               <p>Sprašujem vas – in zato sem pričakoval odgovor:</p>
               <p>Kaj boste storili, da bomo končno prišli do neke čiste, vsebinske rešitve, kjer bodo
               izpolnjeni tudi pogoji, da bomo vedeli, koliko nadomestnega habitata je treba
               zagotoviti za izumrle ali pa skorajda izumrle živali?</p>
               <p>Zdaj ste menda eno odkrili, ki je že do zdaj veljala za izumrlo. In:</p>
               <p>Kakšna metodologija bo nastala oziroma je potrebna za to, da se bo sprejemljivost
               posega ocenjevala?</p>
               <p>Tega ni in vi tukaj zavirate vse postopke.</p>
               <p>Gospa ministrica, od vas sem pričakoval konkretne korake s terminskim planom, tega ni
               bilo in tudi na to sem vas opozoril in posebej vprašal in, žal, z vašim odgovorom ne
               morem biti zadovoljen.</p>
            </sp>
            <sp xml:id="SDZ7-Redna-22-2016-09-19.sp131">

               <speaker>PODPREDSEDNIK MATJAŽ NEMEC:</speaker>

               <p>Gospod Tanko, verjetno predlagate … O vašem predlogu bo Državni zbor odločil v
               četrtek, 22. septembra, v okviru glasovanj. Naslednje poslansko vprašanje bo postavil
               gospod Matjaž Hanžek, in sicer ministrici za okolje in prostor gospe Ireni
               Majcen.</p>
               <p>Izvolite, gospod Hanžek.</p>
            </sp>
            <sp xml:id="SDZ7-Redna-22-2016-09-19.sp132">

               <speaker>MATJAŽ HANŽEK (PS ZL):</speaker>

               <p>Hvala lepa, predsedujoči.</p>
               <p>Spoštovana gospa ministrica Irena Majcen, 12. decembra 2015 je v Parizu 195 držav in
               Evropska skupnost doseglo podnebni sporazum, ki je prvič v zgodovini združil tako
               razvite države kot tiste v razvoju. Na dan Zemlje, 22. aprila letošnjega leta, je v
               New Yorku na sedežu Združenih narodov pariški podnebni sporazum podpisalo 175 držav,
               vključno z Evropsko unijo, podpise v imenu Slovenije je prispeval predsednik Vlade
               gospod dr. Miro Cerar.</p>
               <p>V začetku septembra sta pariški podnebni sporazum ratificirali Kitajska in Združene
               države Amerike, ki skupaj prispevata 40 % svetovnih emisij. Kot je znano, bo sporazum
               stopil v veljavo, ko ga bo ratificiralo ali kako drugače doma potrdilo 55 držav, ki
               predstavljajo 55 % vseh izpustov toplogrednih plinov.</p>
               <p>Ministri za okolje Evropske unije ste se junija zavzeli za čimprejšnjo ratifikacijo
               sporazuma. Takrat ste povedali medijem, da bi Slovenija lahko ratifikacijski postopek
               začela takoj, ko bo sporazum potrjen v Evropskem parlamentu, kar je po vaših besedah
               pričakovati do konca leta.</p>
               <p>Zato vas sprašujem:</p>
               <p>Zakaj mora Slovenija pričeti postopek ratifikacije podnebnega sporazuma šele po
               potrditvi v Evropskem parlamentu, saj smo ga samostojno podpisali in naše obveznosti,
               ki jih bomo določili na podlagi sporazuma, bomo morali sami izvajati?</p>
               <p>Drugič:</p>
               <p>Kako daleč smo s pripravljanjem obvezujočih podnebnih ciljev za Slovenijo, kar je
               obveznost, ki smo jo prevzeli s podpisom sporazuma?</p>
               <p>Tretjič. Nacionalni energetski koncept bo nedvomno pomenil eno od ključnih orodij za
               izpolnjevanje nacionalnih podnebnih ciljev.</p>
               <p>Kako nameravate zagotoviti usklajenost vsebine in časovnega zaporedje sprejemanja
               tako podnebnih ciljev kot nacionalnega energetskega koncepta, saj oba dokumenta v
               končni obliki potrjuje Državni zbor?</p>
               <p>Hvala lepa za odgovore.</p>
            </sp>
            <sp xml:id="SDZ7-Redna-22-2016-09-19.sp133">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Gospa ministrica, imate besedo za odgovor. Izvolite.</p>
            </sp>
            <sp xml:id="SDZ7-Redna-22-2016-09-19.sp134">

               <speaker>IRENA MAJCEN:</speaker>

               <p>Spoštovani poslanec Matjaž Hanžek, hvala za vprašanje.</p>
               <p>Res je, da so se vse države, vse članice Evropske unije posamezno zavezale k potrebam
               za podpis podnebnega sporazuma, res pa tudi je, da ta napoved, ki je bila zajeta, je
               še stvar dogovarjanja med posameznimi članicami Evropske unije. Glede na časovnico
               ratifikacije pa je sprejetje osnutka zakonodaje za podnebni energetski okvir v okviru
               Evropske unije do leta 2030 in države članice bodo izvajale zaveze pariškega
               sporazuma za obdobje od leta 2020 do 2030.</p>
               <p>Evropska komisija je osnutek navedenega zakonodajnega okvirja za sektorja, ki nista
               vključena v shemo trgovanja s toplogrednimi plini, torej ne ETS, in za sektorje rabe
               tal LULUCF sprejela julija letos. Pogajanja o teh predlogih se bodo pričela v
               kratkem. Kaže pa, da bi bil lahko prag za uveljavitev pariškega sporazuma dosežen
               prej, kot so nekateri pričakovali, verjetno že do konca letošnjega leta, morda pa
               celo do podnebne konference v Marakešu, ki bo v mesecu novembru. Bil je tudi že
               sestanek prejšnji teden v Bratislavi, zato je dogovorjeno, da tudi Evropska unija in
               države članice maksimalno pospešijo postopek ratifikacije. Za ta namen je sklicano
               izredno zasedanje Sveta ministrov za okolje, in sicer konec meseca v Bruslju, kjer bi
               ministri obravnavali in sprejemali sklep Sveta o ratifikaciji sporazuma v imenu
               Evropske unije in predstavili časovnico zaključka ratifikacije državah članicah. To
               pomeni, da smo začeli že ta sporazum ne samo pripravljati, gre tudi za to, da se ga
               ustrezno prevede in si želimo, da bi ga takoj po tej septembrski seji, 30. 9. je,
               potem oddali tudi v samo proceduro.</p>
               <p>Glede drugega vprašanja lahko povem, da ima Slovenija sprejet operativni program
               zmanjševanja izpustov toplogrednih plinov do leta 2020. V tem sporazumu, v programu
               so vključeni ali pa določeni sektorski cilji tudi do leta 2030. Ti cilji sovpadajo s
               ciljem 15 odstotkov zmanjšanja emisij toplogrednih plinov v sektorjih izven sheme
               trgovanja z emisijami, ki je nacionalni cilj in ga je julija letos predlagala
               Evropska komisija za Slovenijo v okvirju delitve skupnega cilja Evropske unije med
               države članice. Ti cilji so del podnebno-energetskega zakonodajnega svežnja Evropske
               unije do leta 2030, ki je sedaj v celoti v obravnavi, pogajanja pa se bodo predvidoma
               zaključila do konca naslednjega leta. Po končanih pogajanjih bomo pristopili k
               reviziji operativnega programa in pripravi nadaljnjih ukrepov.</p>
               <p>Pariški sporazum sicer tudi predvideva pripravo dolgoročnih strategij prehoda v
               nizkoogljično družbo, ki naj bi bile pripravljene do leta 2020. Ta naloga pa nas še
               čaka. Med ostalim pariški sporazum obsega zaveze na področju prilagajanja podnebnim
               spremembam, kar pa je zaveza, ki jo bomo začeli izpolnjevati že konec letošnjega
               leta, ko bo sprejet strateški okvir za prilagajanje podnebnim spremembam. Ta je že
               dalj časa v pripravi in bo najkasneje oktobra posredovan v javno obravnavo.</p>
               <p>Če greva na tretje vprašanje, pa je usklajenost strateških dokumentov konstanten
               izziv, zlasti na področju politike podnebnih sprememb. Ta politika podnebnih sprememb
               obsega številne sektorske politike. Menimo, da je treba strateški pogled na podnebno
               politiko primerno umestiti v krovno Strategijo razvoja Slovenije, podnebni cilji pa
               se morajo odražati v sektorskih strategijah, poleg energetskega koncepta tudi
               prometne in kmetijske politike, prostorske strategije in vseh drugih dokumentov.
               Ocenjujemo, da če bo primeren okvir podan v Strategiji razvoja Slovenije, bo
               usklajevanje sektorskih strategij bolj učinkovito. Hvala.</p>
            </sp>
            <sp xml:id="SDZ7-Redna-22-2016-09-19.sp135">

               <speaker>PODPREDSEDNIK MATJAŽ NEMEC:</speaker>

               <p>Hvala lepa, gospa ministrica.</p>
               <p>Besedo ima gospa Eva Irgl, in sicer postavila bo poslansko vprašanje ministru za
               infrastrukturo dr. Petru Gašperšiču.</p>
            </sp>
            <sp xml:id="SDZ7-Redna-22-2016-09-19.sp136">

               <speaker>EVA IRGL (PS SDS):</speaker>

               <p>Najlepša hvala za besedo. Spoštovani kolegice, kolegi, spoštovani gospod
               minister!</p>
               <p>Pred kratkim smo imeli na občini Ajdovščina ponovno sestanek glede izgradnje
               protivetrne zaščite na hitri cesti Razdrto–Vipava. Kot veste, projekt traja že več
               kot sedem let, 13. avgusta 2009 je bil odprt ta odsek hitre ceste. Še pred tem sem
               sama opozarjala, da gre pri nekaterih momentih za preplačano gradnjo, za namensko
               zavlačevanje pri razpisih, predvsem pa, da je treba še pred odprtjem zagotoviti
               predpisane pogoje, zlasti na področju varnosti. Takrat sem – jasno, kot poslanka –
               opozorila, da je treba zagotoviti protivetrno zaščito. Ker sedaj, gospod minister,
               veste, da je večkrat v letu treba cesto zapreti za različne vrste avtomobilov,
               posebej za tovornjake, ki tam vozijo. Seveda je tukaj problem tudi potem na ekonomski
               strani.</p>
               <p>Gospod minister, imam preprosto vprašanje za vas. Glede na to, da smo na tem sestanku
               v Ajdovščini pred tednom dni bili seznanjeni, da je projekt sedaj zaključen, da
               dokumentacija je pripravljena, me zanima:</p>
               <p>Ali se bo dejansko ta projekt protivetrne zaščite s testnimi polji začel graditi v
               letu 2016, se pravi v teh mesecih, ki so pred nami?</p>
               <p>Najlepša hvala.</p>
            </sp>
            <sp xml:id="SDZ7-Redna-22-2016-09-19.sp137">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Dr. Peter Gašperšič, minister, izvolite.</p>
            </sp>
            <sp xml:id="SDZ7-Redna-22-2016-09-19.sp138">

               <speaker>DR. PETER GAŠPERŠIČ:</speaker>

               <p>Hvala lepa. Hvala za postavljeno vprašanje, ki ima pravzaprav podobno vsebino, kot je
               pisno vprašanje na isto temo, ki mi ga je postavil poslanec gospod Matjaž Nemec pred
               kratkim. Tako vam bom postregel z enakimi informacijami kot tudi v tem odgovoru.</p>
               <p>Projekt te aktivnosti s to protivetrno zaščito na tem odseku, kot je vsem že dobro
               znano, vodi družba Dars. Na tem odseku je predvidenih približno malo manj kot 18
               kilometrov te protivetrne zaščite. Projektant je v preteklosti predlagal, da se
               zaradi specifičnih razmer izvedejo najprej testna polja, na podlagi katerih bo mogoče
               preveriti, ali je učinkovitost teh ukrepov ustrezna ali ne, kljub temu da so bili že
               določene simulacije na samih modelih izvedene. Tako so predvidena tri testna polja,
               in sicer na območju viadukta Lozice, kjer so predvidoma izmere največje hitrosti
               vetra, in bo tam izvedeno tesno polje v dolžni 700 metrov. Drugo testno polje je
               predvideno na prehodu hitre ceste od strelišča Mlake proti predoru Podnanos. Tam
               cesta poteka v krivini, kar je za to ščitenje pred vplivi vetra še posebej zahtevno.
               Tam je skupna dolžina ograj predvidena v dolžini 750 metrov. Testno polje tri pa se
               nahaja na lokaciji na področju med Logom in Zemonom. Tam pa je predvideno polje v
               dolžini 300 metrov.</p>
               <p>Kot ste že sami povedali, je projektna dokumentacija tako PGD kot KZI izvedena,
               izdelana tudi predinvesticijska zasnova, ki bo v kratkem tudi pregledana in potrjena,
               sredstva za izvedbo teh testnih polj pa bo Dars zagotovil iz lastnih sredstev. Gre za
               približno 2 milijona evrov, in sicer v letu 2017. Tako se bodo testna polja izvajala
               v letu 2017, nadaljevanje pa potem v 2017 in naslednjih letih, ki pa je pogojeno, to
               nadaljevanje te investicije, tudi z ureditvijo ustreznih možnosti financiranja družbe
               Dars s poroštvenim zakonom. Ta poroštveni zakon pa je tudi že v medresorski
               proceduri. Tako v letu 2017 se bodo izvedla testna polja in bo to financiral … Kdaj?
               Točno vam pa zdaj ne morem povedati, ampak vsekakor takoj, ko bo to mogoče, kajti
               sredstva bodo zagotovljena v letnem načrtu družbe Dars za leto 2017.</p>
            </sp>
            <sp xml:id="SDZ7-Redna-22-2016-09-19.sp139">

               <speaker>PODPREDSEDNIK MATJAŽ NEMEC:</speaker>

               <p>Hvala lepa, minister Gašperšič.</p>
               <p>Gospa Eva Irgl, izvolite, besedo imate za zahtevo za dopolnitev odgovora.</p>
            </sp>
            <sp xml:id="SDZ7-Redna-22-2016-09-19.sp140">

               <speaker>EVA IRGL (PS SDS):</speaker>

               <p>Najlepša hvala za besedo. Saj bom zelo kratka.</p>
               <p>Gospod minister, poglejte, vse to, kar ste o samem projektu povedali, sem izvedela že
               tudi na tem sestanku v Ajdovščini, ampak bistveno je, da ne boste v letu 2016,
               kolikor razumem, začeli niti s testnimi polji, ampak šele v letu 2017. Tudi za leto
               2017 ne morete dati natančnih izračunov, kdaj se bo s postavitvijo testnih polj
               začelo. Tako bi vas vseeno prosila, če mi lahko odgovorite:</p>
               <p>Ali bo to v prvi polovici leta 2017 ali v drugi polovici leta 2017?</p>
               <p>Rečeno je bilo najprej, da bo to res že v letu 2016; skratka, stalno spreminjamo te
               časovnice. Mislim, da ljudje, ki živimo na tistem koncu in se vsakodnevno vozijo ali
               pa vozimo v Ljubljano, mislim, da potrebujemo takšne odgovore čim prej in bolj
               jasne.</p>
               <p>Mi smo sicer zastavili več poslanskih vprašanj, zagotovo tudi moji kolegi poslanci,
               ki prihajajo iz tega konca. Ampak poglejte, mislim, da 7 let je pa res že predolga
               doba, da se hecamo na takšen način.</p>
               <p>Prosim, da mi odgovorite:</p>
               <p>Ali bo to vsaj v prvi polovici leta 2017 ali bo šele v drugi?</p>
               <p>Hvala.</p>
            </sp>
            <sp xml:id="SDZ7-Redna-22-2016-09-19.sp141">

               <speaker>PODPREDSEDNIK MATJAŽ NEMEC:</speaker>

               <p>Minister, izvolite, beseda je vaša.</p>
            </sp>
            <sp xml:id="SDZ7-Redna-22-2016-09-19.sp142">

               <speaker>DR. PETER GAŠPERŠIČ:</speaker>

               <p>Hvala lepa.</p>
               <p>Res se strinjam, da to traja že zelo dolgo, da smo imeli tudi zagotovilo, da bo Dars
               to izvedel v letu 2016, vendar žal niso bili izpolnjeni pogoji, tako da v letnem
               načrtu 2017 bo to zagotovljeno, kot rečeno, iz lastnih sredstev Darsa, tako da v
               zvezi s poroštvom in vsemi temi vprašanji tega ne bo treba pogojevati. Jaz se bom
               zavzel, lahko pa tudi potem še natančno dobim podatke, kdaj točno bo Dars to
               investicijo začel, ampak se bom zavzel, da to naredimo že v prvem polletju, se pravi
               leta 2017. Ne vidim razloga, zakaj to ne bi bilo mogoče. Ne vem, morda da se bo kaj
               zapletlo še pri kakšnem razpisu, ampak drugih problemov ne vidim. Treba pa je zadeve
               testirati dve zimi in eno poletno sezono. Tako bi bilo sicer smiselno, da bi imeli že
               eno poletje že v naslednjem letu, ampak dveh zim pa zaenkrat verjetno ne bomo mogli
               še, tako da bo treba še do konca leta 2018 te teste izvajati. Tako trdijo sedaj ti
               strokovnjaki. Ampak kakorkoli, kot rečeno, nekih posebnih razlogov, da ne bi bilo to
               izvedeno že takoj, bom rekel v prvem polletju leta 2017, ne vidim, bom pa o tem še
               natančneje vas obvestil. Hvala.</p>
            </sp>
            <sp xml:id="SDZ7-Redna-22-2016-09-19.sp143">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Če sem pravilno razumel, boste pisno obveščeni o časovnici. Hvala lepa.</p>
               <p>Gospod Danijel Krivec bo postavil poslansko vprašanje, in sicer ministrici za okolje
               in prostor gospe Ireni Majcen.</p>
               <p>Izvolite.</p>
            </sp>
            <sp xml:id="SDZ7-Redna-22-2016-09-19.sp144">

               <speaker>DANIJEL KRIVEC (PS SDS):</speaker>

               <p>Spoštovani podpredsednik, hvala za besedo. Lep pozdrav vsem prisotnim, še posebej
               ministrom in ministricama. Spoštovano ministrico gospo Ireno Majcen pa bom vprašal
               nekatere stvari v zvezi z izvajanjem Zakona o Triglavskem narodnem parku.</p>
               <p>Kot vsi vemo, je nekje konec maja oziroma v sredini maja bil sprejet upravljavski
               načrt, ki je s tem postal aktiven, ker ga je Vlada tudi potrdila. Načrt upravljanja,
               kot vemo, je programski akt, v katerem se določijo tudi razvojne usmeritve ter načini
               izvajanja tako varstva, rabe in upravljanja zavarovanega območja, in je s tem postal
               ključni dokument tega zavarovanega območja.</p>
               <p>Vsi vemo, da je bil Triglavski narodni park oziroma Zakon o Triglavskem narodnem
               parku sprejet v Državnem zboru z veliko večino in je zato še toliko bolj pomembno, da
               ima tudi nadaljevanje izvajanja tega zakona neko uresničitev v pravi smeri. Zato
               sprašujem ministrico v zvezi z izvajanjem tega upravljavskega načrta, prvič:</p>
               <p>Kako so zagotovljene obveze iz Zakona o TNP glede razvojnih ukrepov v tem načrtu
               upravljanja?</p>
               <p>Drugič:</p>
               <p>Kako gledate oziroma ali je za vas sprejemljivo, da vodenje Triglavskega narodnega
               parka kot edinega parka v Sloveniji že več let izvaja vršilec dolžnosti
               direktorja?</p>
               <p>Mislim, da je bilo imenovanje 5-krat v teh zadnjih 3, 4 letih, kjer se je imenovalo
               vršilca dolžnosti ne pa direktorja. Predvsem me zanima:</p>
               <p>Kako boste zagotovili pravilno razumevanje in izvajanje Usmeritev za sanacijo
               razvrednotenih območij v tej uredbi?</p>
               <p>Kajti, v tej dikciji je kar nekaj zelo spolzkih navedb in glede na to, da vemo, kako
               se posamezne stvari kasneje v praksi izvajajo, bi rad z vaše strani slišal, kako bodo
               izvajane te usmeritve, ker v tem poglavju je zapisano tudi, da se izvajajo sanacije z
               naslednjimi ukrepi: odprava virov, obremenitev ali negativnih vplivov, ki so
               posledica človekovih posegov. To velja največkrat za določene infrastrukturne zadeve,
               za turistične objekte, ne nazadnje kampe in podobno in če bo nek naravovarstvenik
               preveč striktno bral te dikcije, se bojim, da bomo imeli v praksi precej težav.</p>
               <p>Zato me zanima:</p>
               <p>Kakšni so vaši odgovori glede teh treh konkretnih vprašanj?</p>
            </sp>
            <sp xml:id="SDZ7-Redna-22-2016-09-19.sp145">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Gospa ministrica za okolje in prostor gospa Irena Majcen, izvolite, beseda je
               vaša.</p>
            </sp>
            <sp xml:id="SDZ7-Redna-22-2016-09-19.sp146">

               <speaker>IRENA MAJCEN:</speaker>

               <p>Spoštovani poslanec gospod Danijel Krivec, hvala za vprašanje.</p>
               <p>Za izvajanje načrta upravljanja je zadolžen Javni zavod Triglavski narodni park v
               sodelovanju z ministrstvi in institucijami, ki so v načrtu upravljanja podrobno
               določeni. Vsebine iz načrta upravljanja se vključujejo v letne programe dela javnega
               zavoda. Po uveljavitvi načrta upravljanja je Ministrstvo za okolje in prostor takoj
               pristopilo h koordinaciji ministrstev za zagotavljanje v načrtu upravljanja
               dogovorjenih nalog. Poleg tega je poskrbljeno, da se vsebine vključujejo v različne
               dokumente države, kot so na primer: Program razvoja podeželja 2016–2020, kjer so
               lokalne akcijske skupine na območju parka dobile 15 % več denarja za izvajanje
               operacij na območju Triglavskega narodnega parka v povezavi z načrtom upravljanja.
               Tudi v operativnem programu za izvajanje evropske kohezijske politike v obdobju
               2014–2020 je bilo v merilih za izbor operacij upoštevan posebej položaj Triglavskega
               narodnega parka. Na podlagi načrta upravljanja je bila podprta tudi možnost
               celostnega pristopa pri razvojnih projektih izven celostnih teritorialnih naložb za
               urbana območja. Območje parkovnih občin je bilo s strani službe Vlade Republike
               Slovenije za kohezijo prepoznano kot smiselno območje za izvajanje celostnih
               pristopov, in ta utemeljitev je prav v načrtu upravljanja. Res pa je, da vodenje
               Triglavskega narodnega parka je že dalj časa v rokah vršilca dolžnosti. Res je tudi,
               da se v Triglavskem narodnem parku izvaja sanacijski program in prav to izvajanje
               sanacijskega programa je temelj, da poslovanje v naslednjem obdobju Triglavski
               narodni park lažje izvaja. Zato vsi, tudi ne samo naše ministrstvo, tudi na drugih
               ministrstvih, bdimo nad uresničevanjem tega sanacijskega programa in si po
               obnovljenem razpisu, ki bo do konca letošnjega leta izveden, želimo, da bi v
               poslovanju prinesli več stabilnosti in ne bi imenovali več vršilca dolžnosti.</p>
               <p>Zakon o Triglavskem narodnem parku je tisti, ki določa, da načrt upravljanja opredeli
               izhodišča, usmeritve in ukrepe za okoljsko in naravovarstveno sanacijo razvrednotenih
               območij. Opredelitev razvrednotenih območij izhaja iz analize obstoječega stanja,
               kjer so bili posamezni deli narodnega parka prepoznani kot razvrednotena območja. V
               Triglavskem narodnem parku je ta problematika prisotna že daljše obdobje in govorimo
               o razvrednotenih, ki nastajajo zaradi naravnih pojavov ali procesov in pomenijo
               grožnjo za poselitev infrastruktur ali varnost. Vemo vsi za plazove, snegolome,
               poškodovanja zaradi potresov – ta postopek sanacije pravzaprav še poteka. Vemo tudi
               za invazivne vrste. Po drugi strani gre pa za razvrednotenja, ki jih povzročajo
               človekovi posegi ali dejavnosti, kot recimo nelegalni peskokopi, divja odlagališča
               odpadkov, rekreacija, neustrezno širjenje naselij, neustrezna kmetijska ali gozdarska
               raba. Ta problematika je predvidena, da se rešuje predvsem skozi postopke smernic in
               mnenj na prostorske načrte in načrte rabe ter mnenj na posege v prostor. To je že
               uveljavljena praksa, z načrtom upravljanja pa smo natančneje prepoznali območja, kjer
               je pozornost še posebej pomembna in potrebna.</p>
               <p>Problematiko, ki se nanaša na neustrezno širjenje poselitve, umeščanja dejavnosti in
               podobno, bomo reševali tudi s krepitvijo kakovostnega prostorskega načrtovanja. Namen
               je v prvi vrsti preprečevati nastajanje novih problemov v prostoru in sanacija
               obstoječih razvrednotenih območij v prostoru, za posamezna obstoječa razvrednotena
               območja pa predlagamo, da se sanirajo tudi v postopkih nadzora v prostoru z
               ustreznimi odločbami za sanacijo stanja. Več mogoče v nadaljevanju.</p>
            </sp>
            <sp xml:id="SDZ7-Redna-22-2016-09-19.sp147">

               <speaker>PODPREDSEDNIK MATJAŽ NEMEC:</speaker>

               <p>Gospod Danijel Krivec, imate besedo za dopolnitev odgovora. Izvolite.</p>
            </sp>
            <sp xml:id="SDZ7-Redna-22-2016-09-19.sp148">

               <speaker>DANIJEL KRIVEC (PS SDS):</speaker>

               <p>Hvala, še enkrat, za besedo. Hvala spoštovani ministrica za prvi del odgovora.</p>
               <p>Mislim, da je bila do neke mere kar korektna, ko je povedala, da se tudi ona ne
               strinja z imenovanjem vedeja, treba je vedeti, da zadnjega vedeja svet Zavoda
               Triglavski narodni park ni podprl niti z enim glasom, pa je vseeno vede, kar je
               zaskrbljujoče, če govorimo o tem, da je to nek ključni organ oziroma oseba, ki naj bi
               usmerjala delovanje parka kot direktor. Iz tega naslova, jasno, se tudi vse ostale
               dejavnosti v parku težko odvijejo, ni neke vizije.</p>
               <p>Vse te stvari, ki ste jih vi navajali glede umeščanja v prostor, mnenj, prostorskih
               planov in podobnega, to vse razumem. Zelo konkretno sem vas spraševal glede te
               dikcije, ki je v načrtu upravljanja in ki govori, <q>"usmeritve za sanacijo
               razvrednotenih območij"</q>. Na nek način ima neke splošne usmeritve, kasneje pa govori
               tudi o konkretnih stvareh glede kampov v Trenti, pa tudi na bohinjskem koncu. Mene
               predvsem zanima ta trentarski del, kjer so prostorski plani že sprejeti in bo
               verjetno v praksi prihajalo do neke kontradikcije, če bo nekdo izvajal ukrepe, ki so
               predvideni v tem upravljavskem načrtu, ker govori o neustrezni umeščenosti,
               neustrezni urejenosti, prekomerni zasedenosti. To so zelo raztegljivi pojmi. Teh nek
               uradnik lahko zelo hitro postavi pod neko težavo za nekega uporabnika. Zato me res
               zanima:</p>
               <p>Ali bodo te dikcije izvajane tako, kot so navedene v uredbi, ali boste v tem primeru
               naročili neki konkretni osebi – kar je verjetno direktor oziroma kdorkoli se ukvarja
               s tem izvajanjem samega načrta upravljanja –, da v določenih primerih odreagira po
               neki zdravi kmečki pameti, ne pa po tem, kar je zapisano in se uradniško zelo čudno
               ... <stage>/ izklop mikrofona/</stage></p>
            </sp>
            <sp xml:id="SDZ7-Redna-22-2016-09-19.sp149">

               <speaker>PODPREDSEDNIK MATJAŽ NEMEC:</speaker>

               <p>Ministrica gospa Irena Majcen, izvolite, beseda je vaša.</p>
            </sp>
            <sp xml:id="SDZ7-Redna-22-2016-09-19.sp150">

               <speaker>IRENA MAJCEN:</speaker>

               <p>Hvala.</p>
               <p>Res je, da je obseg Triglavskega narodnega parka tolikšen, da posega na območje nekaj
               občin, torej več občin, in da je praksa v občinah različna. Nekateri župani se s
               samim poslovanjem občine znotraj Triglavskega parka – bi rekla, vidijo to kot
               prednost ne kot neko oviro. Imamo pa župane, ki te prednosti ne vidijo. Seveda načrt
               upravljanja pa se dela za celotno območje in je zato tako splošen. Je pa res, da se
               bo na podlagi dosedanjih izkušenj pripravile nove, bi rekla, bolj podrobne usmeritve,
               ki se bodo uveljavljale pri pripravi strokovnih podlag postopkih izdajanja
               naravovarstvenih in kulturnovarstvenih smernic pri pripravi prostorskih aktih ali
               načrtov rabe naravnih virov. To pomeni, da tiste občine, ki že imajo prostorske akte
               sprejete, seveda tega postopka ne bodo ponovno izvajale. Gre za tiste občine, ki še
               nimajo sprejetih prostorskih aktov in teh občin je vedno manj. Strokovnih mnenj
               upravljavca skozi presojo sprejemljivosti ob postopkih izdajanja naravovarstvenih in
               kulturnovarstvenih pogojev in soglasij k posegom v prostor. Gre tudi pri pripravi
               strokovnih mnenj upravljavca in skozi presojo sprejemljivosti v postopkih izdaje
               dovoljenja za poseg v naravo in z določitvijo omilitvenih ukrepov v presojah vplivov
               na okolje.</p>
               <p>Med drugim smo na ministrstvu tudi v tem letu pripravili odzivno poročilo za
               investicijo na Pokljuki, kjer bo treba sam Zakon o Triglavskem narodnem parku
               spremeniti v delu, da bo akumulacija zajetja, vodni zadrževalnik, mogoče tudi
               legalizirati. To pomeni, da prav k tej vsebini Triglavskega narodnega parka na
               ministrstvu posvečamo pozornost v smeri, da omogočimo nadaljnjo krepitev oziroma
               nadaljnji razvoj teh pridobitev v Triglavskem narodnem parku. Res pa je, da moramo ob
               tem posvečati vso skrb, pozornost in pa izvajati naloge, ki bodo skrbele za to, da bo
               tako narava kot tudi naravno življenje, torej živali, rastline v tem parku, nemoteno
               bivale in sobivale v tem okolju z nami, torej s človekom. Hvala.</p>
            </sp>
            <sp xml:id="SDZ7-Redna-22-2016-09-19.sp151">

               <speaker>PODPREDSEDNIK MATJAŽ NEMEC:</speaker>

               <p>Hvala tudi vam.</p>
               <p>Gospod Danijel Krivec, imate besedo za strokovni predlog.</p>
            </sp>
            <sp xml:id="SDZ7-Redna-22-2016-09-19.sp152">

               <speaker>DANIJEL KRIVEC (PS SDS):</speaker>

               <p>Hvala, še enkrat, za besedo.</p>
               <p>Kot sem rekel, je bil Zakon o Triglavski narodnem parku sprejet v tem državnem zboru
               z neko veliko večino in soglasjem predvsem zato, ker je bilo v ta novi zakon vgrajeno
               veliko razvojnih nastavkov v samem zakonu. Glede na to, da se pa v tem načrtu
               upravljanja tega ne vidi, ne vidi se niti v samem proračunu tega javnega zavoda,
               izvajajo se predvsem omejitvene in varstvene naloge, predlagam, da se vseeno o tej
               tematiki in o odgovoru ministrice opravi razprava. Bojim se, da gospa ministrica tega
               načrta upravljanja ni prav podrobno prebrala. Glede na to, da izhajam iz tega območja
               in da sem bil opozorjen na nekatere stvari, želim na to opozoriti, preden pride do
               težav pri samem izvajanju in nekih, bi rekel, negodovanj v samem prostoru zaradi
               napačnih postavitev nekih zahtev. Kajti to se je v preteklosti že dogajalo zaradi
               napačnega tolmačenja ali pa zaradi trme nekoga, ki je vztrajal pri svojem prav, je
               prišlo večkrat do civilnih iniciativ, ki so na koncu tudi zahtevale izločitev iz
               parka in podobne stvari.</p>
               <p>V izogib takim težavam je prav, da se o določenih stvareh predhodno organ, ki je ta
               zakon sprejel, tudi seznani. Zato tudi predlagam, da se o odgovoru ministrice opravi
               razprava.</p>
            </sp>
            <sp xml:id="SDZ7-Redna-22-2016-09-19.sp153">

               <speaker>PODPREDSEDNIK MATJAŽ NEMEC:</speaker>

               <p>O vašemu predlogu bo Državni zbor odločil v četrtek, 22. septembra, v okviru
               glasovanj.</p>
               <p>Magistrica Julijana Bizjak Mlakar bo postavila poslansko vprašanje ministrici za
               zdravje, in sicer gospe Mariji Milojki Kolar Celarc.</p>
            </sp>
            <sp xml:id="SDZ7-Redna-22-2016-09-19.sp154">

               <speaker>MAG. JULIJANA BIZJAK MLAKAR (PS DeSUS):</speaker>

               <p>Hvala lepa za besedo, gospod podpredsednik. Spoštovana ministrica, poslanke, poslanci
               in drugi prisotni!</p>
               <p>Po podatkih Zavoda za zdravstveno zavarovanje Slovenije se je v zadnjih treh letih
               število čakajočih na pregled ali operacijo povečalo za 31 odstotkov. To še ne bi bilo
               tako hudo, če ne bi skoraj 40 tisoč bolnikov čakalo nedopustno dolgo na operacijo ali
               pregled, saj se s tem ogroža njihova življenja in zdravje, bolnikom pa se povzroča
               dodatno trpljenje. Takšno ravnanje države z bolniki je nehumano.</p>
               <p>Po izolski tragediji je bilo v javnosti še posebej izpostavljeno trpljenje uroloških
               bolnikov. Nevzdržne razmere na področju čakalnih vrst in urologije se razlaga s
               pomanjkanjem urologov in s pomanjkanjem finančnih sredstev, kar ponekod botruje tudi
               nevzdržnim bivalnim razmeram v bolnišnici. Prepričana sem, da bi morala država
               prioritetno poskrbeti za svoje najbolj bolne in ranljive prebivalce. Zato vas
               sprašujem, gospa ministrica:</p>
               <p>Kako in kdaj nameravate rešiti nevzdržno kadrovsko in finančno stanje vsaj na
               področju urologije?</p>
               <p>In drugo vprašanje; pomanjkanje denarja v zdravstvu skuša Zavod za zdravstveno
               zavarovanje Slovenije reševati z varčevanjem v zdravstvu na najbolj ranljivih
               skupinah prebivalcev, tokrat pri kontracepciji v škodo zdravstvenega varstva in
               reproduktivnega zdravja žensk. Seveda gre tukaj tudi za soglasje z ministrstvom.
               Zaradi protestov je upravni odbor Zavoda za zdravstveno zavarovanje Slovenije odložil
               sprejem spornega sklepa o določitvi terapevtske skupine zdravil hormonskih
               kontraceptivov, ki bi pomenil uvedbo doplačil na kontracepcijo. Hkrati pa je sprejel
               tovrstne sheme za rasne hormone, ki jih večinoma prejemajo otroci. Žal se zavod ni
               odpovedal ponovnemu poskusu sprejemanja sklepa za hormonske kontraceptive, pa čeprav
               bi s tem ukrepom prizadel socialno najbolj ogroženo skupino prebivalstva in bi
               onemogočil uresničevanje ustavne pravice žensk do svobodnega odločanja o rojstvu.</p>
               <p>Ob temu dogodku sem vas pozvala, da pri pripravi napovedane zdravstvene zakonodaje
               poskrbite, da se bo o pravicah prebivalcev iz obveznega zdravstvenega zavarovanja
               odločalo le v okviru demokratičnih postopkov v Državnem zboru Republike Slovenije.
               Zanima me torej:</p>
               <p>Ali boste področje odločanja o pravicah iz obveznega zavarovanja v bodoče uredili v
               skladu z demokratičnimi standardi sprejemanja zakonskih sprememb v Državnem zboru
               Republike Slovenije?</p>
               <p>Hvala lepa za odgovor.</p>
            </sp>
            <sp xml:id="SDZ7-Redna-22-2016-09-19.sp155">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Besedo ima ministrica za zdravje gospa Marija Milojka Kolar Celarc. Izvolite.</p>
            </sp>
            <sp xml:id="SDZ7-Redna-22-2016-09-19.sp156">

               <speaker>MARIJA MILOJKA KOLAR CELARC:</speaker>

               <p>Hvala za besedo, gospod podpredsednik, hvala za vprašanje gospe poslanki
               Bizjakovi.</p>
               <p>Najprej odgovor za področje urologije; glede na podatke Zdravniške zbornice Slovenije
               je v Sloveniji 48 specialistov urologije, kar je 0,032 specialista na 100 tisoč
               prebivalcev. Na specializaciji na področju urologije pa je še 28 specializantov, ki
               bodo to specializacijo zaključili v letih 2016 do 2025. Naj spomnim, da število
               specializacij v Sloveniji razpisuje Zdravniška zbornica Slovenije ob seveda soglasju
               Ministrstva za zdravje. Povprečno je v državah Evropske unije glede na podatke
               Eurostata za leto 2013 0,061 specialistov urologije na 100 tisoč prebivalcev. Če bi
               torej želeli doseči evropsko povprečje do leta 2035, bi morali v naslednjih 14 letih
               vsako leto razpisati vsaj šest ali sedem specializacij – ob predpostavki, da bi trend
               upokojevanja ostal enak, kot je sedaj, predvideno do leta 2021.</p>
               <p>V letu 2015 je bil prav z namenom povečanja števila specialistov urologije razpisanih
               deset specializacij. V letošnjem letu so bile v prvem javnem razpisu specializacij
               zdravnikov za posamezna specialistična področja za potrebe javne zdravstvene nege
               razpisane 4 dodatne specializacije s področja urologije, in sicer za regijo Koper,
               Kranj, Ljubljana in Ravne na Koroškem. Ob tem poudarjam, da je število specializantov
               urologije glede na podatke Zdravniške zbornice Slovenije v lanskem in letošnjem letu
               preseglo število javljenih potreb o novih specializacijah urologije s strani
               izvajalcev zdravstvene dejavnosti, kar pa seveda ni bil primer v preteklih letih.
               Tako so, recimo, v letu 2009 bile razpisane samo tri specializacije, v letu 2011 samo
               tri specializacije, 2013 celo samo ena in, recimo, 2014 pred mojim prihodom tudi samo
               tri. Specializacije iz urologije bomo torej glede na potrebe razpisali tudi še v
               letošnjem letu, ki bo predvidoma objavljen v novembru letošnjega leta, poleg teh, ki
               so že bile.</p>
               <p>Prav tako bo izdana tudi Odredba o zgornji meji števila ponudb za delo v Republiki
               Sloveniji ali, če hočete, po domače, to je ukrep, s katerim bo omogočen uvoz
               zdravnikov specialistov iz tretjih držav po posebnem postopku. Zanjo se bomo
               odločili, da zagotovimo nemoteno zdravljenje ljudem in skrajšanje čakalnih dob.
               Takšen ukrep je, kot veste, sprejel že tudi minister Marušič za časa svojega
               mandata.</p>
               <p>Prav tako naj povem, da smo v resoluciji o nacionalnem planu zdravstvenega varstva do
               leta 2025 zapisali, da bomo zagotovili ustrezen način načrtovanja kadrovskih virov v
               zdravstvu, ki bo poleg vseh ukrepov upošteval tudi demografske trende naše
               populacije. Zato pripravljamo ustrezne pravne podlage, da bomo lahko vzpostavili
               sistem spremljanja kadrovskih potreb in nacionalni register zdravstvenih delavcev.
               Prav tako bomo kadrovsko načrtovanje omogočili tudi s sprejemom nacionalnega načrta
               razvoja in upravljanja kadrovskih virov v zdravstvu. Menim, da bomo s predvidenimi
               ukrepi in načrtovanjem omogočili enakopraven dostop pacientov do zdravnikov
               specialistov posameznih strok, med katere sodi tudi urologija. Prav zaradi navedenih
               ukrepov pa bomo novo imenovali tudi RSK za urologijo, ki ga do sedaj ni bilo. To je
               tudi predlog Združenja urologov ob strinjanju vseh relevantnih strokovnih in drugih
               izobraževalnih institucij.</p>
               <p>Drugi del odgovora na drugo vprašanje pa v nadaljevanju. Hvala.</p>
            </sp>
            <sp xml:id="SDZ7-Redna-22-2016-09-19.sp157">

               <speaker>PODPREDSEDNIK MATJAŽ NEMEC:</speaker>

               <p>Mag. Julijana Bizjak Mlakar želi besedo za dopolnitev odgovora.</p>
               <p>Izvolite.</p>
            </sp>
            <sp xml:id="SDZ7-Redna-22-2016-09-19.sp158">

               <speaker>MAG. JULIJANA BIZJAK MLAKAR (PS DeSUS):</speaker>

               <p>Hvala lepa za ta del odgovora.</p>
               <p>Vendar je treba ugotoviti, da brez denarja in brez kadrov pač ne bo šlo. Tudi na tak
               predviden izjemno počasen način reševanja nedopustno dolgih čakalnih dob ti ljudje
               pač ne morejo čakati, ker vendar gre za njihova življenja, gre končno tudi za
               človekove pravice. Tukaj pričakujem, da boste s predsednikom Vlade čim prej poskrbeli
               vsaj za odpravo nedopustno dolgih čakalnih dob, ker trenutno v proračunu tako države
               kot tudi Zavoda za zdravstveno zavarovanje ni videti rešitev za ta problem. Menim, da
               tudi Zdravniški zbornici tako hudega problema očitno ni prepuščati, ker končno gre za
               odgovornost, za ljudi. In tukaj mora država tudi svoje povedati.</p>
               <p>Po drugi strani pa sem vas želela tudi spomniti, da nekateri uveljavljeni pravniki
               opozarjajo, da je ustavno sporno, da je najpomembnejši del ureditve posameznika v
               javnem sistemu zdravstvenega varstva določen v avtonomnih aktih, ki jih sprejemajo
               organi nosilca obveznega zdravstvenega zavarovanja, to je Zavoda za zdravstveno
               zavarovanje Slovenije. To utemeljujejo s tem, da sta pravici do socialne varnosti in
               do zdravstvenega varstva ustavni človekovi pravici in obsegata tudi pravico do
               zdravstvenih storitev. Po 15. členu Ustave Republike Slovenije pa se lahko način
               uresničevanja ustavnih človekovih pravic določi samo z zakonom. Ker gre za
               uresničevanje človekovih pravic, zavod ne bi smel sam določati teh pravic.</p>
               <p>Zato upam, spoštovana gospa ministrica, da boste uredili trenutno neustrezne postopke
               spreminjanja zdravstvenih pravic, s katerimi se nedopustno posega tudi na področju
               človekovih pravic.</p>
               <p>Hvala lepa tudi za ta del odgovora.</p>
            </sp>
            <sp xml:id="SDZ7-Redna-22-2016-09-19.sp159">

               <speaker>PODPREDSEDNIK MATJAŽ NEMEC:</speaker>

               <p>Ministrica, beseda je vaša. Izvolite.</p>
            </sp>
            <sp xml:id="SDZ7-Redna-22-2016-09-19.sp160">

               <speaker>MARIJA MILOJKA KOLAR CELARC:</speaker>

               <p>Hvala še enkrat za besedo.</p>
               <p>Naj dodam samo še na prvi del. Kot veste, je Vlada v bistvu že letos namenila 16
               milijonov za skrajševanje čakalnih dob; 8 in 8 za dodatne te specialistične preglede
               za tiste predolgo čakajoče. Ob zadnjem obisku v UKC mi je predstojnik urologije
               zagotovil, da bodo do konca leta definitivno odpravljene vse dobe, je pa povedal
               tudi, da je kar nekaj ljudi na teh čakalnih seznamih, ko jih je primerjal, da so že
               opravili posege v drugih bolnišnicah, pa žal niso sporočili, da posega ne potrebujejo
               več. To je tudi slika tega našega sistema vodenja čakalnih seznamov. Tako bo dejansko
               ta problem rešen najkasneje do novega leta, se pa seveda tudi s sistemskega vidika in
               dodatnih finančnih virov tudi za naslednje leto dogovarjamo, da bi vključili
               skrajševanje čakalnih dob.</p>
               <p>In še odgovor na drugi del vprašanja. Ja, zelo se strinjam, da pravice ljudi ne
               morejo določene biti v nekem podzakonskem aktu zdravstvene blagajne. Kot veste, je že
               dolga leta obstaja v tej Sloveniji tudi odločba Ustavnega sodišča, ki o tem govori in
               nalaga ministrstvu. Žal je, bi rekla, moji predhodniki niso uresničili, bo pa seveda
               definitivno našla ustrezen odgovor v novem predlogu Zakona o zdravstvenem varstvu in
               zavarovanju, ker morajo biti dejansko pravice iz zdravstvenega varstva za ljudi
               določena v zakonu in bomo temu tudi sledili, kar smo to zapisali in v resoluciji in v
               nacionalnem razvojnem programu.</p>
               <p>Pa mogoče še samo eno besedo glede teh pravice žensk do brezplačne kontracepcije in
               ohranitev visokih standardov na področju reproduktivnega zdravstvenega varstva žensk,
               ki ga v Sloveniji imamo. Mi in jaz osebno ga v celoti podpiram. Ta visok standard
               zagotavlja neoviran dostop do kontraceptivov, ki pa seveda morajo biti ustrezni in
               primerni glede na zdravstveno stanje vsake posamezne ženske in morajo biti strokovno
               utemeljeni in ne toliko, da razne reklame in aktivnosti kapitala, ki proizvajajo, bi
               rekla, ta razna nova zdravila, ki pa mogoče določeni populaciji niso s strokovnega
               vidika primerna.</p>
               <p>Ja, seveda se zavzemam za to in v mojem mandatu definitivno se te pravice ne bodo
               zmanjšale, pa mislim, da so zelo pomembne za narod kot celoto.</p>
            </sp>
            <sp xml:id="SDZ7-Redna-22-2016-09-19.sp161">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Gospa Jelka Godec bo postavila poslansko vprašanje ministrici za delo, družino,
               socialne zadeve in enake možnosti dr. Anji Kopač Mrak.</p>
               <p>Izvolite.</p>
            </sp>
            <sp xml:id="SDZ7-Redna-22-2016-09-19.sp162">

               <speaker>JELKA GODEC (PS SDS):</speaker>

               <p>Najlepša hvala za besedo.</p>
               <p>Spoštovana ministrica, moje vprašanje se v bistvu nanaša na izjavo vodje Poslanske
               skupine SMC Simone Kustec Lipicer v oddaji Tarča, ki je na vprašanje novinarke glede
               izseljevanja mladih v tujino odgovorila, da novinarji premalo poudarjajo, koliko
               mladih je prišlo v Slovenijo in našlo tukaj zaposlitev in našlo življenjsko
               priložnost. To je dobesedni citat in na vprašanje novinarke, od kod prihajajo ti
               mladi, je dejala: <q>"Iz različnih krajev. Največ prihajajo iz Avstrije, Nemčije,
               Hrvaške. To so statistike, ki jih dobite na Statističnem uradu. Podoben odstotek, ki
               je odšel iz Slovenije, je tudi prišel v Slovenijo."</q></p>
               <p>Glede na to izjavo in potem tudi na različne odzive sem sama šla pogledat na
               Statistični urad Republike Slovenije, pa mislim, da te podatke vi še najbolje poznate
               in bi vas prosila za naslednji odgovor na vprašanje:</p>
               <p>Koliko mladih se je iz Slovenije izselilo v zadnjih letih?</p>
               <p>Koliko mladih je našlo priložnost v Sloveniji, se je tukaj zaposlilo za določen ali
               nedoločen čas iz Avstrije, Nemčije, Hrvaške?</p>
               <p>Iz katerih tujih držav se največ mladih zaposluje v Republiki Sloveniji, iz katerih
               držav so tukaj našli svojo priložnost, torej zaposlitev?</p>
               <p>In to razmerje med izselitvijo mladih in priseljevanjem mladih v Slovenijo.</p>
            </sp>
            <sp xml:id="SDZ7-Redna-22-2016-09-19.sp163">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Ministrica, izvolite, beseda je vaša.</p>
            </sp>
            <sp xml:id="SDZ7-Redna-22-2016-09-19.sp164">

               <speaker>DR. ANJA KOPAČ MRAK:</speaker>

               <p>Hvala, spoštovani podpredsednik Državnega zbora. Drage poslanke in poslanci,
               ministra! Hvala, gospa Jelka Godec, za vprašanje.</p>
               <p>Sicer se opravičujem, ker ne bom dovolj natančna, pa vam lahko kasneje damo, ker ste
               napisali v orisu, da želite, koliko tujih državljanov se je zaposlilo v Sloveniji za
               določen in nedoločen čas v letih 2014–2016 in iz katerih držav. Nisem vedela, da vas
               točno zanimajo mladi, ker tukaj znotraj so pomembne verjetno razlike.</p>
               <p>Tako vam lahko povem za celoto, ne za mlade. Če pogledamo izdajo delovnih dovoljenj,
               v letu 2014 se je po podatkih Zavoda Republike Slovenije za zaposlovanje na novo
               zaposlilo 7 tisoč 539 državljanov iz tretjih držav, v letu 2015 8 tisoč 72 in v prvih
               osmih mesecih letošnjega leta 5 tisoč 983. Iz podatkov ugotovimo, da se v Republiki
               Sloveniji v največji meri zaposlujejo državljani Bosne in Hercegovine, Republike
               Srbije, Republike Makedonije in Kosova. Med drugimi državami izstopajo še Ljudska
               republika Kitajska, Rusija in Ukrajina, hkrati pa tudi državljani Republike
               Hrvaške.</p>
               <p>V zvezi z zaposlovanjem državljanov EU pa po podatkih Zavoda za zdravstveno
               zavarovanje, to so obrazci M1, lahko ugotovimo, da se je v letu 2014 v Republiki
               Sloveniji zaposlilo 6 tisoč 729 državljanov Evropske unije, v letu 2015 7 tisoč 289
               državljanov in v letu 2016 5 tisoč 374. Iz podatkov lahko ugotovimo, da se v
               Republiki Sloveniji v največji meri zaposlujejo državljani Bolgarije, Italije,
               Madžarske in Romunije. V zadnjem letu v tem segmentu beležimo upad zaposlovanja s
               strani Slovaške. Vsi so večinoma, kar je bilo vprašanje za določen, nedoločen čas –
               praviloma delodajalci v Republiki Sloveniji zaposlujejo za določen čas, praviloma za
               obdobje enega leta.</p>
               <p>Sem pa dobila medtem del odgovora, ker smo odgovarjali na vprašanje Ljuba Žnidarja v
               zvezi s številom brezposelnih in izselitvijo, tukaj je morda podatek, ki je zanimiv.
               Zavod za zaposlovanje samo spremlja odjave iz evidenc brezposelnih oseb zaradi
               preselitve v tujino, torej te podatke vam lahko dam. Torej, so naslednji: 2013 se je
               iz evidence odjavile z razlogom zaposlitev v tujini 628 oseb, leta 2014 751 oseb,
               leta 2015 655 oseb in v letu 2016 januar–maj 259 oseb. Drugače pa za bolj podrobne
               podatke glede izselitev pa je pristojno Ministrstvo za notranje zadeve glede
               centralnega matičnega registra, kjer se pač te stvari najbolj vidimo. Mi vidimo samo
               tisto, kar je z vidika teh uradnih evidenc Zavoda za zaposlovanje.</p>
               <p>To je z moje strani odgovor. Hvala.</p>
            </sp>
            <sp xml:id="SDZ7-Redna-22-2016-09-19.sp165">

               <speaker>PODPREDSEDNIK MATJAŽ NEMEC:</speaker>

               <p>Gospa Jelka Godec, imate besedo, da zahtevate dopolnitev odgovora.</p>
               <p>Izvolite.</p>
            </sp>
            <sp xml:id="SDZ7-Redna-22-2016-09-19.sp166">

               <speaker>JELKA GODEC (PS SDS):</speaker>

               <p>Mogoče ne bo ravno dopolnitev, ampak jaz bi ministrici predlagala, da svoje kolege
               oziroma – ne kolege, ampak poslance SMC, predvsem pa seveda vodjo Poslanske skupine
               SMC – seznani s temi podatki in da vladajoča koalicija ne zavaja ljudi s takšnimi
               odgovori, kot so, da se največ ljudi oziroma mladih priseljuje iz Nemčije, Avstrije
               in tako naprej. Tako kot ste zdaj povedali, je torej največ priseljevanja – seveda ne
               govorimo samo o mladih, ampak ¸o vseh državljanih iz Bosne in Hercegovine – in kar 32
               % je teh priseljenih, če gledamo na ravni evropske statistike. Le 0,6 % iz Nemčije,
               0,3 % iz Avstrije, pa še to celo pada priseljevanje. Torej, tudi sami ste povedali,
               po teh številkah, če jih pogledamo od 2014 do prve polovice letošnjega leta, se
               priseljevanje v Slovenijo in zaposlovanje v Sloveniji iz tujih držav zmanjšuje.</p>
               <p>Res bi predlagala, da se s tem seznanite na Vladi ali na vrhu koalicije in da se s
               strani SMC neha zavajanje, da se v Slovenijo priseljujejo mladi, da tu najdejo svojo
               priložnost, ko pa nam statistike, Statistični urad in sama ministrica lepo povedo, da
               to ni res in da v bistvu prihaja do 3-kratnega večjega izseljevanja naših državljanov
               v tujino kot pa priseljevanja. Hvala.</p>
            </sp>
            <sp xml:id="SDZ7-Redna-22-2016-09-19.sp167">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Dr. Anja Kopač Mrak, izvolite, beseda je vaša.</p>
            </sp>
            <sp xml:id="SDZ7-Redna-22-2016-09-19.sp168">

               <speaker>DR. ANJA KOPAČ MRAK:</speaker>

               <p>Ne želim zdaj, ker nisem slišala točno izjave … Tako bi vseeno morda poudarila, da
               tukaj se kaže številka tam okoli 7 tisoč, da imamo priliva. Ali so to mladi ali niso,
               v tem trenutku ne vemo. So državljani tretjih držav, kjer imamo konstanten priliv in
               imamo potem tudi državljane Evropske unije. Glede same odselitve pa sem navedla samo
               podatke, ki so z odjavo evidenc, in v tem trenutku ne razpolagam glede celotnih
               odselitev, zato bi težko komentirala, koliko se jih odseli in koliko preseli. Tako ne
               bi izgledalo.</p>
               <p>Samo razpravo pa težko komentiram, kaj je bilo, to so pač ti zadnji podatki, ki so
               bili pripravljeni s strani Zavoda Republike Slovenije za zaposlovanje.</p>
            </sp>
            <sp xml:id="SDZ7-Redna-22-2016-09-19.sp169">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Matej Tašner Vatovec bo postavil vprašanje ministru za zunanje zadeve gospodu
               Karlu Erjavcu. Minister je odsoten, kot veste, in vas prosim, da se opredelite do
               načina odgovora. In seveda ministru za gospodarski razvoj in tehnologijo gospodu
               Zdravku Počivalšku.</p>
               <p>Izvolite.</p>
            </sp>
            <sp xml:id="SDZ7-Redna-22-2016-09-19.sp170">

               <speaker>DR. MATEJ T. VATOVEC (PS ZL):</speaker>

               <p>Hvala, gospod podpredsednik. Lep pozdrav vsem. Gospod minister!</p>
               <p>Kot kratek uvod naj pričnem s tem, da je del okupacije, ki jo je Izrael izvedel po
               letu 1967 nad območjem v Palestini, torej Golanske planote, Gaze, Zahodnega brega ter
               vzhodnega Jeruzalema, povezan tudi z ekonomskim izkoriščanjem teh območij. Izrael ta
               območja izkorišča predvsem v kmetijske, ampak tudi gospodarske namene in ob tem
               seveda še dodatno zavira razvoj palestinske države.</p>
               <p>Evropska unija v skladu z mednarodnim pravom ne priznava izraelske suverenosti nad
               temi ozemlji in prav tako je Evropska komisija 11. novembra 2015 izdala nove smernice
               za označevanje izdelkov iz teh nezakonitih izraelskih naselbin na Zahodnem bregu.</p>
               <p>Ker tudi v Sloveniji pod oznako izraelskega prekla prodajajo oziroma se prodajajo
               produkti, ki prihajajo iz teh nezakonitih naselbin, tukaj ne gre predvsem za avokado,
               agrume znamke Jaffa ter produkte za gazirane pijače SodaStream, ampak tudi za
               kozmetiko in ribe pa druge izdelke, me zanima glede na to, da je Evropska komisija te
               smernice izdala:</p>
               <p>Kako namerava slovenska vlada to označevanje produktov implementirati?</p>
               <p>Bolj konkretno pa:</p>
               <p>Ali je pripravljen kakršenkoli časovni rok, od kdaj naj bi to označevanje začelo
               veljati?</p>
               <p>Ali je jasno, kateri urad bo odgovoren za preverjanje porekla in kako se bo to
               preverjalo?</p>
               <p>Dalje:</p>
               <p>Kakšne bodo posledice, če podjetje označevanja ne bo upoštevalo?</p>
               <p>In nazadnje:</p>
               <p>Kako se bo o pomenu oznak ozaveščalo javnost?</p>
            </sp>
            <sp xml:id="SDZ7-Redna-22-2016-09-19.sp171">

               <speaker>PODPREDSEDNIK PRIMOŽ HAINZ:</speaker>

               <p>Gospod minister za gospodarski razvoj in tehnologijo gospod Zdravko Počivalšek,
               izvolite.</p>
            </sp>
            <sp xml:id="SDZ7-Redna-22-2016-09-19.sp172">

               <speaker>ZDRAVKO POČIVALŠEK:</speaker>

               <p>Hvala, predsedujoči. Poslanke in poslanci! Spoštovani gospod poslanec, hvala za
               vprašanje.</p>
               <p>Na Ministrstvu za gospodarski razvoj in tehnologijo smo seznanjeni s problematiko
               označevanja izdelkov, ki jih Izrael trži kot izraelske, čeprav izvirajo iz zasedenih
               palestinskih ozemelj. Po naših informacijah gre v veliki večini za sadje in zelenjavo
               ter za nekaj kozmetike. Uvoz poteka v glavnem po vodnih poteh, ključna je Luka Koper.
               Pri takšnem označevanju gre za zavajanje potrošnikov, ki ga Zakon o varstvu
               potrošnikov pred nepoštenimi poslovnimi praksami prepoveduje. Navedeni zakon sicer
               določa splošna merila zavajajočih osnovnih praks, povezanih z zagotavljanje
               informacij potrošnikom o izdelkih in storitvah na trgu, vendar pa tematiko
               označevanja kmetijskih izdelkov ureja Zakon o kmetijstvu. Ta zakon je tako imenovani
               lex specialis glede na Zakon o varstvu potrošnikov pred nepoštenimi poslovnimi
               praksami. Zakon o kmetijstvu poleg prekrškovnega predvideva tudi upravno
               ukrepanje.</p>
               <p>Za izvajanje nadzora nad označevanjem kmetijskih izdelkov je pristojna Uprava
               Republike Slovenije za varno hrano, veterinarstvo in varstvo rastlin, če gre pa za
               kozmetične izdelke, pa je za izvajanje nadzora pristojen Zdravstveni inšpektorat
               Republike Slovenije.</p>
               <p>To je ta del, ki se je nanašal na naše ministrstvo, na del, ki se nanaša na ministra
               za zunanje zadeve, pa ne morem odgovoriti. Hvala.</p>
            </sp>
            <sp xml:id="SDZ7-Redna-22-2016-09-19.sp173">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Matej Tašner Vatovec, zahtevate dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-22-2016-09-19.sp174">

               <speaker>DR. MATEJ T. VATOVEC (PS ZL):</speaker>

               <p>Hvala.</p>
               <p>Predvsem, kar se tiče tega. Minister, našteli ste mi, kateri zakon to ureja, katere
               službe so pravzaprav odgovorne za to, kdo preverja izvor in takšne stvari, mene pa
               zanima, kdaj bodo dejansko implementirali, torej kdaj bodo, recimo, na policah v
               trgovinah jasno označeni ti izdelki skladno s temi smernicami, ki jih je novembra
               lani Evropska komisija podala.</p>
               <p>Mislim, da je Slovenija na nek način zavezana, da te smernice implementira, tako da
               na nek način ponavljam vsa ta vprašanja, ki se tičejo tudi vašega ministrstva.
               Torej:</p>
               <p>Kdaj se bo začelo upoštevati smernice Evropske komisije?</p>
               <p>Kdo je odgovoren za to, ste mi v bistvu posredno odgovorili in ostaja odprto
               tudi:</p>
               <p>Kako se bo informiralo javnost o tem, kaj pomenijo oznake glede izdelkov, ki izvirajo
               iz nezakonitih naselbin?</p>
            </sp>
            <sp xml:id="SDZ7-Redna-22-2016-09-19.sp175">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod minister, izvolite.</p>
            </sp>
            <sp xml:id="SDZ7-Redna-22-2016-09-19.sp176">

               <speaker>ZDRAVKO POČIVALŠEK:</speaker>

               <p>Poglejte, spoštovani gospod poslanec, odgovoril sem vam, kdo je za to vprašanje
               pristojen v primeru hrane in kozmetike. To ni tržna inšpekcija Ministrstva za
               gospodarski razvoj in tehnologijo in vam več od tega ne morem povedati, kdaj koga,
               koliko in zakaj. Za inšpekcijski nadzor nad izvajanjem Zakona o varstvu potrošnikov
               pred nepoštenimi poslovnimi praksami so pristojni Tržni inšpektorat Republike
               Slovenije in drugi inšpekcijski organi v skladu s svojimi pristojnostmi; ne da bežimo
               od tega, ampak enostavno mi te pristojnosti za zadeve na področju hrane in
               kozmetičnih zadev nimamo.</p>
               <p>Če tržni inšpektorat ali drugi pristojni inšpekcijski organi ugotovijo, da podjetje
               uporablja nepošteno poslovno prakso ali je tik pred tem, da jo uporabi, podjetju z
               odločbo prepovejo uporabo take prakse, če razsodijo, da bi lahko povzročala
               oškodovanje potrošnikov, ne glede na obliko krivde podjetja. Kot že povedano,
               inšpekcijskega nadzora nad označevanje kmetijskih proizvodov ne izvaja Tržni
               inšpektorat Republike Slovenije, ki je naš inšpekcijski organ ali pa organ v sestavi
               MGRT, ampak Uprava za varno hrano, veterinarstvo in varstvo rastlin, ki je organ v
               sestavi Ministrstva za kmetijstvo, gozdarstvo in prehrano.</p>
            </sp>
            <sp xml:id="SDZ7-Redna-22-2016-09-19.sp177">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Vatovec, izvolite, imate proceduralni predlog.</p>
            </sp>
            <sp xml:id="SDZ7-Redna-22-2016-09-19.sp178">

               <speaker>DR. MATEJ T. VATOVEC (PS ZL):</speaker>

               <p>Na nek način govorim o dveh stvareh; eno je to, kdo je pristojen za neko splošno
               izvajanje nadzora nad tem, kar se pojavlja na trgu v Sloveniji, bodisi ali gre za
               hrano ali pa za kozmetiko, po drugi strani pa gre za neko politiko, ki jo mora Vlada
               sprejeti glede nekega točno določenega vprašanja. Mislim, da smo sedaj v nekakšnem
               razkolu. Razumem, da so različne uprave in inšpektorati pristojni za določene
               inšpekcije, ampak mene tukaj predvsem zanima, kako se bo na ravni Vlade dogovorilo
               glede implementacije teh smernic Evropske komisije, in mislim, da je to neko
               relativno pomembno vprašanje, na katerega so potrebni odgovori.</p>
               <p>Tega danes nismo dobili, zato predlagam, da se opravi splošna razprava o tem na
               naslednji seji. Bi pa prav tako za naslednjo sejo prosil za ustni odgovor ministra za
               zunanje zadeve.</p>
               <p>Hvala.</p>
            </sp>
            <sp xml:id="SDZ7-Redna-22-2016-09-19.sp179">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod poslanec, o vašem predlogu bo Državni zbor odločal v četrtek, 22. septembra, v
               okviru glasovanj.</p>
               <p>Gospa Suzana Lep Šimenko bo postavila vprašanje ministru za kmetijstvo, gozdarstvo in
               prehrano mag. Dejanu Židanu.</p>
               <p>Izvolite.</p>
            </sp>
            <sp xml:id="SDZ7-Redna-22-2016-09-19.sp180">

               <speaker>SUZANA LEP ŠIMENKO (PS SDS):</speaker>

               <p>Hvala za besedo, predsedujoči. Spoštovani minister, vsi prisotni v dvorani lepo
               pozdravljeni!</p>
               <p>Slovenija je zelo neenakomerno razvita in zelo podobno bi lahko rekli tudi za
               področje kmetijstva. Kot poslanka sem precej na terenu in žal moram reči, da še
               zmeraj prepogosto slišim, da je za kmetijstvo na manj razvitih območjih bilo narejeno
               premalo. Zato me, spoštovani minister zanima:</p>
               <p>Kdaj in katere ukrepe za razvoj kmetijstva na manj razvitih območjih nameravate
               pripraviti?</p>
               <p>Drugi del vprašanja pa se navezuje na eno od takšnih problemskih območjih, to je
               območje Haloz, ki ga dobro poznate. Ne nazadnje smo na to temo že dvakrat
               razpravljali v Državnem zboru, pa tudi kakšno ustno vprašanje je že bilo na to temo
               dano. Sedaj naj spomnim, da smo se v aprilu 2015 vse parlamentarne stranke na nek
               način zavezale oziroma zavezale vas, Vlado, da boste pripravili celovite ukrepe za
               celostni razvoj območja Haloz. Seveda potem sledi ustanovitev vladne delovne skupine,
               pripravi se en dokument, nek nabor ukrepov, ki bi naj si tudi potem izpeljali. Ampak,
               seveda so Haloze v večji meri kmetijske in bom rekla, da kar tisti večji delež tega
               dela odpade na vas, spoštovani minister.</p>
               <p>Mene zanima konkretno; dostikrat je s strani koalicijskih poslancev pa tudi z vaše
               strani, minister, rečeno, da je bilo narejeno za Haloze ogromno in da so že vidni
               dobri rezultati. Mene zanima:</p>
               <p>Kateri so ti rezultati konkretno?</p>
               <p>Ne nazadnje se sama dosti gibam po območju Haloz, pa žal teh pozitivnih učinkov s
               strani hribovskih, zlasti teh manjših kmetij ni slišati. Ne nazadnje še zmeraj
               opozarjajo, da se razpisi, ki se ali so se pripravili, narejeni na način, da
               enostavno k njim ne morejo pristopiti. Zato me zanima konkretno:</p>
               <p>Koliko se je izboljšala situacija na področju kmetijstva v Halozah in kaj še v
               prihodnje nameravate na tem področju narediti?</p>
               <p>Hvala.</p>
            </sp>
            <sp xml:id="SDZ7-Redna-22-2016-09-19.sp181">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod minister mag. Dejan Židan, izvolite.</p>
            </sp>
            <sp xml:id="SDZ7-Redna-22-2016-09-19.sp182">

               <speaker>MAG. DEJAN ŽIDAN:</speaker>

               <p>Spoštovana poslanka, poslanci, poslanke in gospod predsedujoči, še enkrat lep
               pozdrav. Hvala vam, gospa poslanka, tudi za aktualno vprašanje.</p>
               <p>Kakor ste povedali pravilno, je bila posebna delovna skupina. V tej delovni skupini
               so bili predvsem predstavniki različnih nevladnih organizacij z območja Haloz, potem
               pa tudi iz državnega uradništva, vodila pa je to skupino naša državna sekretarka
               gospa Tanja Strniša. In vprašali ste me v pravem času, zato ker dejansko so vidni že
               nekateri rezultati, nekatere aktivnosti, za katere ste vprašali, bodo pa še
               izpeljane, ker so vezane na nekatere strukturne spremembe, kjer je pa čas nekoliko
               daljši.</p>
               <p>Če dovolite, da vam kar naštejem spoštovana poslanka. Zelo dosti je bilo vprašanj ali
               je mogoče okoljske ukrepe, ki se izvajajo, spremeniti tako, da bodo ljudje lažje
               vstopili v to, zlasti na področju Haloz. Čeprav bi rad poudaril, ko se je delal
               program za Haloze, je bil to program za vsa demografsko ogrožena območja in velja za
               bistveno večje območje, kot so samo Haloze. Ampak o rezultatih za Haloze bom govoril,
               ker imamo zbrane.</p>
               <p>Tako se je v letu 2016 v okoljske ukrepe vključilo za 34,5 % več kmetij, v praksi pa
               pomeni, da je prišlo dodatnih 74 % več denarja, kar v praksi pomeni četrt milijona
               evrov na leto. Tudi vrednost ukrepov na posamezno kmetijo se je povečala. Če je bilo
               v letu 2014 na povprečno kmetijo izplačano tisoč 831 – govorim izključno v tem
               trenutku o okoljskih ukrepih –, je bil ta znesek v letu 2015 2 tisoč 876 in
               izplačilo, ki bo, jaz si želim, da bi večino uspeli izplačati še v tem letu, bo pa
               ponovno višja letos, torej leta 2016, za približno tisoč evrov in bo 3 tisoč 722
               evrov.</p>
               <p>Drugo zelo pomembno za Haloze je vinogradništvo in v tem trenutku tudi vidite, imamo
               novo zadrugo, in tisto, kar je pomembno v tem trenutku, je vključenih v vinogradniški
               ukrep 43 kmetij na skupaj 331 ha. Mogoče to, kar je pa najbolj pomembno, če je bilo
               povprečno okoljsko plačilo v letu 2014 za povprečno kmetijo 2 tisoč 700, je v letu
               2015 2 tisoč 528, in predvideno v letu 2016 6 tisoč 635.</p>
               <p>Potem je bilo dosti govora, ali bi našli kakšen ukrep, ki bi omogočil, da bi se več
               habitatnih ukrepov izvajalo na področju Haloz. Ta ukrep je imel samo enega
               predstavnika v letu 2014. V letu 2016 pa že imamo 20 kmetijskih gospodarstev
               vključenih. To pomeni dodatnih 15 tisoč evrov za Haloze letno.</p>
               <p>Tudi novi ukrep, ki se izvaja od letošnjega leta naprej, izplačan bo naslednje leto,
               je ukrep dobrobiti živali. V ta ukrep je vključenih pa 141 kmetijskih gospodarstev na
               območju Haloz in pomeni dodatnih 75 tisoč evrov za Haloze letno.</p>
               <p>Kar se tiče pa programa razvoja podeželja in investicijskih ukrepov. Tudi tu je
               prišlo do spremembe. Prva sprememba je, da se je za spremembo točkovanja in
               upoštevanja tako nagiba kakor tudi zmanjševanja števila ljudi v posameznem kraju
               uspelo vključiti tudi zadnjo občino iz Haloz v ta ukrep. Območja, ki so omejena
               podobno kot Haloze, so dobila dodatne točke pri investicijskih ukrepih in dodatno 10
               % sofinanciranja, če so izbrana.</p>
               <p>Ob tem bi pa še rad povedal: ukrep, ki ga bomo začeli izvajati v letu 2017 in tudi
               zahteva spremembo programa razvoja podeželja, je dodatno plačilo na nagibe. Ukrep je
               kakor pisan na roko Halozam. To v praksi pomeni, da kmetija, ki ima nagib 35 % ali
               več odstotkov, dobi ob vseh ostalih plačilih dodatno 50 evrov na hektar, kmetija, ki
               ima 50 odstotkov ali več nagiba, 100 evrov na hektar.</p>
               <p>Tisto, kar je pa tudi pomembno: v letu 2017 pripravljamo in verjamem, da bomo lahko
               začeli tudi izvajati, poseben investicijski ukrep, pa mogoče, gospa poslanka, ker
               predvidevam, da me boste še nekaj vprašali, ga razložim v nadaljevanju. Hvala.</p>
            </sp>
            <sp xml:id="SDZ7-Redna-22-2016-09-19.sp183">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Suzana Lep Šimenko, izvolite dopolnitev odgovora.</p>
            </sp>
            <sp xml:id="SDZ7-Redna-22-2016-09-19.sp184">

               <speaker>SUZANA LEP ŠIMENKO (PS SDS):</speaker>

               <p>Hvala za besedo.</p>
               <p>V prvi vrsti naj rečem, da takrat, ko smo v Državnem zboru sprejemali ta sklep, je
               bil namen tega, da pripravimo ukrepe, ki bodo veljali izključno za območje Haloz.
               Zdaj na področju kmetijstva, tako kot ste rekli, ste pripravili ukrepe za celotno
               Slovenijo. Ne vem, vseeno bi si želela in na nek način pričakovala, da bi imeli
               ukrepe, ki bi bili namenjeni izključno Halozam. Strinjam se z vami, da na primer ob
               upoštevanju strmine, verjetno so Haloze eno izmed tistih redkih območij, ki padajo po
               tem pri teh merilih ali pa kakorkoli. Prav bi bilo, da bi morda namenili še kaj več
               zgolj Halozam.</p>
               <p>Kaj je tisto, kar se mi zdi morda sporno in na kar tudi opozarjajo sami ti mali
               kmetje na tem območju? Zdaj pripravljate vloge za investicije do petnajst tisoč evrov
               in tukaj je tudi govora o posameznem, bom rekla, merilu – višina letnega prihodka.
               Zdaj je žal pač tako, da kmetje z delom na teh majhnih kmetijah ne morejo preživeti.
               Večina od teh ljudi je še vedno zaposlena in bolj kot to, da bi lahko s tem, ko bi
               obdelovali to zemljo na teh haloških strminah, jih bolj veže ljubezen do samega
               območja, kot pa to, da bi enostavno to omogočalo preživetje. Morda, dajte razmisliti
               in pripraviti resnično takšne ukrepe, ki bodo ljudem potem pisani na kožo in da bodo
               to lahko izkoristili, morda v prihodnosti lahko tudi preživeli zgolj od tega, da bi
               obdelovali to zemljo.</p>
               <p>Ne nazadnje, drugo je tudi sama velikost teh kmetij. Vemo, da so kmetije tu bistveno
               manjše kot pa kjerkoli drugje. Ampak, če želimo, da ostane tudi krajina lepa,
               obdelana, da se kmetijstvo ohranja, da vseeno vemo, da so to edinstvene površine za
               vinogradništvo, je seveda prav, da bi jim mogoče šli nekoliko bližje. Hvala.</p>
            </sp>
            <sp xml:id="SDZ7-Redna-22-2016-09-19.sp185">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Gospod minister magister Dejan Židan, izvolite.</p>
            </sp>
            <sp xml:id="SDZ7-Redna-22-2016-09-19.sp186">

               <speaker>MAG. DEJAN ŽIDAN:</speaker>

               <p>Hvala za možnost, da še nekaj povem.</p>
               <p>Sam izjemno cenim Haloze, vendar moram kljub vsemu povedati, da je še nekaj drugih
               podobno ogroženih območij v Sloveniji in samemu kmetijskemu ministrstvu, ker mi
               pomagamo preko razvoja programa podeželja, saj je prek drugih ukrepov bistveno težje
               oziroma skoraj ne moremo. Mi imamo enoten program za državo. Zdaj velike države, kot
               je, recimo, Nemčija, imajo več programov, ker imajo po deželah, vendar v Sloveniji,
               če bi imeli še to razbito, recimo na program za Haloze, za Maribor, za Pomurje, ne bi
               znali niti izpeljati, ker je že dva milijona relativno majhno populacija za en
               program razvoja podeželja.</p>
               <p>Sedaj bi rad še nekaj povedal. Osnova kmetijske politike, to moramo vsi razumeti,
               največ denarja se razdeli preko plačil na hektar. Plačilo na hektar ni odvisno, ali
               je kmetija majhna, srednja ali velika, ampak je pač plačilo na hektar. Mogoče bo
               nekoč v bodočnosti drugače, sedaj pa je dovoljeno mimo tega peljati zgolj 15
               odstotkov plačil preko plave ovojnice. To mi potem počnemo po posebej dodatno,
               recimo, govedorejo ali pa druge panoge podpremo, ampak 85 odstotkov je enostavno
               plačilo na hektar in povsod je tako. In še to se bo spremenilo v letu 2021, ko se
               bodo plačila na hektar polja, travinja, vinograda, sadovnjaka povsem izenačila. Mi
               smo v tem trenutku samo ena izmed dveh držav, kjer je drugače.</p>
               <p>Morda še nekaj, kar bo zanimalo tudi vas, poslanke in poslanci, pa tudi mogoče
               gledalke in gledalce. Čeprav imamo v tem trenutku 58 tisoč kmetijskih gospodarstev v
               Sloveniji, pa le moramo razumeti, da znotraj tega imamo na nek način dve različni
               skupini proizvajalcev, ki tudi različno delujejo. Prva skupina so kmetije, ki živijo
               samo iz kmetijstva. To so tiste kmetije, ki dejansko živijo … Njih najbolj enostavno
               definiramo v Sloveniji na ta način, da to so kmetije, kjer je vsaj ena kmetica ali
               kmet pokojninsko zavarovan iz kmetijstva. In potem imamo pa kmetije, ki jih je pa
               bistveno več, kjer je v bistvu kmetijstvo zgolj neke vrste dodatna dejavnost na
               kmetiji. Ljudje so zaposleni, ampak tudi iz ljubezni do svoje zemlje pa tudi do svoje
               zgodovine oziroma svojih staršev še naprej obdelujejo. Mi generalno med temi
               kmetijami ne ločimo, plačila na hektar so za vse enaka. Smo pa tudi sami opazili, ti,
               ki imajo kmetijo kot neko dodatno dejavnost, da pač težje pridejo do razvojnega
               denarja, ker niso toliko specializirani.</p>
               <p>Zato smo se odločili, da v naslednjem letu, verjamem, da bomo sedaj dobili to
               potrditev, gremo v poseben razpis za investicije, kjer bo izključno bo lahko taka
               kmetija kandidirala. Denar bo omejen, mislim, da bo približno 20 milijonov. Tega,
               mislim, da v zgodovini Slovenije še ni bilo. Torej, en paket, na katerega ostale
               kmetije ne bodo mogle, bo samo tem kmetijam namenjen. Verjamem, da bo tudi
               uspešen.</p>
               <p>Bi pa še naslednje … Mi je ponovno časa zmanjkalo. Še enkrat, hvala za vprašanje.
            </p>
            </sp>
            <sp xml:id="SDZ7-Redna-22-2016-09-19.sp187">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Suzana Lep Šimenko … Hvala lepa.</p>
               <p>Gospa Vojka Šergan bo postavila vprašanje ministrici za delo, družino, socialne
               zadeve in enake možnosti dr. Anji Kopač Mrak.</p>
            </sp>
            <sp xml:id="SDZ7-Redna-22-2016-09-19.sp188">

               <speaker>VOJKA ŠERGAN (PS SMC):</speaker>

               <p>Hvala za besedo. Spoštovane ministrice, spoštovani minister, kolegice in kolegi!</p>
               <p>Spoštovana ministrica dr. Anja Kopač Mrak, ob pripravi proračuna za leti 2016 in 2017
               je bilo za varstveno delovne centre namenjenih slabih 23 milijonov evrov in približno
               en milijon več za leto 2017. Proračun za leto 2016 je tako predvidel širitve pri
               javnih zavodih, varstveno delovnih centrih oziroma povečanje za sto uporabnikov, kar
               je predstavljalo približno 22 % glede na čakalno listo pred enim letom.</p>
               <p>V povezavi z naštetim želim izpostaviti dve vprašanji. Zanima me:</p>
               <p>Koliko je trenutno aktualnih vlog na čakalni listi za vključitev v varstveno delovne
               centre, vključno z oceno števila tistih, ki so vključeni v šole s prilagojenim
               programom v starosti nad 26 let, ter tistih, ki so doma?</p>
               <p>Drugo vprašanje:</p>
               <p>V katerih varstveno delovnih centrih že potekajo širitve oziroma jih lahko
               pričakujemo do konca leta ter za koliko mest?</p>
               <p>V povezavi s tem bi izpostavila tudi regijo, iz katere prihajam – prihajam iz
               Zasavja. Zanima me v zvezi z Varstveno delovnim centrom Zagorje ob Savi, ki sprejema
               tudi uporabnike iz Litije. Ta dostopnost bi se vsaj začasno rešila tudi z odprtjem
               enote Varstveno delovnega centra Zagorje ob Savi v Litiji. Ta enota bi svoje prostore
               lahko imela na primer v Socialno varstvenem centru Litija, ki ima izpraznjen prostor
               prav za namen varstveno delovnega centra. S tem bi uporabnikom iz Litije bolj
               približali storitve, obenem pa rešili prostorsko stisko Varstveno delovnega centra v
               Zagorju. Zato me zanima tudi:</p>
               <p>Kaj menite o takšni alternativni rešitvi?</p>
               <p>Hvala.</p>
            </sp>
            <sp xml:id="SDZ7-Redna-22-2016-09-19.sp189">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa ministrica dr. Anja Kopač Mrak, izvolite.</p>
            </sp>
            <sp xml:id="SDZ7-Redna-22-2016-09-19.sp190">

               <speaker>DR. ANJA KOPAČ MRAK:</speaker>

               <p>Spoštovani podpredsednik, hvala za besedo. Drage poslanke in poslanci, ministrice in
               minister! Draga Vojka Šergan, hvala za vprašanje.</p>
               <p>Storitve vodenja varstva in zaposlitve pod posebnimi pogoji se izvajajo v 34
               varstveno delovnih centrih, od je tega 23 javnih in 11 koncesionarjev. Trenutno je v
               storitev vključeno 3 tisoč 426 odraslih oseb z motnjo v telesnem in duševnem razvoju,
               od tega 2 tisoč 891 v javne zavode in 535 uporabnikov pri koncesionarjih. Ministrstvo
               se zaveda potreb, predvsem v času krize, lahko rečemo, je bilo obdobje od 2008 do
               leta 2014, ko dejansko zaradi vseh omejitev ni bilo širitev. Tako je bil eden izmed
               prvih pogojev, da smo v koalicijsko pogodbo zapisali širitve v varstveno delovnih
               centrih. Vesela sem, da smo v letu 2015 glede na proračunske zmožnosti realizirali 70
               novih vključitev, v letošnjem letu pa še dodatnih 257 vključitev, kar pomeni, da je
               bilo v zadnjih dveh letih zagotovljenih 327 novih mest za uporabnike in s tem
               omogočenih tudi sto novih zaposlitev. Storitev je v celoti financirana iz proračuna
               Republike Slovenije, zato smo z vidika racionalne porabe proračunskih sredstev želeli
               najprej zapolniti vse razpoložljive prostorske kapacitete, s katerimi so razpolagali
               javni zavodi.</p>
               <p>Širitve so bile v skladu s prostorskimi možnostmi izvedene v skoraj vseh javnih
               zavodih. Glede na podatke o številu vlog na čakalni listi, ki smo jih od vseh
               izvajalcev dobili konec lanskega leta, se je s temi širitvami čakalna lista najmanj
               prepolovila; od 600 evidentiranih vlog na približno 300 vlog, pri čemer je treba
               povedati, da so bile nove vključitve v letu 2015 in v letu 2016 sproti usklajevane z
               zavodi, tako da smo vključitev povečini uspeli omogočiti vsem, ki so to nujno
               potrebovali. Izkušnje namreč kažejo, da se v velikih primerih osebe, ki so sicer
               izrazile interes za vključitev, po ponujeni možnosti iz različnih razlogov za to ne
               odločijo.</p>
               <p>Kot že omenjeno smo z realiziranimi širitvami večinoma uspeli zapolniti proste
               prostorske kapacitete v javnih zavodih. Vse nadaljnje širitve mest bodo obravnavane v
               okviru ponovne analize potreb in celostnega načrtovanja razvoja mreže varstveno
               delovnih centrov na nivoju celotne Slovenije v obdobju do leta 2020.</p>
               <p>V VDC Zagorje ob Savi, ki ste ga izpostavili, je bilo tudi dne 13. 9. 2016 ponovno
               izveden tehnični pogled prostorov in presoja skladnosti z zahtevami Pravilnika o
               minimalnih tehničnih zahtevah za izvajalce socialnovarstvenih storitev. Komisija za
               ugotavljanje izpolnjevanja minimalnih tehničnih zahtev za izvajalce
               socialnovarstvenih storitev je ugotovila, da zavod še razpolaga s prostimi
               prostorskimi kapacitetami za najmanj 30 dodatnih mest, saj so bile v lanskem letu v
               mansardi objekta na novo urejeni ustrezni prostori. V širšem območju Litije so sicer
               izkazane potrebe uporabnikov po novih vključitev storitev vodenja varstva in
               zaposlitve pod posebnimi pogoji, vendar trenutno odprtje enote po mnenju strokovnih
               služb ministrstva ni ekonomsko upravičena. Ob tem bi pa izpostavila tudi, ker je tam,
               tako kot ste omenili, v teh prostorih, ki je v lasti občinskega podjetja, je tam že
               dom upokojencev, je pa problem s stečajem tega podjetja. Morate se zavedati, da kadar
               so v takih prostorih uporabniki varstveno delovnega centra, je treba biti še posebno
               pozoren, da se uredijo vsa druga razmerja. Tako če poenostavim, vsekakor smo s
               širitvami zadovoljni, smo najhujše probleme rešili.</p>
               <p>Je pa treba sedaj celovito analizirati mrežo in iti čim bližje uporabnikom, vendar na
               način, da še vedno lahko te izdatke ekonomsko tudi opravičimo. Torej, vsekakor se
               bomo poskušali usklajevati. Tudi za to mrežo je v skladu z nacionalnim programom
               socialnega varstva do 2020 predvidena širitev, vendar bo potrebna pred tem analiza,
               kar se tiče Litije pa še posebna pozornost glede tega. Torej, to je strokovna ocena
               služb znotraj Ministrstva za delo, družino, socialne zadeve in enake možnosti.</p>
            </sp>
            <sp xml:id="SDZ7-Redna-22-2016-09-19.sp191">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Vojka Šergan bo zahtevala dopolnitev odgovora. Izvolite.</p>
            </sp>
            <sp xml:id="SDZ7-Redna-22-2016-09-19.sp192">

               <speaker>VOJKA ŠERGAN (PS SMC):</speaker>

               <p>Pri tem bi samo rada nekako opozorila, da 23 centrov, ki so javni zavodi, bi vendarle
               v prihodnje, ko se bo delala ta analiza, bilo resnično treba razmisliti zaradi tega,
               ker na primer tem uporabnikom je lokalno bližji center; to se pravi, ti VDC-ji, ki so
               … Mislim, vsi uporabniki si želijo čim bližje tak center. Recimo, iz Zasavja voziti v
               Slovenj Gradec takšnega uporabnika, je to tudi težavno zaradi tega, ker če je blizu
               doma, potem lahko vsak dan tudi prebiva doma in se dnevno vozi v ta center. Če pa se
               samo javni zavodi izpostavljajo po Sloveniji, ti, ki imajo tudi tradicijo, je pa to
               problem za te uporabnike. Zato bi bilo treba te storitve bolj približati uporabnikom
               – na tem mestu bi na to opozorila. Želela bi, da pri tej analizi v prihodnje … In pa,
               da razmislite tudi o alternativnih rešitvah, ki bi bile ustreznejše za regijo in
               uporabnike.</p>
               <p>Skratka, na to bi opozorila. Vzamem pa na znanje problematiko Litije in se potem
               resnično rešuje tudi takrat, ko bodo v Litiji primerni prostori in se takrat naprej
               pogovarjamo.</p>
            </sp>
            <sp xml:id="SDZ7-Redna-22-2016-09-19.sp193">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Anja Kopač Mrak, izvolite.</p>
            </sp>
            <sp xml:id="SDZ7-Redna-22-2016-09-19.sp194">

               <speaker>DR. ANJA KOPAČ MRAK:</speaker>

               <p>Spoštovana poslanka, vsekakor se z vami strinjam. Vedno je treba načrtovati javno
               mrežo na način, da smo čim bližje uporabnikom. Vendar ob tem se moramo zavedati tudi
               žal določenih omejitev, ki so, in je potrebno z denarjem zagotoviti čim večjemu
               številu uporabnikom, da se lahko vključijo v storitve, ki so jim nujno potrebne.
               Širitev mreže mora biti v smislu, da se dislocirane enote obstoječih javnih zavodov
               ustanavljajo, da pokrijemo še tiste sive lise, ki morebiti so na območju Republike
               Slovenije, našega ozemlja, po drugi strani pa je v tej smeri tudi projekt z
               evropskimi sredstvi deinstitucionalizacije, kjer so vključeni tudi varstveno delovni
               centri in uporabniki na tem področju, s skupnostno obravnavo, širitvijo skupnostih
               programov in tukaj znotraj tudi evropska sredstva, kjer so pripravljeni razpisi, tako
               da tudi to bo treba – in s tem se seveda širijo novi koncepti dela in pa predvsem
               pomoč na domu bližje uporabnikom. Tako da se strinjam z vašimi predlogi. Hvala.</p>
            </sp>
            <sp xml:id="SDZ7-Redna-22-2016-09-19.sp195">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Nada Brinovšek bo postavila vprašanje ministrici za okolje in prostor gospe
               Ireni Majcen.</p>
               <p>Izvolite.</p>
            </sp>
            <sp xml:id="SDZ7-Redna-22-2016-09-19.sp196">

               <speaker>NADA BRINOVŠEK (PS SDS):</speaker>

               <p>Hvala za besedo, predsedujoči. Lep pozdrav vsem v dvorani, ministrica!</p>
               <p>V Zgornji Savinjski dolini smo lansko leto februarja ustanovili civilno iniciativo,
               ki skupaj z župani vseh zgornjesavinjskih občin želi nekako ministrstvo opozoriti na
               probleme poplavne ogroženosti predvsem zgornjega toka reke Savinje. V mesecu oktobru
               lanskega leta smo se tudi s predstavniki civilne iniciative zglasili pri vas na
               ministrstvu v Ljubljani in vam tudi predstavili oceno škode, ki jo je reka Savinja
               povzročila od leta 2007 dalje, seveda na stavbah, javni infrastrukturi in tudi
               kmetijskih zemljiščih. Ta škoda je zelo visoka, ocenjujemo, da je okrog 25 milijonov
               evrov. V mesecu decembru 2015 je bil na temo Načrt zmanjševanja poplavne ogroženosti
               za obdobje 2015–2021 tudi posvet na Ljubnem ob Savinji na to temo in prisotnim je
               bilo tudi obljubljeno sodelovanje pri pripravi tega načrta. V tem vmesnem času do
               danes pa je potekala korespondenca med predsednikom civilne iniciative in
               ministrstvom, ampak moram reči, da s strani ministrstva mogoče slabša
               korespondenca.</p>
               <p>Glede na navedeno me zanima:</p>
               <p>V kateri fazi je sedaj izdelava hidrološko-hidravlične študije?</p>
               <p>Zanima me:</p>
               <p>Kdaj bodo torej znani rezultati te študije?</p>
               <p>Kdaj lahko pričakujemo, da bo tudi zaključen načrt zmanjševanja poplavne
               ogroženosti?</p>
               <p>In tudi:</p>
               <p>Ali lahko računamo na to, da bomo s to študijo seznanjeni tudi v Zgornji Savinjski
               dolini – se pravi, naša civilna iniciativa?</p>
               <p>Ali bo mogoče podati pripombe na to študijo?</p>
               <p>Hvala.</p>
            </sp>
            <sp xml:id="SDZ7-Redna-22-2016-09-19.sp197">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Ministrica gospa Irena Majcen, izvolite.</p>
            </sp>
            <sp xml:id="SDZ7-Redna-22-2016-09-19.sp198">

               <speaker>IRENA MAJCEN:</speaker>

               <p>Spoštovani predsedujoči, spoštovane poslanke in poslanci! Spoštovana poslanka gospa
               Nada Brinovšek, hvala za vprašanje.</p>
               <p>Res je, da smo na to temo že kar nekajkrat kontaktirali in prav je tako. Res pa je,
               da so v tem času bile tudi z moje strani dane obljube, zaveze, da bo
               hidrološko-hidravlična študija pravzaprav zaključena že do tega časa, ko danes
               govorimo. Je pa res, da je zaradi težav pri izdelavi te študije prišla od
               pripravljavca, to je od fakultete, vloga za podaljšanje roka za izdelavo te študije
               in na ministrstvu smo se odločili, da jim rok podaljšamo; do konca letošnjega leta
               oziroma januarja naslednjega leta, ker če iščemo novega pripravljavca študije, če
               nekako ugotovimo, da ta pripravljavec ni ustrezen, pa tudi do tega datuma ne moremo
               najti ustreznega izvajalca. Zato smo ocenili, da je bolje, da mu damo soglasje za
               podaljšanje roka za izdelavo te študije in potem gremo s postopki naprej.</p>
               <p>Sam načrt zmanjševanja poplavne ogroženosti se dela za celotno Slovenijo. Verjamem,
               da niste najbolj zadovoljni z odzivom naših sodelavcev, zagotavljam pa, da so veliko
               naredili v tem času priprave tega načrta, da jih veliko dela še čaka, bo načrt
               zmanjševanja poplavne ogroženosti tudi pred obravnavo oziroma pred sprejemom na Vladi
               objavljen, tako da je sam postopek v teku. Namreč, trenutno na ministrstvu
               zaključujemo postopek načrta upravljanja z vodami, ki je po obsegu še celovitejši,
               zajema seveda številne pomembne stvari, ki jih je treba v načrtu upravljanja
               obdelati. Trenutno je tudi okoljsko poročilo sprejeto, tako da prehajamo v zaključno
               fazo. Ob tem pa imamo še tudi načrt ravnanja z morskim okoljem, ki je za Slovenijo
               tudi pomemben. Tako konec leta, nekje v mesecu decembru, bi ta načrt zmanjševanja
               poplavne ogroženosti bil objavljen oziroma bo šel že v fazo sprejema na Vlado.</p>
               <p>Res je, da je ta celovita hidrološko-hidravlična analiza pogoj za pripravo investicij
               znotraj operativnega programa kohezijske politike 2014–2020, da so za nekatere te
               lokacije tudi že izdelani projekti, vendar prav ta analiza je pogoj, da pristopimo k
               pripravi projektov oziroma vlog za črpanje sredstev. Zato je ta poplavna varnost
               Savinje, lokalni ukrepi, ki je bila izvedena znotraj operativnega programa 2007–2013,
               gre pa za območja Luč, Celja in Laškega, seveda toliko pomembnejša. Je pa res, da je
               treba tudi nadaljevati s sprejemom prostorskih aktov, tu gre za državne prostorske
               načrte, ker sicer te investicije ali pa nekatere investicije ne bo moč izvesti.</p>
               <p>Direkcija za vode nadaljuje z aktivnostmi, gre za urejanje Ljubnice, gre za Savinjo,
               gre tudi za čiščenje zadrževalnikov, kjer je delo v času, ko so padavine in voda z
               višjih delov prinese veliko proda oziroma kamenja. To pomeni, da smo pozorni na
               ministrstvu, da se ti ukrepi izvajajo ustrezno povsod po Sloveniji, je pa res, da
               podnebne spremembe vplivajo na količino padavin, na intenzivnost padavin in da
               popolne protipoplavne varnosti seveda ne bo moč v prihodnosti zagotavljati.</p>
               <p>Nujno pa je, da izboljšamo protipoplavno varnost, kar je znotraj izvajanja tako
               kohezije kot tudi investicij, sofinanciranih oziroma financiranih iz sklada za vode,
               prioriteta ministrstva v naslednjih dveh letih. Hvala.</p>
            </sp>
            <sp xml:id="SDZ7-Redna-22-2016-09-19.sp199">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Nada Brinovšek, zahtevate dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-22-2016-09-19.sp200">

               <speaker>NADA BRINOVŠEK (PS SDS):</speaker>

               <p>Hvala.</p>
               <p>Samo to bi še vprašala, spoštovana ministrica. Pravite, da je načrt zmanjševanja
               poplavne varnosti za celo Slovenijo v zaključnem delu in da bo predvidoma decembra
               prišel na Vlado v sprejem. Zanima me:</p>
               <p>Ali bo pred samim sprejemom ta načrt predstavljen na primer nam v Zgornji Savinjski
               dolini?</p>
               <p>Ali bo mogoče podati kakršnekoli pripombe ali pobude na ta načrt pred sprejemom?</p>
               <p>Hvala lepa.</p>
            </sp>
            <sp xml:id="SDZ7-Redna-22-2016-09-19.sp201">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa ministrica, izvolite.</p>
            </sp>
            <sp xml:id="SDZ7-Redna-22-2016-09-19.sp202">

               <speaker>IRENA MAJCEN:</speaker>

               <p>Rada bi povedala, da verjetno po sami pripravi tega načrta ne bo mogoče delati
               predstavitev po celotni Sloveniji. Potem bi morali seveda takšnih lokacij imeti ne
               samo v Zgornji Savinjski dolini, ampak bi jih morali ponoviti po celotnih Sloveniji.
               Bo pa ta načrt objavljen na spletni strani oziroma na E-demokraciji, kjer bo mogoče
               kakršnekoli pripombe še dajati.</p>
               <p>Res pa je tudi, da je ta strokovna ekipa, ki je pripravljala ta načrt, z župani
               vzpostavila zelo dobre odnose in na marsikaterih območjih se po aktivnosti – sem
               prepričana, da tudi v Zgornji Savinjski dolini – pripravljajo rešitve, ki so potem
               zajete v tem načrtu. Hvala.</p>
            </sp>
            <sp xml:id="SDZ7-Redna-22-2016-09-19.sp203">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Bojan Podkrajšek bo postavil vprašanje ministru za javno upravo gospodu Borisu
               Koprivnikarju. Minister je odsoten, tako prosim, če se opredelite do načina
               odgovora.</p>
            </sp>
            <sp xml:id="SDZ7-Redna-22-2016-09-19.sp204">

               <speaker>BOJAN PODKRAJŠEK (PS SDS):</speaker>

               <p>Spoštovani podpredsednik Državnega zbora, najlepša hvala za dano besedo. Cenjeni
               ministrski zbor, kolegice in kolegi!</p>
               <p>Svoje vprašanje naslavljam ministru za javno upravo, ki je danes odsoten, pa bi
               prijazno prosil, če mi lahko na naslednji seji ustno odgovori. Moje vprašanje se
               nanaša na Zakon o javnem naročanju, ki je bil nedavno sprejet.</p>
               <p>Seveda večkrat govorimo o razvoju Republike Slovenije, naše države. Tu so prav gotovo
               v preteklosti – in verjamem, da bodo tudi v prihodnosti – pomembno vlogo igrale
               lokalne skupnosti. To so naše občine po vsej državi, seveda, posledično v teh
               lokalnih skupnostih krajevne skupnosti. Nedavno je bil sprejet Zakon o javnem
               naročanju in ta zakon precej nelagodja daje v te lokalne skupnosti. Z veliko župani
               teh občin sem se pogovarjal, ki pozivajo ministrstvo za neka tolmačenja, seveda je to
               tolmačenje zelo nejasno, nepregledno, največkrat pa ga ne dobijo. Ene občine so se
               tega novega zakona že lotile, imajo veliko težav, ene pa še malo čakajo zaradi
               nepreglednosti.</p>
               <p>Sam naj tudi omenim, da ko govorimo o lokalni skupnosti, razvoju naše države,
               velikokrat naletimo na povprečnino, ki jo Vlada zmanjšuje oziroma ne zadovolji
               potrebe teh lokalnih skupnosti. V tem segmentu pa izjemno pomembno vlogo vseh teh 25
               let pa še dlje igrajo krajevne skupnosti v teh lokalnih skupnostih in sam trdim, da
               te krajevne skupnosti iz enega evra napravijo v tistem kraju 1,5 ali pa 2 evra. Tu
               imam v mislih prostovoljno delo in prispevke, ki jih ljudje dajejo za razvoj predvsem
               teh oddaljenih krajev. To, o čemer govorim, je veliko težje v nekih večjih mestih.
               Zato ministra za javno upravo sprašujem:</p>
               <p>Ali pripravlja kakšne spremembe Zakona o javnem naročanju, predvsem 66. člena, ki
               govori o javnem naročanju za potrebe ožjih delov, to pomeni krajevnih skupnosti?</p>
               <p>Ta zakon je v tem segmentu nejasen, nedorečen, predvsem pa zavira razvoj lokalne
               skupnosti, posledično krajevne skupnosti, na katere se to nanaša. Hvala za odgovor.
            </p>
            </sp>
            <sp xml:id="SDZ7-Redna-22-2016-09-19.sp205">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Marko Ferluga bo postavil vprašanje ministrici za izobraževanje, znanost in
               šport dr. Maji Makovec Brenčič.</p>
               <p>Izvolite.</p>
            </sp>
            <sp xml:id="SDZ7-Redna-22-2016-09-19.sp206">

               <speaker>MARKO FERLUGA (PS SMC):</speaker>

               <p>Hvala za besedo. Pozdrav ministricam in ministroma, ostalim prisotnim!</p>
               <p>Glede na moje vprašanje bi rad izvedel način razmišljanja tudi Ministrstva za
               šolstvo, gre pa za ohranjanje podružnične šole v Breginju. Se pravi, to je
               podružnična šola Osnovne šole Simona Gregorčiča iz Kobarida.</p>
               <p>Vemo, da imamo neskončno število predpisov in standardov in vsega skupaj glede
               zasedenosti in tega. Vemo tudi, kakšna je specifika podružničnih šol in šol, ki so v
               nekem ruralnem naselju in s katerimi se ubada tudi kar velika večina občin pri nas.
               Ker pa imam v Posočju poslansko pisarno, so se name obrnili tako župan kot tudi
               ravnateljica podružnične šole in nekako smo prišli do tega, da so ti standardi precej
               v neravnovesju s šolami, ki so v nekem urbanem okolju.</p>
               <p>Konkretno me zanima pri tem:</p>
               <p>Kako se bi dalo, poskušalo najti možnosti za ohranitev te in ne samo podružnične
               šole?</p>
               <p>Verjetno bi se to lahko apliciralo na ostale, s tem da bi vas rad opomnil in spomnil
               – verjetno to tudi sami veste –, da je to ena izmed redkih podružničnih šol, ki
               nikoli ni zaprla svoja vrata, niti v času fašizma, niti v času vojne, niti v času
               potresa, niti do sedaj. Zna se pa v tej situaciji, kakor je to, spremeniti. Imam
               zavezo s strani župana občine Kobarid, da se bo zavzel in tudi, če bo treba finančno
               pomagal pri tem, da ta šola živi. Sami pa vemo, da je šola, sploh v Breginju, ki je
               taka specifična vas, ena od osrednjih točk, na katero se vežejo ljudje. Z veseljem
               vam moram povedati, ker sem se na lastne oči prepričal, da je tam zaživela zelo mlada
               skupnost; se pravi, da so mladi ostali, se ne razseljujejo več in šola in ta vrtec,
               ki tam obstajata, sta ena od teh temeljev, na katerih gradijo svojo prihodnost.</p>
               <p>Mislim, da je na vseh nas, da gradimo na tem in da najdemo neko resolucijo, ki bi
               bila mogoča. Hvala zaenkrat.</p>
            </sp>
            <sp xml:id="SDZ7-Redna-22-2016-09-19.sp207">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa ministrica dr. Maja Makovec Brenčič, izvolite.</p>
            </sp>
            <sp xml:id="SDZ7-Redna-22-2016-09-19.sp208">

               <speaker>DR. MAJA MAKOVEC BRENČIČ:</speaker>

               <p>Najlepša hvala, spoštovani predsedujoči, spoštovane poslanke in poslanci, spoštovani
               kolegi in kolegice!</p>
               <p>V skladu z 12. členom Pravilnika o pogojih za ustanavljanje javnih osnovnih šol,
               javnih osnovnih šol in zavodov za vzgojo in izobraževanje otrok in mladostnikov s
               posebnimi potrebami ter javnih glasbenih šol – temu rečemo kar pravilnik o pogojih za
               ustanavljanje – ustanovitelj šole spremlja demografske podatke o številu šoloobveznih
               otrok v šolskem okolišu za najmanj petletno obdobje in te podatke tudi seveda
               ministrstvo skrbno spremlja. Če ustanovitelj ugotovi, da bi bilo na podružnici, ki se
               nahaja na območju s specifično poselitvijo – in tukaj gre za ta primer – in seveda
               tudi z razvojnimi posebnostmi v prihodnjem petletnem obdobju vključenih manj kot pet
               učencev, bi morali na podlagi 13. člena tega pravilnika o pogojih za ustanavljanje
               začeti postopek za spremembo statusa šole.</p>
               <p>Sam postopek za spremembo statusa šole začne samo ustanovitelj, torej ne ministrstvo
               kot takšno, ampak sam ustanovitelj, in sicer najmanj 2 leti pred začetkom šolskega
               leta, v katerem šola ne izpolni navedene pogoje; torej ko je, če poenostavljeno
               povemo, premalo otrok oziroma v temu petletnem obdobju zaznamo padec.</p>
               <p>Iz demografskih podstavkov, kolikor nam je v tem trenutku znano in sporočeno o sami
               vključenosti učencev na podružnici Breginj, je razvidno, da zaradi samega števila
               vključenih učencev obstoj podružnice zaenkrat ni ogrožen. Tudi sami ste že navedli,
               da imamo demografski prirast, da se oživlja to območje, kar seveda je lepo sporočilo
               za vse vzgojne in izobraževalne zavode, ne glede na obliko, kako se izvajajo bodisi v
               osnovnih ali podružničnih oziroma enotah posameznih šol.</p>
               <p>Mi smo tudi prejeli vlogo s strani Osnovne šole Simona Gregorčiča, in sicer že v
               začetku maja, tudi v maju smo že odgovorili. In sicer je sama šola zaprosila za
               obravnavano specifiko v skladu s tem, kar sem prej navedla, in sicer gre za
               oblikovanje dveh kombiniranih oddelkov na podružnici v Breginju, obiskalo jo bo deset
               učencev v aktualnem šolskem letu, torej 2016/2017.</p>
               <p>S strani ministrstva smo šoli konec maja že sporočili, da lahko sicer oblikujejo en
               oddelek iz štirih razredov, kar je tudi v skladu z obstoječimi pravilniki, in sicer s
               27. členom, to je Pravilnik o normativih in standardih za izvajanje programa osnovne
               šole, vendar pa se lahko glede na vzgojnoizobraževalno delo in pogoje tega dela
               vključi tudi drugi strokovni delavec v obsegu 10 ur. Na ta način se tudi lažje potem
               izvaja program tudi v skladu s predvidenimi standardi in normativi. Seveda, ker se
               sama podružnica v resnici nahaja na tem demografsko ogroženem območju in glede na že
               omenjeno gibanje števila učencev v prihodnje je tudi zaradi posebnih delovnih razmer,
               ki jih ta šola ima, za letošnje leto ministrstvo odobrilo še dodatnih tako imenovanih
               5 pedagoških ur za ločeno poučevanje.</p>
               <p>Na ta načni skušamo pripomoči k temu, da se ne le ohranja kakovost izobraževalnega
               procesa, ampak tudi spodbuja vključenost šole v samo lokalno okolje in obratno prav z
               namenom, da postane ta šola še vedno in ostane povezovalni element središča.</p>
               <p>Namenili ste še eno drugo vprašanje, in sicer glede prevozov, ki so v resnici tudi
               lahko velik del, bi rekla, organiziranja in izzivov organiziranja poteka pouka, torej
               prihoda in odhoda učencev. Kar se tiče samih stroškov prevoza voznikov in
               spremljevalcev, to neposredno ni področje v pristojnosti Ministrstva za
               izobraževanje, znanost in šport. Gre seveda za domeno občinske skupnosti, vendar
               hkrati tudi v določenih pogojih sofinanciranja s strani ministrstva, ko gre bodisi za
               posebne potrebe oziroma ko gre za ogrožene poti – recimo, primer ogrožene poti zaradi
               zveri. V tistih primerih pa ministrstvo sodeluje pri reševanju in je tudi dolžno
               sodelovati. V tem neposrednemu primeru pa ne, kar se tiče same organizacije in
               izvedbe prevoza in s tem seveda je to del lokalne skupnosti in izvajanja teh procesov
               lokalne skupnosti. Se pa zavedamo, da je vrsta izzivov zaradi samega demografskega
               okolja in seveda tudi regionalne razpršenosti, ki je domena tega območja. Hvala.</p>
            </sp>
            <sp xml:id="SDZ7-Redna-22-2016-09-19.sp209">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Ljubo Žnidar bo postavil vprašanje ministru za infrastrukturo dr. Petru
               Gašperšiču.</p>
            </sp>
            <sp xml:id="SDZ7-Redna-22-2016-09-19.sp210">

               <speaker>LJUBO ŽNIDAR (PS SDS):</speaker>

               <p>Hvala lepa, spoštovani predsedujoči. Spoštovani ministri, spoštovane kolegice in
               kolegi!</p>
               <p>O projektu Divača–Koper, o tako imenovanem drugem tiru, je bilo izrečeno res veliko
               besed, prelitega veliko črnila. Na nek način je to razumljivo, kajti gre za največji
               državni projekt izjemnega pomena pri obnovi železniške infrastrukture, kakor tudi za
               ostale segmente, Luko Koper in sploh za tovorni promet v Republiki Sloveniji.</p>
               <p>Prijava na odprti razpis je bila neuspešna. Na nek način se je to vedelo že prej,
               kajti projekt ni bil pripravljen v taki fazi, da bi izpolnjeval vse zahtevane
               razpisne pogoje. V lanskem letu, v februarju je bil razpis za tako imenovano revizijo
               in ponovno oceno preveritve vrednosti samega projekta. Pa me sedaj zanima dejansko, v
               kakšnem stanju so ti rezultati, kdaj bodo, kajti vemo, da iz finančne ovojnice, kjer
               je dejansko praktično za infrastrukturo izjemno malo denarja, da bo treba kandidirati
               na bodoče odprte razpise in seveda tam bo treba zadostiti vsem razpisnim pogojem.</p>
               <p>Zato sprašujem:</p>
               <p>V kakšni fazi dejansko ta projekt je oziroma kdaj bodo ti izsledki iz te revizije
               poznani?</p>
            </sp>
            <sp xml:id="SDZ7-Redna-22-2016-09-19.sp211">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod minister dr. Peter Gašperšič.</p>
            </sp>
            <sp xml:id="SDZ7-Redna-22-2016-09-19.sp212">

               <speaker>DR. PETER GAŠPERŠIČ:</speaker>

               <p>Hvala lepa, predsedujoči. Spoštovani poslanec gospod Ljubo Žnidar!</p>
               <p>Res je, o drugem tiru je bilo že veliko povedanega, veliko napisanega, jutri, sem
               prepričan, da bomo tudi večino časa porabili za pogovor prav o tem strateškem
               projektu.</p>
               <p>Sprašujete o tem, v kakšni fazi se nahaja ta projekt oziroma ta naloga revizije
               vrednosti. Sam razpis je bil objavljen letos januarja, se pravi, v začetku tega leta,
               potem so sledile ponudbe. Ko smo izbrali ponudnika, so sledile tudi še pritožbe,
               vendar je potem Državna revizijska komisija te pritožbe zavrnila, tako da je
               Direkcija lahko konec meseca junija, točno 30. junija, z izbranim izvajalcem, to je
               Geodata, italijansko podjetje, sklenilo pogodbo za izvedbo tega javnega naročila, s
               ponujeno vrednostjo oziroma ceno, pogodbeno ceno potem, 176 tisoč 900 evrov z
               vključenim davkom na dodano vrednost. Namen te revizije je, da se preveri vsa
               struktura, se pravi ocenjene vrednosti, tako kot je sedaj v projektih ocenjena, in
               vse možnosti za racionalizacijo in optimizacijo tega projekta, zlasti z vidika tega
               vprašanja, ali se je o tej progi mogoče pogovarjati, da bi jo namenili samo tovornemu
               prometu, ali so s tem povezano potem mogoče opustitve določenih tistih evakuacijskih
               oziroma tako imenovanih servisnih tunelov in tudi še določena vprašanja v zvezi z
               nadaljnjimi vidiki vzdrževanja. Tudi kar se tiče obstoječega tira, smo želeli v tej
               nalogi nekako nasloviti.</p>
               <p>Rok za izdelavo te naloge je bil s strani izvajalca ponujen tri mesece. Tako konec
               septembra pričakujemo končni rezultat, to je osnutek končnega poročila. Ta predlog
               končnega poročila bomo potem s strani naročnika, s strani Direkcije oziroma v ta
               namen je tudi ustanovljena posebna strokovna komisija, ki bo ta izdelek proučila,
               pogledala, podala še določene pripombe in izvajalec je dolžan potem te morebitne
               korekcije še opraviti.</p>
               <p>Tako pričakujemo, da bomo same rezultate te preveritve ocenjene vrednosti lahko
               predstavili javnosti – in torej tudi to dokončno poročilo – nekje v prvi polovici
               meseca oktobra. Tak je zdaj ta plan, na podlagi tega pa potem stečejo potem vse
               aktivnosti, takoj potem kompletirati to finančno konstrukcijo, to so pa že potem
               nadaljnja vprašanja, o katerih sem prepričan, bomo jutri podrobno govorili. Hvala
               lepa.</p>
            </sp>
            <sp xml:id="SDZ7-Redna-22-2016-09-19.sp213">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Ljubo Žnidar, zahtevate dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-22-2016-09-19.sp214">

               <speaker>LJUBO ŽNIDAR (PS SDS):</speaker>

               <p>Hvala lepa, spoštovani minister, za podane informacije.</p>
               <p>To se pravi, da konec septembra oziroma v začetku oktobra se lahko nadejamo teh
               rezultatov. Sprašujem pa še dodatno sledeče. Predvideni novi razpis za CEF, to se
               pravi, govorim o odprtem razpisu za kohezijske države, naj bi bil že oktobra. Seveda,
               pač z določenim časom, ne vem, ali bo to 8 mesecev ali eno leto; skratka do porabe.
               Predvidena dodatna sredstva za ta namen je okrogla milijarda.</p>
               <p>Zanima me:</p>
               <p>Kaj še manjka pri tem projektu, da dejansko izpolnimo te razpisne pogoje?</p>
               <p>Kajti ta rok objave razpisa, ki ga je napovedala evropska komisarka Violeta Bulc, naj
               bi bil že oktobra. To se pravi, ta časovnica nam je izjemno blizu in verjamem, da
               osnova je tudi investicijski načrt, ker dejansko mora biti investicija zaprta. To
               vemo, da je težek zalogaj in korak, ki se ne da narediti od danes do jutri, ampak
               vendar, razpis je pred vrati. Je pa tudi komisarka podala informacijo, da dejansko te
               kohezijske države nimajo veliko pripravljenih projektov, to se pravi, da je naša
               možnost s tem precej večja. Ampak bi rekel, da zdaj smo pa tudi mi v težavah, ker
               tudi naša stopnja pripravljenosti tega projekta še ni tako daleč, da bi že vsaj v tem
               začetnem delu tega razpisa, recimo, zadostili vsem kriterijem.</p>
            </sp>
            <sp xml:id="SDZ7-Redna-22-2016-09-19.sp215">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod minister dr. Peter Gašperšič, izvolite.</p>
            </sp>
            <sp xml:id="SDZ7-Redna-22-2016-09-19.sp216">

               <speaker>DR. PETER GAŠPERŠIČ:</speaker>

               <p>Hvala lepa tudi za to dodatno vprašanje.</p>
               <p>V tem jesenskem času, oktobra, novembra, se pričakuje kar nekaj razpisov s strani
               Evropske komisije za različne namene, z različnimi zneski. Zelo podrobno bomo
               proučili pogoje vrednosti teh razpisov in potem bo treba presoditi, na kateri razpis
               bo najprimerneje se s tem projektom prijaviti, morda celo na več razpisov. Skratka,
               vse te zadeve bomo morali proučiti.</p>
               <p>Kot zaenkrat kaže, bo najbolj primeren razpis – vendar, kot rečeno, te informacije
               niso še v tem trenutku zelo natančno znane, ampak po prvih informacijah, ki prihajajo
               s Komisije, se pripravlja tudi poseben razpis za projekte, ki bodo kandidirali na
               tako imenovanih teh nepovratnih sredstvih iz CEF mehanizma in na teh sredstvih tako
               imenovanega Junkerjevega oziroma EFSI sklada.</p>
               <p>Skratka, projekti, ki so predvideni za tako imenovano, na Komisiji pravijo temu
               blending, se pravi mešanje, kombiniranje evropskih nepovratnih sredstev in teh
               sredstev, ki so na voljo v obliki povratnih posojil preko tega EFSI mehanizma. Ta
               razpis se pričakuje, da bo pravzaprav tisti pravi, najprimernejši za naš drugi tir.
               Kot rečeno, pričakuje se, da bo objavljen proti koncu jeseni tega letošnjega leta.
               Predvideno pa je, da bo odprt kar nekaj časa, morda celo večino časa naslednjega
               leta. Če se bomo pripravljali na ta razpis, bo seveda še ves ta čas mogoče to našo
               vlogo kompletirati in njeno zrelost dopolnjevati, seveda pa moramo biti pripravljeni
               tudi na morebitno prijavo na katerekoli druge razpise, če se bo izkazalo, da bodo
               primerni. Naš cilj je, da to zrelost v kar največji mogoči meri izkažemo.</p>
               <p>Mislim, da smo od lanskega leta naredili velik napredek. Namreč, mi imamo sedaj
               pridobljeno pravnomočno gradbeno dovoljenje, imamo ustanovljeno projektno podjetje, v
               okviru katerega se bo kompletirala ta finančna konstrukcija. Ravno sedaj potekajo
               tudi aktivnosti, da se bo zagotovil kapitalski vložek s strani Republike Slovenije,
               potem sledi še delež nepovratnih sredstev s strani Evropske unije, deleži zasebnih
               vlagateljev – kot rečeno, si tukaj želimo, da bi pritegnili k sodelovanju slovenske
               logistične družbe, ki imajo od tega projekta največje koristi –, kar pa bo še
               manjkalo, se pravi, do končne investicijske vrednosti, pa preko tega tako imenovanega
               EFSI mehanizma.</p>
               <p>Torej, finančna konstrukcija se zdaj že lepo kristalizira in računam, da bomo v
               naslednjem letu to lahko zagotovili in potem prestopili tudi k objavi razpisa za
               gradnjo. Hvala.</p>
            </sp>
            <sp xml:id="SDZ7-Redna-22-2016-09-19.sp217">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Violeta Tomič bo postavila vprašanje ministru za kmetijstvo gozdarstvo in
               prehrano magistru Dejanu Židan.</p>
               <p>Izvolite.</p>
            </sp>
            <sp xml:id="SDZ7-Redna-22-2016-09-19.sp218">

               <speaker>VIOLETA TOMIĆ (PS ZL):</speaker>

               <p>Hvala za besedo.</p>
               <p>Najraje bi vas, spoštovani minister, vprašala, kako boste mirno gledali, ko vam bo
               kolega Gašperšič po svojih načrtih uničil 114 hektarjev najboljše kmetijske zemlje,
               vodne vire, kmetijske objekte – kar 120 jih je. Ampak, to je tema za jutri in
               verjetno še za kakšen drug dan, zato se vrniva k mučenju živali.</p>
               <p>Pred dobrim mesecem dni je na mariborski policijski postaji psica ugriznila
               policista. Gre za psico, ki je pred tem že trikrat napadla in ugriznila ljudi, enkrat
               pa drugega psa. Njena lastnica je v preteklosti kar odkrito priznala, da šola pse za
               pasje boje. V trenutku zadnjega napada na policista psica ni bila na povodcu niti ni
               imela nagobčnika. Po dogodku njena lastnica kljub zahtevam policistov, naj psici
               nadene nagobčnik, tega ni storila niti ni hotela izročiti svojih osebnih dokumentov
               na vpogled in je kar zapustila prizorišče. Ker policija pozna lastnico, so ji potem
               izročili plačilni nalog, izdali odločbo o prekršku zaradi kršitev določb dveh členov
               Zakona o zaščiti živali, ki skrbniku živali nalagata, da mora z ustrezno vzgojo in
               šolanjem oziroma z drugimi ukrepi zagotoviti, da žival ni nevarna okolici, skrbniki
               nevarnih psov pa morajo s povodcem in nagobčnikom zagotoviti fizično varstvo.
               Policisti so tudi o sedaj že petem ugrizu tega psa obvestili Upravo za varno hrano,
               veterinarstvo in varstvo rastlin.</p>
               <p>Po Zakonu o zaščiti živali so nevarne živali tiste, ki ogrožajo okolico zaradi svoje
               neobvladljivosti oziroma kažejo napadalno vedenje do človeka. Nevarni psi pa so poleg
               tistih psov, ki izpolnjujejo pogoje za nevarne živali, tudi tisti, ki so že ugriznili
               človeka. Omenjeni pes je vse te kriterije izpolnjeval. Če nevaren pes z ugrizom
               povzroči poškodbo in ta ni huda, mora najpozneje do drugega leta starosti ta pes
               skupaj z lastnikom na šolanje. Če pes povzroči hudo poškodbo, je zanj predvidena
               namestitev v izolatoriju do izključitve suma na steklino in potem seveda usmrtitev.
               Kljub vsem tem določbam pa očitno lastniki nevarnih psov slednje še vedno prosto
               sprehajajo, brez povodcev in nagobčnikov in ti prosto napadajo in grizejo ljudi in
               živali. Ampak ta ženska je šolala te pse za pasje boje, skratka za ubijanje. Zato me
               zanima:</p>
               <p>Ali je v konkretnem primeru pes opravil obvezno šolanje?</p>
               <p>Koliko takšnih primerov letno obravnava UVHVRR?</p>
               <p>Ali v takšnih primerih psi opravijo šolanje po vsakem zaporednem ugrizu?</p>
               <p>Koliko je bilo šolanj v tem konkretnem primeru?</p>
               <p>Ali menite, da ne bi bilo bolje nekomu, ki dokazano uri pse za ubijanje, psa vzeti in
               mu lastništvo psov v prihodnje prepovedati?</p>
               <p>Hvala za vaše odgovore.</p>
            </sp>
            <sp xml:id="SDZ7-Redna-22-2016-09-19.sp219">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Magister Dejan Židan, izvolite.</p>
            </sp>
            <sp xml:id="SDZ7-Redna-22-2016-09-19.sp220">

               <speaker>MAGISTER DEJAN ŽIDAN:</speaker>

               <p>Hvala, predsedujoči. Spoštovane poslanke in poslanci, spoštovana gospa poslanka še
               posebej, lepo pozdravljeni!</p>
               <p>Če ne bom uspel podati vseh informacij v prvem delu, vas prosim, da mi omogočite še
               nadaljevanje. Ker pa ste vprašali tudi nekaj, kar ni bilo predvideno, pa dovolite, da
               tudi odgovorim na tisto, kar ni bilo predvideno.</p>
               <p>Ali gre za predsednika Vlade, ali gre za ministrico ali ministra, ali za poslanke ali
               poslance, vsi skupaj ves čas prisegate, kako boste varovali slovensko kmetijsko
               zemljo, ki je podobno kot pitna voda ali gozd faktor naravnega bogastva, ki ga imamo
               premalo. Ampak besede ne povedo nič. Povedo samo konkretna ravnanja tako v Državnem
               zboru kakor na Vladi, vsaki občini posebej in tudi upam, da takrat, ko bo šlo za
               konkretne posamezne primere, boste čisto vsi, ki sem vas sedaj naštel, pri svojem
               načelnem vprašanju ga bili sposobni preleviti tudi v praktično odločitev. Kar se pa
               tiče konkretnega primera, dovolite, da začnem s tremi poudarki in potem z
               obrazložitvijo primera. Kot prvo, Zakon o zaščiti živali jasno določa postopek v
               zvezi z nevarnimi psi, pristojne organe za nadzor in njihovo ukrepanje. Drugič,
               postopek obravnave mariborskega primera ugriza policista s strani nevarne psice je
               potekal v skladu z zakonodajo. Tretjič, v Republiki Sloveniji je vzpostavljen sistem
               obravnave nevarnih psov in njihovega prešolanja na državnem nivoju, kar je
               nadstandard v Evropski uniji, kjer je to večinoma urejeno na lokalnem nivoju.
               Imetnica, po kateri, spoštovana poslanka, sprašujete, je bila v času od 2007 do 2016
               lastnica štirih psov. Trenutno nima nobenega več. Bilo je več prijav in zato tudi več
               nadzorov zaradi suma, da je vpletena v pasje borbe. Pri tem nadzoru jo je nadzorovala
               Uprava za varno hrano skupaj z drugimi pristojnimi organi za zbiranje obvestil in
               podatkov, vendar nikoli ni bilo ugotovljeno njeno sodelovanje v pasjih bojih na
               ozemlju Republike Slovenije. Psica, ki je 9. 8. 2016 na policijski postaji ugriznila
               policista, je bila že pred tem dogodkom obravnavana s strani Uprave za varno hrano in
               je zaradi ugriza z dne 31. 8., kar mislim, da ste, spoštovana poslanka, tudi
               povedali, že imela status nevarnega psa. Odločba o statusu nevarnega psa je postala
               izvršljiva 9. 12. 2015; 25. 12. pa je ista psica ponovno ugriznila oziroma
               poškodovala človeka. Ta dogodek je bil obravnavan kot ponoven ugriz že nevarnega psa.
               V vseh primerih se je psica na javnem kraju gibala prosto, brez nagobčnika in brez
               nadzora. V konkretnem primeru bi morala lastnica najkasneje do junija 2016 poskrbeti
               za šolanje nevarne psice oziroma s šolanjem vsaj pričeti. Običajno poteka tovrstno
               šolanje 3 mesece. Ker lastnica v zakonsko predvidenem roku ni pričela s predpisanim
               prešolanjem nevarnega psa, je Uprava za varno hrano 30. 5. vročila odločbo, s katero
               je bilo odrejeno šolanje psa oziroma njega usmrtitev, če lastnica ne bo izvršila
               odločbe. 9. 8. se je zgodil ponovni ugriz te psice, ko je na policijski postaji
               ugriznila policista. 12. 8. je v sodelovanju s policijo in zavetiščem uprava lastnici
               psico odvzela. Psica je bila 19. 8. tudi neboleče usmrčena. Zakonodaja pooblašča
               uradnega veterinarja, da odredi usmrtitev na stroške skrbnika, če gre za nevarno
               žival ali če gre za nevarnega psa, s katerim ni bilo opravljeno predpisano šolanje
               ali če to šolanje ni bilo uspešno opravljeno.</p>
               <p>Na dan 16. 9. 2016, kakor ste vprašali, spoštovana poslanka, je po podatkih iz
               Centralnega registra psov 2 tisoč 118 psov s statusom nevarnega psa. Skrbniki
               nevarnih psov morajo zagotoviti fizično varstvo psov tako, da so psi na povodcu in
               opremljeni z nagobčnikom ali da so zaprti v pesjaku ali objektu oziroma da so v
               ograjenem prostoru z ograjo, visoko najmanj 1,8 metra, ki je na vhodu označen z
               opozorilnim znakom. Nevarnega psa ni dovoljeno zaupati vodenju osebam, ki so mlajše
               od 16 let. Prijave sumov ugrizov ljudi ali poškodovanih živali je na letni ravni
               okoli tisoč 500. Leta 2015 jih je bilo tisoč 512. Približno v 50 % je možno ugotoviti
               imetnika živali, v letu 2015 je bil imetnik živali, ki so ugriznile človeka ali
               živali, ugotovljen v 758 primerih. Več pa kasneje, če lahko.</p>
            </sp>
            <sp xml:id="SDZ7-Redna-22-2016-09-19.sp221">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Violeta Tomić, boste zahtevali dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-22-2016-09-19.sp222">

               <speaker>VIOLETA TOMIĆ (PS ZL):</speaker>

               <p>Hvala lepa za odgovor in za možnost, da dopolnim.</p>
               <p>V primeru, ki se je zgodil v Mariboru, gre za psico pasme staffordshirski terier, ki
               v nekaterih državah sodi med nevarne in celo prepovedane pasme. Maja je pes te pasme
               v Franciji do smrti pogrizel 18-mesečnega otroka. Oseba, ki ima v lasti to psico, pa
               se je do danes že hvalila – pravite, da ni dosjeja – ampak ona se je v medijih
               hvalila, da so pasji boji njeno življenje. In na Facebooku je tudi znana kot
               Mariborska pasjeborka. Ti psi so, pravite, v skladu z zakonodajo, vendar to je bil
               peti ugriz. Verjetno bi po vsakem ugrizu morala ženska odgovarjati oziroma psa
               peljati na to šolanje. Ona javno priznava, da ima pse za ubijanje. To je grozljivo.
               To je mučenje živali, proti katerem smo se že dvignili pred meseci, kajti hkrati
               spravlja v nevarnost druge živali in tudi ljudi. Uprava za varno hrano je lansko leto
               odvzela 127 psov.</p>
               <p>Zanima me:</p>
               <p>Koliko takšnih psov je bilo vrnjenih lastnikom, ki so že v preteklosti bili
               obravnavani zaradi neprimernega ravnanja z živaljo?</p>
               <p>Koliko od teh je bilo nevarnih psov?</p>
               <p>Koliko je Uprava za varno hrano obravnavala nevarnih psov, kot na primer omenjenega
               psa, ki je sedaj napadel že petič; pa psi niso bili odvzeti, niti morda niso bili
               poslani na šolanje?</p>
               <p>Skratka, ali mora tudi pri nas pes najprej do smrti pogristi otroka, da se kdo v
               državi zgane, ali bi lahko ukrepali že prej?! Ko smo v Združeni levici predlagali
               spremembo Kazenskega zakonika, je bilo rečeno, da morajo biti pravice ljudi pred
               pravico živali. Tukaj dobro vidimo primer, ki se je zgodil kmalu po zavrnitvi našega
               zakona, da tukaj gre za pravico in zaščito ljudi. Hvala.</p>
            </sp>
            <sp xml:id="SDZ7-Redna-22-2016-09-19.sp223">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Dejan Židan, izvolite.</p>
            </sp>
            <sp xml:id="SDZ7-Redna-22-2016-09-19.sp224">

               <speaker>MAG. DEJAN ŽIDAN:</speaker>

               <p>Hvala.</p>
               <p>Spoštovana poslanka, bom odgovoril na stvari, ki jih imam sedaj napisane. Verjetno se
               strinjate z mano, da vseh operativnih podatkov s področja Uprave za varno hrano ne
               vem. Dovolite, če na kaj ne bom odgovoril, da vam potem pisno dostavim dodatne
               podatke. Ampak tole dovolite. Po trenutnih podatkih iz Centralnega registra psov ima
               354 psov zabeleženih dva ali več ugrizov. Zakonodaja določa, da je šolanje psov
               obvezno oziroma kar ste že sami povedali, šolanje psov je treba izvesti najpozneje do
               dopolnjenega drugega leta starosti; če pa je pes že star dve leti, pa v roku šestih
               mesecev od ugriza. Po podatkih iz Centralnega registra psov je napotenih na šolanje
               56 psov. Uspešno je bilo prešolanih 18 psov. Imetniki nevarnih psov, ki so ponovno
               ugriznili človeka, se pa v veliki meri sami odločajo za humano usmrtitev nevarne
               živali. Sankcije za opustitev fizičnega varstva psov in sankcije za opustitev
               dolžnosti imetnikov nevarnih psov v večini primerov izreče policija.</p>
               <p>Pa še nekaj želim poudariti, vedno znova pa je treba opozoriti, da so za dobrobit
               živali odgovorni imetniki živali. Ti so tudi odgovorni za posledice dejanj svojih
               živali. Sam se zavedam, da je to področje, kjer je ves čas treba iskati neke vrste
               pravilno razmerje, sorazmerje. Sorazmerje med tem, da pes je živo bitje in da je
               določen odnos med psom in njegovim lastnikom; po drugi strani pa med tem, kako pes
               ogroža oziroma ne ogroža okolice. Mi se trudimo iskati to ravnovesje. V tem trenutku
               smo mi deležni kritik z različnih strani. Nekatere kritike so, zakaj se je uprava, ki
               je pristojna, sploh odločila za nebolečo usmrtitev živali; po drugi strani pa tudi
               kritike, zakaj se ni odločila prej. Seveda bomo o tem in o drugih primerih verjetno
               še razpravljali ter iskali tudi neko pravilno sredino. Bojim pa se, da je to
               področje, kjer ne bomo nikoli v celoti zadovoljni. Hvala.</p>
            </sp>
            <sp xml:id="SDZ7-Redna-22-2016-09-19.sp225">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Imate proceduralni predlog?</p>
               <p>Gospa Violeta Tomić, izvolite.</p>
            </sp>
            <sp xml:id="SDZ7-Redna-22-2016-09-19.sp226">

               <speaker>VIOLETA TOMIĆ (PS ZL):</speaker>

               <p>Usmrtitev živali je zadnja postaja mučene živali in poudarjam – pes nikoli ni kriv.
               Pes bo storil vse, da zadovolji želje svojega lastnika. Novelo Kazenskega zakonika,
               ki smo jo v Združeni levici vložili, je vladna stran tako zelo oklestila, da od nje
               praktično nič ni ostalo. In tukaj je bilo tudi društvo Ustavimo pasje boje izjemno
               razočarano, kajti oni pa rešujejo te pse in jih prevzgajajo, da ne bi bila potrebna
               potem usmrtitev. Ena od stvari, ki se je zakonu očitala, je bila tudi neprimernost
               določbe, pri kateri bi lastnikom, ki neprimerno ravnajo z živalmi, te živali odvzeli.
               In če bi bila novela sprejeta, potem verjetno ta policist ne bi bil ugriznjen. Gre za
               temo, ki se tiče mučenja živali ter tudi zaščite zdravja in življenj ljudi. Obstoječa
               ureditev je očitno neustrezna in bi jo bilo definitivno treba izboljšati. Zato v
               skladu s poslovnikom zahtevam splošno razpravo. Hvala.</p>
            </sp>
            <sp xml:id="SDZ7-Redna-22-2016-09-19.sp227">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa poslanka, o vašem predlogu bo Državni zbor odločal v četrtek, 22.
               septembra.</p>
               <p>Gospod Peter Vilfan bo postavil vprašanje ministrici za zdravje gospe Mariji Milojki
               Kolar Celarc.</p>
               <p>Izvolite.</p>
            </sp>
            <sp xml:id="SDZ7-Redna-22-2016-09-19.sp228">

               <speaker>PETER VILFAN (PS DeSUS):</speaker>

               <p>Hvala za besedo, spoštovani podpredsednik. Spoštovana ministrica in tudi ostali
               prisotni!</p>
               <p>Moje vprašanje je danes s področja, o katerem vsi tako ali tako že veliko govorimo in
               verjetno bomo še kar nekaj časa o njem govorili. To so čakalne dobe v zdravstvu.
               Ampak tokrat gre za zelo specifičen del, za specifične bolnike in specifičen del
               našega zdravstva. Govorim o zobozdravstvu in otrocih s posebnimi potrebami. Peljati
               otroka ali pa celo nekatere odrasle ljudi na pregled k zobozdravniku je velikokrat
               izrazito stresno dejanje. Za otroke z motnjami, na primer avtističnega spektra, pa so
               ti obiski še toliko bolj travmatični. Pred kratkim sem bil seznanjen s primerom
               matere otroka s posebnimi potrebami, ki je imel hud zobobol, ki je potem po besednih
               peripetijah na koncu le dobila tisto napotnico pod hitro za Stomatološko kliniko.
               Ampak kaj to pomeni, ko enkrat dobiš tako napotnico? To pomeni, da bo otrok prišel na
               kliniko na pregled v roku dveh do treh mesecev. Ampak pozor, zgolj na pregled, šele
               po pregledu stanja zob, ki poteka v stanju sedacije, torej nekakšne umiritve,
               pristojni odločijo, kdaj bo dejansko prišlo do posega. Verjetno mi ni treba posebej
               poudarjati, da gre za zelo občutljivo skupino otrok, da ne omenjam, da je otrok s
               posebnimi potrebami tako pod stresom kar trikrat. Prvič, ko njihov pedontolog ali
               zobozdravnik poskuša opraviti pregled zobovja, ker to ni enostavno pri takih otrocih,
               na podlagi katerega potem otrok sploh dobi napotnico. Drugič, ko ga sedirajo v
               neznanem okolju za pregled; in tretjič, ko mu dajo končno anestezijo in ta poseg tudi
               opravijo. Tako je otrok s posebnimi potrebami trikrat deprivilegiran glede na
               zdravega otroka.</p>
               <p>Spoštovana ministrica, na podlagi primera, ki sem ga navedel, vas sprašujem:</p>
               <p>Kako je urejena zobozdravstvena oskrba za otroke s posebnimi potrebami v Republiki
               Sloveniji; zlasti za otroke, pri katerih poseg ni mogoč brez ustrezne anestezije?</p>
               <p>Koliko otrok s posebnimi potrebami potrebuje zobozdravstveno oskrbo v splošni
               anesteziji?</p>
               <p>Koliko ambulant to tudi izvaja ter kakšne so čakalne dobe za tovrstne posege?</p>
               <p>Slišati je namreč, da otroci čakajo na poseg kar dve leti. Še več, slišati je, da je
               Stomatološka klinika, ki naj bi edina takšne posege tudi opravljala, pripravljena
               opraviti več posegov, a jim zavarovalnica tega ne krije. Zavedam se, da so čakalne
               dobe v zdravstvu velik problem celotne zdravstvene sfere.</p>
               <p>Sprašujem pa vas:</p>
               <p>Ali se vam ne zdi nujno otroke s posebnimi potrebami obravnavati prednostno?</p>
               <p>Tako kot vsak starš, želijo tudi starši otrok s posebnimi potrebami zagotoviti vse
               pogoje za normalno življenje svojega otroka. In v to je treba vključiti tudi nego ter
               skrb za zdravo zobovje otroka. Če zaključim, kar je nujno za zdrave otroke, je toliko
               bolj nujno ali pa vsaj toliko nujno za otroke s posebnimi potrebami. Hvala lepa.</p>
            </sp>
            <sp xml:id="SDZ7-Redna-22-2016-09-19.sp229">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa ministrica Marija Milojka Kolar Celarc, izvolite.</p>
            </sp>
            <sp xml:id="SDZ7-Redna-22-2016-09-19.sp230">

               <speaker>MARIJA MILOJKA KOLAR CELARC:</speaker>

               <p>Hvala za besedo, gospod podpredsednik. Spoštovani poslanec gospod Vilfan!</p>
               <p>Organizacija zobozdravstvenega varstva otrok in mladine v Republiki Sloveniji
               zagotavlja tudi varstvo osebam s posebnimi potrebami, in sicer izbranega osebnega
               zdravnika, ki te osebe obravnava. Večina oskrbe pri takih otrocih lahko opravi
               izbrani osebni zdravnik sam; kadar pa ugotovi, da otrok potrebuje poseg v anesteziji,
               ga napotijo v eno od dveh ambulant v Sloveniji, kjer opravljajo tovrstne posege. In
               sicer je to Stomatološka klinika v Ljubljani, ki ima poseben oddelek oziroma tako
               imenovani Center za otroško in preventivno zobozdravstvo; ter Zdravstveni dom
               Maribor. Po podatkih na Centru za otroško in preventivno zobozdravstvo Stomatološke
               klinike v Ljubljani imajo sodobno opremljene ordinacije, ki so tudi posebej
               pripravljene za to, da so otrokom bolj prijazne; imajo opremo, da lahko otrok med
               posegom recimo gleda tudi risanke ali posluša glasbo. Zelo pomembno je, da se tem
               otrokom pomaga premagati strah, ki je pogosto zelo hud; še zlasti, ker gre za otroke,
               ki so bodisi kronično bolni bodisi imajo tudi zmanjšane gibalne sposobnosti. Nikakor
               ne potrebujejo oskrbe v splošni narkozi vsi otroci s posebnimi potrebami, nekaterim
               lahko uspešno opravijo poseg že samo zato, ker imajo ustrezno opremljeno ambulanto.
               Zato je dejansko število izvedenih posegov v narkozi manjše, kot pa je število
               bolnikov, napotenih na ta poseg.</p>
               <p>In če sedaj postrežem še z zadnjimi podatki, v Ljubljani je bilo na Centru za otroško
               in preventivno zobozdravstvo Stomatološke klinike opravljeno letno med 100 in 150
               posegov v splošni anesteziji pri otrocih do 18. leta starosti. Ločeno podatkov za
               otroke s posebnimi potrebami ne zbirajo. Govorimo za posege otrok do 18. leta na
               letnem nivoju med 100 in 150. Paciente, ki so napoteni z napotnico pod nujno,
               obravnavajo znotraj 24 ur. Ni tako, kot je mogoče lahko prišla dezinformacija, da je
               čakalna doba. Zahtevala sem tudi podatke o čakalnih dobah in številu čakajočih na
               posege v splošni narkozi, za otroke do 18. leta po stopnosti hitro in redno. Za nujno
               ni čakalne dobe znotraj 24 ur, po napotnici hitro je bilo na dan 30. 6. število
               čakajočih 87. Poleg Stomatološke klinike v Ljubljani opravlja tovrstne posege tudi
               Zdravstveni dom dr. Franca Derganca v Mariboru, kjer je bila po njihovih podatkih v
               letu 2015 čakalna doba 12 mesecev za redne posege in je bilo obravnavanih 58
               pacientov. Enako poročajo za podatek v letu 2016, da je bila čakalna doba 12 mesecev
               in je bilo obravnavanih 36 pacientov, kjer si pomagajo tudi z tistimi zdravniki, ki
               vodijo anesteziologijo iz UKC Maribor. Oskrbo otrok s posebnimi potrebami, ki zahteva
               delo v splošni anesteziji, kot sem rekla, opravlja za Zdravstveni dom Maribor
               anesteziolog iz UKC Maribor. Z ozirom na zahteven poseg v ustih pa poseg opravi
               zobozdravnik, ki je po predhodnem pregledu zanj tudi najbolj strokovno
               usposobljen.</p>
               <p>Sedaj pa še glede plačila. UKC Ljubljana, Stomatološka klinika dobiva priznano
               plačilo o pavšalu, to je način plačevanja zdravstvene blagajne, in sicer 1,03 tima,
               kar znese 437 tisoč evrov, medtem ko Zdravstveni dom dr. Franca Derganca 0,28 tima v
               vrednosti 118 tisoč evrov. Ker je ravno v fazi splošni dogovor, bomo pri tem
               preverili, če so potrebe večje, da eventualno prilagodimo način plačila. Hvala.</p>
            </sp>
            <sp xml:id="SDZ7-Redna-22-2016-09-19.sp231">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Peter Vilfan, imate zahtevo za dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-22-2016-09-19.sp232">

               <speaker>PETER VILFAN (PS DeSUS):</speaker>

               <p>Ministrica, jaz se vam zahvaljujem za te podatke, ki ste jih sedaj povedali.</p>
               <p>Da ne bo izpadlo, da jaz vas sprašujem nekaj, kar sem prejšnji teden izvedel, pa vam
               sedaj tu zastavljam poslansko vprašanje, vam želim povedati, da jaz in moja družina s
               problematiko otrok s posebnimi potrebami se ukvarjamo, pravzaprav ne ukvarjamo,
               živimo že 10 let, vsak dan, vsak teden, vsak mesec, celo leto, ves čas. Sedaj bom
               povedal še en primer, da bomo mogoče lažje razumeli. Zamislite si fantka, starega 10
               let, avtista, ki ne govori, ki je v enem od centrov oziroma institucij na območju
               Ljubljane. Tam imajo urejeno tudi osnovno zdravstveno in zobozdravstveno oskrbo.
               Zobozdravnica, ki je tega fantka pogledala, je ugotovila, da je pri njem nujno
               narediti nekatere posege na zobeh, ker bodo drugače lahko trajne posledice. Pri
               otroku s posebnimi potrebami, še posebej pri avtistih, je to lahko sila neugodno, ne
               samo za njega, ampak za celotno okolico, za vse tiste, ki z njim živijo, ki z njim
               delajo. In vsako odlaganje prinaša težjo situacijo. Zdravnica je tudi jasno povedala,
               da se lahko ta poseg opravi samo pod narkozo. To je povedala tudi mami tega otroka,
               vendar je istočasno povedala, da ne glede na to, kaj bo napisala na napotnico, ali je
               to nujno, zelo nujno, hitro ali zelo hitro, je čakalna doba od enega leta in pol do
               dveh.</p>
               <p>Jaz bom z velikim veseljem vse te vaše podatke preveril, tudi o tej instituciji, se
               pozanimal, kaj drži in kaj ne drži. Vendar vam moram povedati, da nisem povsem
               prepričan, da vse to, kar ste povedala, drži. Bi si pa zelo želel, da bi bilo tako.
               In jaz upam, ali drži ali ne drži, da boste kljub temu preverili celo situacijo in da
               boste čim prej, v najkrajšem možnem času naredili to, kar si ti otroci zaslužijo. To
               je, ko bo nek zobozdravnik z vso svojo strokovno avtoriteto in odgovornostjo ocenil,
               da potrebuje tak poseg, da bo otrok tega posega tudi takoj deležen in da se bo
               čakalna doba štela v dnevih, ne pa v mesecih ali v letih.</p>
            </sp>
            <sp xml:id="SDZ7-Redna-22-2016-09-19.sp233">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Marija Milojka Kolar Celarc, izvolite.</p>
            </sp>
            <sp xml:id="SDZ7-Redna-22-2016-09-19.sp234">

               <speaker>MARIJA MILOJKA KOLAR CELARC:</speaker>

               <p>Hvala tudi za te informacije.</p>
               <p>Če mi boste dali podatke, se bom osebno pozanimala, kaj je na stvari, ali je temu
               tako. Meni so po večkratnem zaprosilu, da vse, kar je na napotnici nujno in je tudi
               ustrezna obrazložitev oziroma diagnoza, zakaj je nujno – saj podobno velja recimo
               tudi za urološke ambulante in za katere druge –, je poklican na pregled in ugotovitev
               stanja v roku 24 ur. Jaz sem to zagotovilo dobila in se bom z velikim veseljem ter
               mojim angažmajem, če temu ni tako, če ste prijazni in dobim vpogled, osebno
               pozanimala in uredila te stvari. Hvala.</p>
            </sp>
            <sp xml:id="SDZ7-Redna-22-2016-09-19.sp235">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Anžeta Logarja ni.</p>
               <p>Gospa Anja Bah Žibert bo postavila vprašanje ministrici za notranje zadeve mag. Vesni
                   Györkös Žnidar 
            </p>
               <p>Izvolite.</p>
            </sp>
            <sp xml:id="SDZ7-Redna-22-2016-09-19.sp236">

               <speaker>ANJA BAH ŽIBERT (PS SDS):</speaker>

               <p>Hvala lepa, predsedujoči.</p>
               <p>Spoštovana ministrica, tudi jaz se bom nekoliko zadržala pri naših otrocih,
               mladostnikih. Sicer za starše otroci vedno ostajajo otroci, pa vendar bi spregovorila
               o tako imenovanem iskanju pogrešanih oseb. Zanima me, ali ste bili seznanjeni s
               peticijo za ureditev oziroma izboljšanje stanja na področju iskanja pogrešanih oseb s
               strani civilne iniciative. Vem, da jo je podpisalo okoli 500 oseb. Peticija je pa
               nastala tudi na podlagi javnosti znanih dogodkov, ko se je iskalo mladega Domna
               Simoniča in konkretnih izkušenj, s katerimi se je soočila družina. Naj povem, da je
               Domnova mati o tej izkušnji zelo pogumno spregovorila od eni od večernih oddaj in tam
               tudi konkretno navedla probleme, s katerimi so se ob iskanju njenega sina soočili.
               Podpisniki so v peticiji med drugim tudi poudarili, da je še kako pomembno, kdaj se
               začne intenzivna iskalna akcija, tudi v luči morebitnega zavarovanja sledi, če bi šlo
               za kaznivo dejanje. Vemo, da dlje kot se stvar odmika, težje je tudi do teh podatkov;
               oziroma morda neke nepopravljive škode, ki ob tem nastane. V tej peticiji so
               podpisniki zahtevali neke konkretne spremembe. Seveda se lahko z nekaterimi od njih
               strinjate v celoti, z nekaterimi ne; vendar pa me vseeno zanima, ker je bil odgovor
               precej formalen.</p>
               <p>Zanima me:</p>
               <p>Ali ste bili s tem odgovorom ministrstva seznanjeni, predvsem v luči tega, ker je
               bilo vprašanje tudi o tem, kdaj se začne ta intenzivna akcija?</p>
               <p>V nekih dokumentih, ki sem jih sama zasledila, pa piše, da policija sama oceni, ali
               je treba iskalno akcijo izvesti takoj in v kolikšni meri, v kolikšnem obsegu. Se
               pravi, da obstaja nekdo, ki odloči.</p>
               <p>Mene zanima:</p>
               <p>Ali gre tukaj za posameznika ali gre za skupino, ki odloči, v kolikšni meri in kdaj
               se začne intenzivnost akcije?</p>
               <p>Ali ste bili z omenjeno peticijo in odgovorom seznanjeni?</p>
               <p>Hvala.</p>
            </sp>
            <sp xml:id="SDZ7-Redna-22-2016-09-19.sp237">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Vesna Györkös Žnidar, izvolite.</p>
            </sp>
            <sp xml:id="SDZ7-Redna-22-2016-09-19.sp238">
               <speaker>MAG. VESNA GYÖRKÖS ŽNIDAR:</speaker>
               <p>Hvala za besedo, podpredsednik. Spoštovana poslanka, zahvaljujem se vam za vaše
               vprašanje!</p>
               <p>Menim, da je vaše vprašanje zelo pomembno in tudi zelo aktualno, ker gre za zelo
               zahtevno področje policijskega dela na eni strani, ga absolutno pozdravljam. Na drugi
               strani pa dejansko sovpada na nek način tudi z našimi prizadevanji za spremembo
               zakonodaje na tozadevnem področju; v smeri bolj učinkovitega dela policije, ker tukaj
               gre za tisto pravo pojavnost humanitarnega dela policije. Tukaj gre za ljudi, ki
               potrebujejo policijsko pomoč, ki so na nek način lahko tudi ogroženi z vidika
               njihovega življenja in zdravja. Vsaka peticija oziroma vsaka pobuda, ki pride na
               ministrstvo, je dobrodošla, če meri na izboljšanje stanja na tem področju. Seveda se
               zavedamo vseh problemov, s katerimi se soočajo naši policisti pri izvajanju te naloge
               ter tudi svojci, starši, prijatelji oseb, ki zapadejo v situacijo, da so pogrešane.
               Vemo, kakšna nepopravljiva škoda lahko iz tega nastane. Tu se absolutno pridružujem
               temu, kar ste povedali. Vendar danes lahko govorim le generalno. Ne bom se spuščala v
               konkreten primer.</p>
               <p>Področje iskanja oseb je urejeno v zakonskih predpisih, torej v Zakonu o nalogah in
               pooblastilih policije ter tudi v Zakonu o kazenskem postopku. Ker pa gre za
               situacijo, kjer gre že za sum kaznivega dejanja, kot ste tudi sami ugotovili,
               dejansko izhaja ta naloga iz naloge varovanja življenj in osebne varnostni ljudi. To
               je temeljna naloga policije. Policija na podlagi tega določila takoj ob prijavi,
               torej ko dobi prijavo, da je določena oseba pogrešana, prične izvajati vsa opravila
               za izsleditev omenjene osebe. Seveda pa policija vse svoje ukrepe prilagaja celotnemu
               kontekstu situacije; če dobi prijavo, da je pogrešan otrok, nemudoma pristopi k vsem
               operativnim ukrepom. Seveda tudi v drugih primerih pristopa. Vendar pa je njeno
               ukrepanje prilagojeno glede na zbrana obvestila oziroma podatke, ki jih policija v
               tem procesu pridobiva. Vse dokler je določena oseba pogrešana, policija dejansko
               prilagaja ukrepe, resurse in tudi materialna sredstva z namenom učinkovite izsleditve
               oziroma najdbe pogrešanega. Vendar pa moram tukaj opozoriti, da se tudi mi srečujemo
               s situacijami, ko v določenih primerih policija ne more izpolniti pričakovanj svojcev
               pogrešanih oseb zaradi zakonskih omejitev. Zaradi zakonskih omejitev, zlasti kar se
               tiče hitre, takojšne pridobitve lokacije po baznih postajah, če okoliščine še ne
               nakazujejo, da bi bilo neposredno ogroženo življenje oziroma zdravje pogrešane osebe.
               Hitro ukrepanje je bistveno. V tem kontekstu so zelo pomembna tudi naša prizadevanja
               po spremembi Zakona o nalogah in pooblastilih policije.</p>
               <p>Verjamem, da ste zelo dobro seznanjeni, v katero smer gre celoten diskurz.
               Prizadevamo si, da bi bila še večja učinkovitost iskanja policije, zato je to tudi
               naš temeljni cilj pri vseh teh predlogih, ki jih predlagamo. Zato so nam nerazumljivi
               vsi tisti očitki, predvsem s strani informacijske pooblaščenke, ker menim, da cilj
               nas, vas in vseh mora biti še bolj učinkovita policija, ker to je v dobrobit naših
               ljudi. Kot rečeno, določene omejitve so. Pravna podlaga za iskanje pogrešanih oseb na
               podlagi zadnje lokacije opreme za mobilno komuniciranje je Zakon o elektronskih
               komunikacijah; vendar pa to velja samo za tiste pogrešane osebe, za katere velja
               utemeljena verjetnost, da so neposredno ogroženi. To ne velja za osebe, ki so žrtve
               kaznivih dejanj, tukaj gre za Zakon o kazenskih postopkih in v kazenskem postopku je
               tukaj druga materija. Vendar pa si mi zelo prizadevamo, da bi se ta materija uredila
               na način, da bi policija bila še bolj učinkovita, da bi se te lokacijske informacije
               dopolnile še z določenimi drugimi podatki, na podlagi katerih bi bila lahko policija
               še bolj uspešna pri iskanju oseb. Določene omejitve so izhajale iz zakonodaje, ki je
               omejevala uporabo brezpilotnih letal in dronov. Vemo, da je pregled naselij veliko
               lažji, če ima policija na voljo ta tehnična sredstva. Sprememba zakonodaje bo tudi
               policiji, če bo pač sprejeta, omogočila, da bo lahko še bolj izpolnjevala to
               humanitarno nalogo. Hvala lepa.</p>
            </sp>
            <sp xml:id="SDZ7-Redna-22-2016-09-19.sp239">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Anja Bah Žibert, izvolite, dopolnitev odgovora.</p>
            </sp>
            <sp xml:id="SDZ7-Redna-22-2016-09-19.sp240">

               <speaker>ANJA BAH ŽIBERT (PS SDS):</speaker>

               <p>Hvala lepa, ministrica, za odgovor. Mene veseli vaš odgovor, tudi zato, ker so imeli
               podpisniki peticije občutek, da niso bili slišani niti v enem delu. Nekatere od teh
               delov ste vi sedaj sami omenili kot problematične, tudi Zakon o elektronskih
               komunikacijah in tako naprej. Iz tistega odgovora, ki so ga prejeli, poglejte si ga,
               je res odgovor zelo suhoparen glede na to, za kakšno problematiko gre. Ker je
               velikokrat nek dvom o časovnem začetku iskanja, nekateri pravijo, ko prijavijo,
               rečejo, da ni še čas.</p>
               <p>Zanima me:</p>
               <p>Ali je sprejet interni akt glede na Zakon o nalogah in pooblastilih policije, ki tudi
               določa, da bi moral generalni direktor policije sprejeti nek interni akt glede načina
               iskanja oseb?</p>
               <p>Se pravi, ne govorim o teh osebah, ki se jih išče preko Interpola v širšem smislu;
               ampak v tem konkretnem. Zdi se mi, da tudi sama policija včasih težko določa, ali gre
               res že za hitro intenzivnost ali ne; tukaj je potem še kriminalistična policija. In
               še nekaj, dejansko se mi zdi tukaj pomembno, vi ste lepo povedali, da nekatere stvari
               nameravate spremeniti skupaj v tem zakonu, vendar pa govorimo tudi o Zakonu o
               elektronskih komunikacijah. V tem primeru je policija rabila štiri dni, da je prišla
               do podatkov, kje se je zadnjič elektronska naprava fanta pojavila. To se meni zdi
               zelo dolgo glede na to, da bi verjetno v takšnih primerih policija potrebovala večja
               pooblastila.</p>
               <p>Zato me zanima:</p>
               <p>Ali ta interni akt obstaja? Ali je v njem tudi … <stage>/ izklop mikrofona/</stage></p>
            </sp>
            <sp xml:id="SDZ7-Redna-22-2016-09-19.sp241">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Vesna Györkös Žnidar, izvolite.</p>
            </sp>
            <sp xml:id="SDZ7-Redna-22-2016-09-19.sp242">

               <speaker>MAG. VESNA GYÖRKÖS ŽNIDAR:</speaker>

               <p>Hvala lepa.</p>
               <p>Kot sem že uvodoma nakazala, to področje je urejeno na zakonskem nivoju ter tudi na
               nivoju podzakonskih predpisov in v usmeritvah, ki policiji zagotavljajo učinkovito
               delo na omenjenem področju: Navodilo o razpisovanju tiralic iskanih oseb in predmetov
               ter drugih ukrepov, opomnik za izvajanje ciljnega iskanja oseb, zbirka navodil in
               usmeritev za delo policije na področju splošnih policijskih nalog. Če pogledamo tudi
               predlog spremembe 43. člena Zakona o nalogah in pooblastilih policije, poleg vseh teh
               ukrepov, ki jih predlagamo, da so nujni zato, da bo policija še bolj učinkovito
               opravljala svoje delo, je tudi določeno, da način iskanja oseb z internim aktom
               določi generalni direktor policije. Se pa strinjam, da to je področje izjemno
               občutljivo. Tudi dosedanja praksa je pokazala, da obstaja določena zakonska vrzel na
               tem področju, pri iskanju pogrešanih oseb, za katere se glede na okoliščine domneva,
               da potrebujejo pomoč. V vseh teh primerih policisti poskušajo z zbiranjem obvestil in
               vsemi aktivnostmi, ki jih na podlagi obstoječe zakonodaje lahko izvajajo, ter s
               pregledom določenih območij izslediti osebo. V pomoč so jim tudi podatki, ki jih
               pridobijo po Zakonu o elektronskih komunikacijah, vendar pa ocenjujem, da bi bili
               zelo koristni tudi drugi podatki. Zato smo zelo zainteresirani, da pride do spremembe
               Zakona o nalogah in pooblastilih policije. In vsekakor ne pristajam na te očitke
               nezaupanja v delo policije, ker vsi ti ukrepi gredo v smer, da je policija še bolj
               učinkovita, ker se sicer račun za takšno nezaupanje lahko izstavi le ljudem; to pa ni
               nikomur v interesu.</p>
               <p>Kot rečeno, v praksi se ugotavlja, da so zelo kompleksne situacije, osebe odidejo od
               doma, morda niti svojci ne prepoznavajo prvotnih znakov, morda pustijo za seboj
               določena sporočila. Policiji je treba omogočiti, da lahko ima dostop do podatkov o
               komunikacijah, torej ne samo teh lokacijskih podatkov; potem morda do videoposnetkov
               nadzornih kamer, da se vidi, kje se te osebe gibajo, v katero smer, morda ob soglasju
               bližnjega pregledati osebne predmete, prostore; potem vpogled v podatke, shranjene na
               računalniku ali na drugih nosilcih, seveda ob odredbi preiskovalnega sodnika. V to
               smer gredo naši predlogi. Da se pridobijo morda tudi podatki o plačilnem prometu, ker
               se tudi to lahko pomembni podatki. Vendar pa je treba vedeti, da smo tudi v ta namen
               v predloge sprememb dali varovalke, da policisti lahko uporabljajo te podatke le za
               namene iskanja pogrešanih oseb; torej na način in v obsegu, ki omogoča iskanje
               pogrešane osebe. Če bodo ti predlogi sprejeti, verjamem, da bomo lahko skupaj prišli
               do rešitev, ki bodo v korist naših ljudi. Upam, da sem vam odgovorila na vse, kar vas
               je zanimalo. Hvala.</p>
            </sp>
            <sp xml:id="SDZ7-Redna-22-2016-09-19.sp243">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Anja Bah Žibert, imate proceduralni predlog?</p>
               <p>Izvolite.</p>
            </sp>
            <sp xml:id="SDZ7-Redna-22-2016-09-19.sp244">

               <speaker>ANJA BAH ŽIBERT (PS SDS):</speaker>

               <p>Ker se pripravljajo spremembe, jaz ocenjujem, da bi pa morda bilo dobro, da bi v
               Državnem zboru opravili tudi širšo razpravo na to temo. Tukaj zdaj ne govorim o vašem
               delu, ker vidim, da stvari pripravljate in razmišljate; mislim pa, da se moram
               ustaviti na nalogah generalnega direktorja. Jaz sem vas zadnjič, ko smo obravnavali
               poročilo za leto 2015, opozorila na to, da je bil njegov uvodni tekst kar nekoliko
               političen. Se mi zdi, da je zelo pomembno, da raje bolj usmeri v primarne naloge. In
               dejstvo je, da tega internega akta ni. Tukaj ne gre za vaše delo, tukaj gre za delo
               generalnega direktorja; internega akta ni sprejetega. In morda potem tudi tukaj
               svojci pričakujejo lahko preveč ali pa na drugi strani vedo premalo. Ker je tukaj
               veliko odprtih vprašanj. To, kar ste že izpostavili in se z vami strinjam, je tudi
               tisto, ko najdejo pogrešano osebo, da starši niti do nje ne morejo, niti ne pustijo
               videti, da morajo dobesedno z drugimi občani in prijatelji delati obroče okrog vozil
               samo zato, da bi videli svojega otroka in da bi vedeli, kam ga peljejo. Morda v tej
               luči, in ker pripravljate spremembe tudi v to smer, takšna razprava ne bi bila slaba
               in bi bila v dobro celotnega prebivalstva v Sloveniji. Upam, da bomo o njej glasovali
               in tudi sprejeli. Hvala.</p>
            </sp>
            <sp xml:id="SDZ7-Redna-22-2016-09-19.sp245">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Anja Bah Žibert, o vašem predlogu bo Državni zbor odločal v četrtek, 22.
               septembra.</p>
               <p>Mag. Branko Grims bo postavil vprašanje ministrici za notranje zadeve mag. Vesni  Györkös Žnidar 
            </p>
               <p>Izvolite.</p>
            </sp>
            <sp xml:id="SDZ7-Redna-22-2016-09-19.sp246">

               <speaker>MAG. BRANKO GRIMS (PS SDS):</speaker>

               <p>Hvala. Vsem prav lep pozdrav!</p>
               <p>Tri dni je minilo od izjave dr. Cerarja, ki je resnično zgodovinska v smislu
               vzpostavljanja pravne države za Republiko Slovenijo. Kaj je dejal predsednik Vlade
               dr. Cerar, ko je govoril o novem valu migrantov? Citiram: <q>"Ne bomo dovolili, da bi
               nezakonito čez našo schengensko mejo v Evropsko unijo prehajali migranti. To bomo
               preprečili na vsak način."</q> Še enkrat ponavljam, najbrž gre za zgodovino. <q>"To bomo
               preprečili na vsak način."</q> Pravno to pomeni z vsemi sredstvi. A si predstavljate, če
               bi jaz lani rekel kaj takega. Ne samo, da ste me itak že nekateri zmerjali z nacistom
               pa ne vem kaj še vse, bi bila najbrž poleg moje družine za naciste razglašena še
               sosedova mucka, ki jo moji otroci radi pobožajo. Časi se pa res spreminjajo, kako je
               to zanimivo. Pa kako se vračajo stare neumnosti in kršitve zakonov, kajti vse, kar se
               je dogajalo z migranti, vse, kar je delala slovenska vlada, je bilo nezakonito – in
               to vsi dobro veste – tako z vidika prava Evropske unije kot slovenskega prava. In
               mimogrede – tudi to razvažanje po kvotah, ki ga počne Evropska unija, je tudi v
               nasprotju z nekaterimi pravnimi akti, po katerih bi moral vsak azilant zaprositi za
               azil v prvi varni državi. Če bi bila ta država v Evropski uniji, znotraj schengna, bi
               potem to veljalo za celo schengensko območje. Tako samo mimogrede za morebitne
               poslušalce danes.</p>
               <p>Tisto, kar želim vprašati ob tem, ko se stvari spreminjajo; in seveda se bodo še
               mnogo bolj, kajti 2. oktobra bo Madžarska imela referendum o migrantih, ki bo
               zanesljivo odmeval po celotni Evropski uniji, pa če se še tako sprenevedajo tisti, ki
               so odgovorni za nezakonito početje z azilanti v Evropski uniji, da temu ne bo tako.
               In potem bo v Avstriji, ki je naša soseda, končno drugi krog predsedniških volitev,
               na katerih, če se ne zgodi kaj zelo nenavadnega, bo ponovno zmagal Norbert Hofer.
               Sledile bodo predčasne parlamentarne volitve v Avstriji, na katerih bo potem
               Avstrijska svobodnjaška stranka najmočnejša stranka; in gospod Hofer s svojimi
               sodelavci bo naš sogovornik, kar bo izjemno zanimivo.</p>
               <p>In zato, gospa ministrica, vas sprašujem danes, ko je še čas:</p>
               <p>Kako boste v resnici izvajali te zgodovinske besede dr. Cerarja; tudi v luči tega, da
               so nam sosedje nekaj migrantov, mislim, da jih je bilo osem, očitno nelegalno že
               poslali nazaj enkrat?</p>
               <p>Pa slišim, da to ni bil edini tak primer. Moje vprašanje ni, da bi komentirali besede
               dr. Cerarja ali pa jih spreminjali; ampak kako boste izvajali to odločitev, ki jo
               pozdravljam, ker pomeni eno – da se bo končno v Sloveniji začel spoštovati pravni
               red. Polovico mandata je vlada, ki je prisegala na pravno državo … <stage>/ izklop
               mikrofona/</stage></p>
            </sp>
            <sp xml:id="SDZ7-Redna-22-2016-09-19.sp247">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Vesna Györkös Žnidar, izvolite.</p>
            </sp>
            <sp xml:id="SDZ7-Redna-22-2016-09-19.sp248">
               <speaker>MAG. VESNA GYÖRKÖS ŽNIDAR:</speaker>
               <p>Hvala lepa, gospod podpredsednik.</p>
               <p>Spoštovani poslanec, meni se te beseda premierja Cerarja ne zdijo ravno zgodovinske,
               ker mislim, da bistveno ne odstopajo od izjav, ki jih dajemo predstavniki Ministrstva
               za notranje zadeve pa morda tudi nekateri drugi člani vlade. Seveda je prav, da ne
               komentiram, tudi nisem poklicana, da komentiram njegove izjave. Verjamem, da je sam
               vsebinsko do določene mere zapolnil te izjave. Ve se, na kakšen način poteka
               izvajanje schengenske ureditve, na kakšen način se varuje državna meja. Vam bom pa na
               kratko predstavila, na kakšen način se mi pripravljamo, na kakšen način se vlada
               pripravlja na morebitno ponovitev vala in katere okoliščine so tiste, ki botrujejo
               spremenjeni situaciji. Vemo, da razlika glede na prejšnjo situacijo je, da države na
               severu meje zapirajo. To je tista okoliščina, ki jo moramo primerno udejanjiti pri
               vseh naših ukrepih pri pripravah na morebiten nov val. Razmere na področju migracij
               so se spremenile. Vemo, da se vzpostavlja nadzor na notranjih mejah severno od nas,
               zato tudi Slovenija pripravlja več ukrepov za zagotovitev varnosti zunanje meje; kot
               že v preteklosti. Zavedamo se svoje dolžnosti kot schengenska država, izvaja se
               poostrena kontrola na zunanji meji in na mejnih prehodih s Hrvaško ter ob izravnalnih
               ukrepih v notranjosti, ker to je del celovitega in učinkovitega varovanja državne
               meje.</p>
               <p>Na ministrstvu tudi pripravljamo določene zakonodajne rešitve in ukrepe, ki bi ob
               spremenjenih migracijskih razmerah, če bi bil ogrožen javni red in notranja varnost,
               omogočili učinkovito delovanje policije v postopkih s tujci v smislu bolj učinkovite
               in hitrejše obravnave, v smislu vračanja tujcev, ki nezakonito prestopijo državno
               mejo. V fazi posodabljanja so tudi načrti za aktivnosti policije, izpostavljajo se
               tudi določene lokacije za obravnavo teh oseb na meji, ki bodo omogočile še hitrejše
               vračanje v sosednje varne države. Tudi razpis za zaposlitev novih nadzornikov državne
               meje je bil zunaj, prav tako potekajo aktivnosti na področju začasnih tehničnih ovir,
               pomaga nam Slovenska vojska, pomaga nam Furs. Oktobra bo tudi stopila v veljavo nova
               uredba o mejni in obalni straži, ki nadomešča obstoječo uredbo Frontexa. Teoretično
               bi lahko Slovenija ob določenih pogojih tudi zaprosila za Frontexove sile, vendar pa
               menim, da je primerneje, da v prvi fazi gredo te sile na zunanje meje Evropske unije,
               ki pa je Slovenija ne varuje. Prav tako so načrtovana številna srečanja na
               ministrskih ravneh. V naslednjih dneh se bom sestala najprej z ministrom za notranje
               zadeve Nemčije, zatem se bom takoj sestala s poljskim notranjim ministrom. Prav tako
               v tem trenutku potekajo zelo intenzivne aktivnosti za moje srečanje še z ostalimi
               ministri Višegrajske skupine, s katerimi imamo zelo dobre odnose in so takrat tudi na
               moj poziv prvi priskočili na pomoč. Prav tako se sestajajo generalni direktorji
               policij po nižjih operativnih ravneh, da se poenoti pogled na možne rešitve in da se
               vzpostavljajo že vzorci za prihodnje sodelovanje oziroma dogovori, ki bodo v pomoč
               pri varovanju zunanje in tudi schengenske meje.</p>
               <p>Me pa veseli, da ste izpostavili tudi ravnanje Avstrije. Mi smo takoj ugovarjali že
               ob vzpostavitvi ponovnega začasnega nadzora na meji med Slovenijo in Avstrijo, ker
               menim, da ni popolnoma nobenega objektivnega razloga za te notranje meje, saj
               situacija v Sloveniji ne predstavlja nobene grožnje niti Avstriji niti kateremukoli
               drugemu delu schengenskega območja. To zadnje ravnanje Avstrije kaže, da ti ukrepi ne
               izhajajo niti iz varnostne slike niti iz situacije prehajanja meje, ampak da se
               schengen že spreminja v zunanjepolitično vprašanje. Mi smo ob tem nepravilnem
               ravnanju avstrijskih varnostnih organov tako urgirali. Tudi smo jih pozvali k
               doslednemu izvajanju sporazuma o vračanju. Dosedanji podatki, ki jih imamo do sedaj,
               kažejo na to, da je vsaj za zdaj zadeva na operativnem nivoju razčiščena in da v
               prihodnje do takšnih situacij več ne bo prihajalo. Če pa se to ponovi, bomo pa zadevo
               dvignili na višji nivo, torej na ministrski nivo. V fazi priprave pa je tudi
               trilateralna iniciativa med Slovenijo, Avstrijo in Hrvaško, ki bo tudi državam
               Zahodnega Balkana pomagala pri vzpostavitvi kontingentnega načrta za pomoč državam,
               zlasti Makedoniji in Srbiji, kar je izjemnega pomena. Prav tako bo delovala mreža
               kontaktnih točk, preko katerih se bodo izmenjevali podatki o trendih, aktivnostih in
               tudi zakonodajnih ukrepih, da bomo v regiji lažje obvladovali situacijo. In na ta
               način bo tudi situacija v Sloveniji obvladljiva. Hvala.</p>
            </sp>
            <sp xml:id="SDZ7-Redna-22-2016-09-19.sp249">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Branko Grims, zahtevate dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-22-2016-09-19.sp250">

               <speaker>MAG. BRANKO GRIMS (PS SDS):</speaker>

               <p>Ravno danes slovenski mediji poročajo o bistveno povečanem dotoku migrantov v
               Grčijo.</p>
               <p>Seveda to ni ravno tako, kot se prikazuje v slovenskih medijih, kajti ta tok se že
               nekaj časa zelo hitro povečuje. Dnevno sicer niha, ampak se bistveno povečuje; poleg
               tega se je bistveno povečal tudi dotok migrantov spet preko Sredozemlja na območje
               Republike Italije. Dejstvo je, če upoštevamo vse nelegalne prehode preko zunanje meje
               Evropske unije, tok niti ni tako bistveno nižji, kot je bil na svojem vrhuncu lansko
               jesen; kar je zelo resno opozorilo. Jasno je, da ta pogodba, ki se jo grejo tisti, ki
               so odgovorni za nezakonitosti in s tem tudi za vsa teroristična dogajanja v Evropi,
               za vse zločine, zdaj poskušajo to prevaliti in reči, da se pogovarjajo z Erdoganom.
               Ampak iz teh kupčij seveda na koncu ne bo nič. To je vsem, ki malo vedo o mednarodni
               politiki, jasno, ker gre pač za medsebojno izsiljevanje in držanje v kleščah. To se
               ne bo dobro končalo. V teh razmerah je vprašanje, kaj naredijo sosedi in kaj naredimo
               mi. Pri sosedih je stvar jasna. Res je to, kar ste rekli, da oni ravnajo tako, kot
               ravnajo. Samo zakaj? Zaradi tega, ker ste vi lani nelegalno spustili čez mejo pol
               milijona migrantov. In mi branimo zunanjo schengensko mejo, čeprav nismo več zunanja
               država Evropske unije. Kar seveda pomeni, da smo toliko bolj odgovorni. In zdaj se to
               vrača kot bumerang.</p>
               <p>In zato še enkrat vprašam:</p>
               <p>Kako v resnici, če ste lahko konkretni, boste izvajali besede dr. Cerarja, da boste
               vsak nelegalen prehod meje preprečili, citiram dr. Cerarja, <q>"na vsak način"</q>?</p>
            </sp>
            <sp xml:id="SDZ7-Redna-22-2016-09-19.sp251">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Vesna Györkös Žnidar, izvolite.</p>
            </sp>
            <sp xml:id="SDZ7-Redna-22-2016-09-19.sp252">

               <speaker>MAG. VESNA GYÖRKÖS ŽNIDAR:</speaker>

               <p>Hvala lepa.</p>
               <p>Ponovno, ne vem kolikokrat že, nobenih kršitev ni bilo; niti z vidika evropske
               zakonodaje niti z vidika nacionalne zakonodaje. Schengenski pravni red se je ob
               upoštevanju vseh specifik ves čas izvajal. Vlada je ravnala po vseh usmeritvah, tudi
               tega državnega zbora. Če ste morda pozabili, vam lahko preberem. Izrecno je bilo
               naloženo, da Republika Slovenija naj trenutno migrantsko krizo obravnava kot
               humanitarno krizo in v vseh postopkih ravna skladno z evropskimi načeli solidarnosti.
               To je sklep Državnega zbora. Absolutno ne pristajam na te očitke, da je bilo karkoli
               narobe, ker dejansko ni bilo. Tudi kvote so bile dogovorjene na nivoju voditeljev
               držav, ki so se zavezali, da bodo preselili oziroma premestili določeno število oseb,
               ki očitno potrebujejo mednarodno zaščito; in to se tudi izvaja. Slovenija se v celoti
               zaveda svoje odgovornosti kot države na zunanji schengenski meji in izvaja
               schengenski pravni red. Slovenija nikoli ni odprla meje in je tudi nikoli ne bo
               odprla po vzoru teh držav na severu, ki so dejansko odprle meje. Mislim, da ta
               schengenska demagogija ne bo pomagala v dani situaciji. Ti nedodelani očitki, da
               Slovenija ni spoštovala schengenskega acquisa, niso v skladu s tem, kar sem ravnokar
               povedala; tudi v skladu s tem sklepom Državnega zbora. In vi nikoli ne dokončate
               vaših izvajanj, nikoli ne poveste, kaj pa bi naj Slovenija naredila na meji, ko pride
               15 tisoč ljudi – otroci, ženske, nosečnice. Kako bi naj Slovenija po vaše ravnala?!
               In se sprašujem, zakaj je potem Državni zbor takratni vladi naložil, naj policija na
               meji uporabi policijsko silo. Dajmo se o tem pogovoriti, če vztrajno trdite, da je
               Slovenija nekaj narobe naredila.</p>
               <p>Alternativa situaciji, kot je sedaj, je 500 tisoč prosilcev za mednarodno zaščito v
               Sloveniji ali pa ogromen begunski kamp na naši meji, ker vemo, da ti ljudje niso
               hoteli v Sloveniji ostati, so želeli naprej, ker so bili na nek način tudi
               povabljeni. In Slovenija je ravnala povsem trezno, sorazmerno, zagotovili smo humano
               obravnavo skoraj 500 tisoč migrantov, pri čemer smo varovali tudi naše nacionalne
               interese. Ne morem razumeti, zakaj je Slovenija tukaj problem. Organizirali smo se,
               humano smo obravnavali te ljudi, prvi smo zaustavljali migrantski tok ter tudi
               vzpostavili pogoje, da se je ta rešitev v Makedoniji prijela, da se je situacija
               spravila v normalne okvirje. Seveda pa prihodnosti ne more napovedovati nihče. Za nas
               so ključni vidiki varnost, za nas je ključni vidik, kako zaščititi nacionalne
               interese glede na to, da so evropske rešitve zelo krhke; kako preprečiti zlom
               azilnega sistema glede na naše absorpcijske sposobnosti in poskrbeti za tiste, ki se
               bodo eventualno znašli na našem ozemlju, ker nekaj se jih zagotovo bo. To je dejstvo.
               Vse ostalo pa je politikanstvo in demagogija. Hvala.</p>
            </sp>
            <sp xml:id="SDZ7-Redna-22-2016-09-19.sp253">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Branko Grims, imate zahtevo za razpravo.</p>
            </sp>
            <sp xml:id="SDZ7-Redna-22-2016-09-19.sp254">

               <speaker>MAG. BRANKO GRIMS (PS SDS):</speaker>

               <p>Glede na izjemno zanimive besede gospe ministrice moram predlagati, da o tem
               spregovori Državni zbor.</p>
               <p>Če govorimo o demagogiji, spoštovana gospa ministrica. Navodila vlade so bila, da se
               je meje odprlo, da se je igralo tisto, čemur smo popularno rekli ilegalni migrant
               express, da se je ljudi brez zadostnega preverjanja, skladno s standardi schengena,
               spuščalo čez mejo. Takrat sem vas opozarjal, da se bo zanesljivo zgodilo, da se bodo
               med njimi skrivali teroristi; vi ste se pa norca delali iz tega. Še potem, ko so se
               že zgodile teroristične akcije, ste rekli, citiram: <q>"Nimamo podatkov o tem, da bi šel
               kdo čez Slovenijo."</q> In kaj je zdaj? Zdaj se je neizprosno izkazalo, o tem je poročal
               že tudi CNN, da je najmanj osem ljudi, ki so bili neposredni podporniki ali so
               načrtovali teroristična dejanja, šlo čez Slovenijo v okviru tega migrantskega toka.
               Ocena nemške tajne službe, objavljena na njihovi spletni strani, jo gotovo poznate,
               pa je, da je skupno število teroristov, ki so prišli z migrantskim tokom v Nemčijo,
               približno milijon in pol jih je bilo v celoti, nekaj čez 500 in da gre za sorazmerja,
               kar pomeni, da je šlo vsaj 150 teroristov čez Slovenijo. Omogočili pa ste jim to vi,
               ker ste dali navodilo policiji, da ne izvaja vseh stvari po zakonu. Da je temu res
               tako, je potrdil sam dr. Cerar. Takrat, ko pa ste res začeli spet izvajati schengen v
               veliki meri, ko je rekel, da bomo danes ob polnoči pa izvajali schengen – in nekaj
               podobnega ste tudi vi rekli. Enako je potrdil tudi zadnjič na seji direktor policije,
               ko sem ga isto vprašal kot vas – to sem tudi povedal na tiskovni konferenci potem –,
               ko je rekel: <q>"Mi smo pripravljeni, da kadarkoli v celoti začnemo izvajati
               zakonodajo."</q> Pa sem mu rekel, ali ne bi morali vedno v celoti izvajati
               zakonodajo.</p>
               <p>Še enkrat povem, jaz ne trdim, da je policija kriva ali službe; krivi ste vi v vladi
               in vaša koalicija, ker ste dali navodilo, da se lahko pravni red Evropske unije krši.
               In zdaj se to vrača kot bumerang. Za sosede nismo dovolj, kot bi se temu reklo,
               verodostojni, ker pač gledajo državo po njeni vladi, po vladajočih; in zaradi tega
               nas tako obravnavajo in potem poskušajo z vsemi triki; tudi tako, da nam kakšnega
               nelegalno nazaj pošljejo. To dogovarjanje med šefi držav, ki ste ga omenili, stvari
               so prepozne in na napačen način. Če vas lahko spomnim samo na eno od izjav šefov
               držav, je francoski predsednik Hollande izjavil, da se moramo navaditi živeti s
               terorizmom. Oprostite, ne bom se! In nikoli ne pristajam na to, da kdorkoli, ki je na
               funkciji, ima pravico reči kaj takšnega. In zato mora o tem spregovoriti Državni
               zbor.</p>
            </sp>
            <sp xml:id="SDZ7-Redna-22-2016-09-19.sp255">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Branko Grims, o vašem predlogu bo Državni zbor odločal v četrtek, 22.
               septembra.</p>
               <p>Opravičujem se v imenu strokovne službe, vam bodo zamenjali mikrofon, ker je nekaj z
               njim narobe.</p>
               <p>Gospod Uroš Prikl bo postavil vprašanje ministru za infrastrukturo dr. Petru
               Gašperšiču.</p>
               <p>Izvolite.</p>
            </sp>
            <sp xml:id="SDZ7-Redna-22-2016-09-19.sp256">

               <speaker>UROŠ PRIKL (PS DeSUS):</speaker>

               <p>Hvala lepa, predsedujoči.</p>
               <p>Tokrat moje vprašanje ne bo direktno mariborsko, seveda bo posredno tudi mariborsko,
               ampak zato nič manj pomembno.</p>
               <p>Minister za infrastrukturo, sprašujem vas glede ustreznosti izvedbe postopka tako
               imenovanega ECS oziroma postopka izbire izvajalca za vzpostavitev elektronskega
               sistema cestninjenja za tovorna vozila v Republiki Sloveniji.</p>
               <p>Zanima me:</p>
               <p>Ali ocenjujete, da je bil postopek izbire izvajalca izveden dovolj transparentno in
               strokovno?</p>
               <p>Postopkovno nedvomno je bil, to je potrdila Državna revizijska komisija.</p>
               <p>Predvsem pa me zanima:</p>
               <p>Ali je bil ekonomsko upravičljiv, še posebej glede na vse očitke, ki jih lahko v
               zadnjem času preberemo iz medijev?</p>
               <p>Kot je mogoče iz teh medijev razbrati, bo morala vlada dati poroštvo za izvedbo
               projekta, ki po nekaterih projekcijah zagotavlja zgolj 15 milijonov evrov dodatnega
               prihodka iz naslova cestninjenja, po drugih pa celo manj. Slišati je, da bi lahko
               potencialni, torej neizbrani izvajalci lahko dodatno zagotovili 80 milijonov dodatnih
               prihodkov iz tega naslova elektronskega cestninjenja tovornjakov v Sloveniji. Res je,
               da je izbira izvajalca za elektronsko cestninjenje v rokah Darsa, pa vendar bo vlada
               morala dati poroštvo za ta projekt.</p>
               <p>Ker je kot opcijska rešitev v tovrstnih projektih možno tudi javno-zasebno
               partnerstvo, me zanima:</p>
               <p>Zakaj Dars ni preizkusil te možnosti?</p>
               <p>Vem, to mi je jasno, da ima Dars določeno mero o avtonomnosti; pa vendar mora država
               kot dober gospodar izkoristiti, uveljaviti to možnost in priložnost, da zavrne
               projekte, ki na državo prenašajo nova finančna bremena – oziroma potencialna v
               konkretnem primeru –, če ima na voljo finančno bolj ugodne rešitve kot obstoječe.</p>
               <p>Gospod minister, ob zaključku me še zanima:</p>
               <p>Ali bo možno elektronski sistem cestninjenja razširiti tudi na 3. razvojno os, ki bo
               slej ko prej, prepričan sem, zaživela?</p>
               <p>Ali razmišljate o tem, da bi cestninjenje tovornjakov prenesli oziroma prestavili
               tudi na državne ceste?</p>
               <p>Hvala lepa.</p>
            </sp>
            <sp xml:id="SDZ7-Redna-22-2016-09-19.sp257">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Minister za infrastrukturo dr. Peter Gašperšič, izvolite.</p>
            </sp>
            <sp xml:id="SDZ7-Redna-22-2016-09-19.sp258">

               <speaker>DR. PETER GAŠPERŠIČ:</speaker>

               <p>Hvala lepa, predsedujoči.</p>
               <p>Spoštovani gospod poslanec, pristojnosti v zvezi z izvedbo cestninjenja so v celoti
               na družbi Dars; mislim, da je pomembno, da se to uvodoma razjasni. Skladno s tem je
               Dars tudi julija lani objavil javno naročilo za vzpostavitev in delovanje
               elektronskega cestninskega sistema v prostem prometnem toku. Gre za elektronsko
               cestninjenje po prevoženih kilometrih za tovorna vozila oziroma za vsa vozila z maso,
               večjo od 3 tisoč 500 kilogramov. Decembra lanskega leta pa je Dars izvedel tudi
               odpiranje ponudb. Prejeli so štiri ponudbe, ki jih je potem naročnikova strokovna
               komisija tudi natančno pregledala in ovrednotila po teh objavljenih merilih. Za
               ocenjevanje ponudb in skladno z Zakonom o javnem naročanju je pripravila tudi predlog
               izbire najugodnejšega ponudnika, ki ga je potem Dars kot naročnik tudi potrdil in za
               izvajalca izbral slovensko-norveški konzorcij, to je konzorcij družb Telekom
               Slovenije in družbe Q-Free. Ponudbena cena je bila malenkost nižja od 100 milijonov
               evrov. Na naročnikov izbor tega najugodnejšega ponudnika pa so se potem pritožili vsi
               trije neizbrani ponudniki. O vloženih revizijskih zahtevkih pa je potem odločala
               Državna revizijska komisija, ki je svojo odločitev s pravnomočno odločbo oziroma
               sklepom potem tudi sprejela 29. julija letošnjega leta in vse te zahtevke v celoti
               zavrnila. S tem je potem postal pravnomočen tudi Darsov sklep o izboru izvajalca.
               Skladno s tem je bila potem sklenjena pogodba s tem izbranim izvajalcem, in sicer 6.
               septembra letošnjega leta, torej slabih 14 dni nazaj.</p>
               <p>Mislim, da je glede pravilnosti in zakonitosti izvedbe tega postopka vse povedala
               Državna revizijska komisija, kar je tudi obsežno obrazloženo v obrazložitvi Državne
               revizijske komisije, ki obsega preko 70 strani besedila. Vzpostavitev elektronskega
               cestninskega sistema bo v celoti financiral Dars in predvidoma za to investicijo tudi
               ne bo potreboval poroštva države. To je pomembno. Dars za to investicijo predvidoma
               ne bo rabil poroštva s strani države. Glede ocen o višini dodatnih prilivov iz
               naslova pobrane cestnine pa te projekcije, ki jih je naredil Dars, nakazujejo, da bo
               nekje okoli 8,5 % več pobrane cestnine zaradi tega, ker bo sistem popoln. Ne bo več
               odsekov, kjer tovorna vozila niso bila cestninjena. Iz tega naslova se pričakuje
               približno 15 milijonov evrov dodatnih prilivov letno. Izbira tehnologije ali sistema
               cestninjenja na te prilive ne vpliva; ne glede na to, na kakšen sistem. Če cestninimo
               avtocestni sistem po prevoženih kilometrih, bomo izbrali približno enako oziroma
               enako prilivov ne glede na to, kateri sistem je. Oziroma nekateri so lahko malo
               dražji, malo cenejši – v tem je potem možna razlika. Priliv iz pobranih cestnin je
               enak ne glede na to tehnologijo. Višji prilivi pa bi bili sicer možni z večanjem
               prometa ali z dvigom tarif za pobrane cestnine.</p>
               <p>Glede javno-zasebnega partnerstva naj povem še to, da je za uvedbo elektronskega
               cestninskega sistema Dars pripravil tudi izhodiščni, konceptualni dokument, v katerem
               je obdelal tudi možnost javno-zasebnega partnerstva, ki pa se ni izkazala za
               najugodnejša, ker je investitor v tem konkretnem primeru sposoben investicijo
               financirati sam, torej samostojno. Povem še to, da je elektronski cestninski sistem
               možno razširiti tudi na nove cestninske odseke, torej tudi na 3. razvojno os.
               Cestninjenje tovornih vozil na ostalih državnih cestah pa zaenkrat ni predvideno.
               Hvala lepa.</p>
            </sp>
            <sp xml:id="SDZ7-Redna-22-2016-09-19.sp259">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Uroš Prikl, izvolite, zahtevate dopolnitev odgovora.</p>
            </sp>
            <sp xml:id="SDZ7-Redna-22-2016-09-19.sp260">

               <speaker>UROŠ PRIKL (PS DeSUS):</speaker>

               <p>Hvala lepa.</p>
               <p>Saj to sem že uvodoma povedal, da mi je povsem jasno, da je tu velika mera
               avtonomnosti podjetja Dars in da je postopek ocenila Državna revizijska komisija kot
               ustreznega. Ampak jaz sem spraševal to, kar ste mi na nek način odgovorili, ali je to
               upravičeno z ekonomskega vidika. Pravite, da so se vsi pritožili, razen seveda
               izbranega izvajalca. Potemtakem bi človek sklepal, da je zadeva okej. Če so vsi
               nezadovoljni, razen tistega enega, potem ste očitno pravega izbrali. Skozi vaše
               odgovore se mi je nehote to vprašanje postavilo. Vedno je dilema – ali iti na novo
               zadevo ali obstoječi sistem modificirati.</p>
               <p>Ali so bile morda tudi te možnosti pri obstoječem sistemu, takšen, kot je, da bi ga
               bilo mogoče na nek način nadgraditi?</p>
               <p>Seveda še enkrat vprašanje:</p>
               <p>Zakaj pa ne na ostale ceste?</p>
               <p>Nočem jaz biti ta, ki bi zdaj tu hotel zadnji evro od avtoprevoznikov, od kamionarjev
               ali kakorkoli naj temu rečem. Vendarle opažam, da je mnogo tovornega prometa tudi na
               cestah, ki niso ta avtocestni križ v Sloveniji. Morda bi veljalo razmisliti o teh
               zadevah ravno zaradi tega trenutka, ko država špara ter skuša čim bolje napolniti
               pokojninsko in tudi zdravstveno blagajno, tudi proračun.</p>
               <p>Sicer pa hvala lepa še za dodatno pojasnilo k odgovoru.</p>
            </sp>
            <sp xml:id="SDZ7-Redna-22-2016-09-19.sp261">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Peter Gašperšič, izvolite.</p>
            </sp>
            <sp xml:id="SDZ7-Redna-22-2016-09-19.sp262">

               <speaker>DR. PETER GAŠPERŠIČ:</speaker>

               <p>Hvala lepa.</p>
               <p>Glede tega, kateri sistem oziroma zakaj ni predvideno še dodatno cestninjenje na
               drugih državnih cestah – ta odločitev je bila sprejeta že kar nekaj let nazaj, ko je
               bil Darsu dan okvir, da zagotovi cestninjenje v prostem prometnem toku za tovorna
               vozila; in izključno na omrežju, ki ga upravlja Dars; se pravi avtocestno omrežje in
               tovorna vozila. Za osebna vozila torej ostajamo na vinjetah, ne cestninimo, tudi po
               prevoženih kilometrih osebnih vozil; in ne cestninimo tovornih vozil kjerkoli izven
               omrežja, s katerim upravlja Dars. S tem v veliki meri že determiniramo tudi
               tehnologijo, ki je smotrna za nek okvir cestninjenja. Če bi želeli cestniniti tudi
               osebna vozila pa če bi to želeli širiti tudi izven omrežja, ki ga upravlja Dars, bi
               verjetno kakšne druge ponudbe, kot je sedaj ta, ki je bila izbrana za to ceno,
               postale smiselne in smotrne. Kot sem obveščen, je izbrana ponudba, ki ponuja
               mikrovalovno tehnologijo. To je podobna tehnologija, kot jo poznajo v Avstriji. Vemo
               pa, da nekatere države v Evropski uniji, med njimi tudi Slovaška, prehajajo oziroma
               že uporabljajo satelitsko tehnologijo, ki pa je mnogo bolj fleksibilna, če bi želeli
               cestninjenje uvesti na ostalem omrežju, na državnih cestah ali eventualno tudi za
               druge vrste vozil. S tem ko se je v preteklosti, že kar nekaj let nazaj Darsu
               naročilo, da zagotovi cestninjenje tovornih vozil na svojem omrežju, je bila s tem na
               nek način pogojena tudi smotrnost te tehnologije. V okvirih teh možnosti so tudi bile
               ponujene tehnologije, v okviru teh prejetih ponudb na voljo. Razpravljati, kaj bi
               bilo, če bi bilo, je pa potem verjetno stvar druge debate. Hvala.</p>
            </sp>
            <sp xml:id="SDZ7-Redna-22-2016-09-19.sp263">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Marko Pogačnik bo postavil vprašanje ministrici brez resorja, pristojni za
               razvoj, strateške projekte in kohezijo, v funkciji ministra za finance ter ministrici
               brez resorja, pristojni za razvoj, strateške projekte in kohezijo, gospe Alenki
               Smerkolj.</p>
            </sp>
            <sp xml:id="SDZ7-Redna-22-2016-09-19.sp264">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, hvala za dano besedo.</p>
               <p>Spoštovana ministrica gospa Smerkolj, želel bi vam zastaviti vprašanje v zvezi s
               črpanjem evropskih sredstev v letošnjem letu. Vsi se zavedamo tukaj, da so evropska
               sredstva zelo pomembna postavka tudi za slovenski proračun. Glede na javno dostopnost
               podatkov lahko vidimo, da je gibanje odhodkov in prihodkov slovenskega proračuna za
               leto 2016 približno v skladu s tistim, kar je bilo tudi napovedano. Najbolj pa
               odstopajo napovedani prihodki s strani evropskih sredstev.</p>
               <p>Ali lahko pojasnite parlamentu in širši javnosti, kje je vzrok za takšno
               odstopanje?</p>
               <p>Kakšna je do zdaj poznana realizacija, vsaj za prvih sedem mesecev?</p>
               <p>Če jaz razpolagam s pravilnimi podatki, smo za leto 2016 planirali skoraj eno
               milijardo teh sredstev oziroma 927 milijonov evrov.</p>
               <p>Kakšna je realizacija na zadnji razpoložljivi dan in kakšen je okvir do konca
               leta?</p>
               <p>Hvala.</p>
            </sp>
            <sp xml:id="SDZ7-Redna-22-2016-09-19.sp265">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Alenka Smerkolj, izvolite.</p>
            </sp>
            <sp xml:id="SDZ7-Redna-22-2016-09-19.sp266">

               <speaker>ALENKA SMERKOLJ:</speaker>

               <p>Hvala lepa za vprašanje, za katerega se zahvaljujem, ker verjamem, ne samo da
               poročamo odboru za evropske zadeve; prav je, da o stanju koriščenja evropskih
               sredstev slišite tudi vi, poslanci, ter tudi širša javnost.</p>
               <p>Da bomo to zgodbo malo bolje razumeli, moram začeti z zadnjima dvema letoma. V
               zadnjih dveh letih so bili zneski, ki jih je Slovenija uspela počrpati, res enormno
               visoki. Zavedati pa se moramo enega dejstva, da je v prejšnji perspektivi v okviru
               devetih let, ko je možno črpanje sredstev, bilo samo v zadnjih dveh letih, ko se je
               perspektiva že uradno končala, počrpanih skoraj polovica sredstev. Zato smo imeli kar
               veliko anomalijo. Zakaj? Ker smo 4 milijarde dvesto sredstev, ki smo jih imeli na
               razpolago, počrpali v zadnjih dveh letih. To pomeni, da so bile takrat investicije
               izjemno visoke; in to je tista ključna anomalija. Kljub temu da so bili vsi resorji,
               ker tukaj lahko govorim o vseh resorjih, res obremenjeni v teh dveh letih s črpanjem,
               smo kljub temu uspeli vzpostaviti vse dokumente, ki so potrebni za novo perspektivo.
               V lanskem letu smo tudi vzpostavili normativni okvir.</p>
               <p>Če se zdaj vrnem na to, kaj v tem trenutku že imamo, je sledeče. Omejila se bom samo
               na tisti del, za katerega odgovarjam v okviru moje službe, ker polega tega imamo še
               en velik del na MKGP, se pravi na kmetijstvu, na ribištvu, na migrantih. In le en del
               te milijarde, ki ste jo omenili, v resnici pripada meni; tukaj pa lahko govorimo o
               približno 400 milijonih evrov sredstev. Dejstvo je, da črpanje poteka počasneje, kot
               smo predvidevali, ampak v tem trenutku lahko postrežem s podatkom, da imamo do
               današnjega dneva izdanih odločitev o podpori, se pravi ko resor dobi zeleno luč, da
               lahko začne z nekim projektom, če gre za neposredno potrditev ali da gre v nek javni
               razpis, če govorimo o javnih razpisih; smo v okviru organa upravljanja izdali 109
               odločb za 672 milijonov evrov. To pomeni, da je to tisti del, ki praktično zdaj
               omogoča črpanje. Lahko z veseljem napovem, da bo eden od projektov, ki bo prvi takšen
               investicijski projekt, ki bo dokončan, čistilna naprava v Kamniku, odprt že v
               naslednjem mesecu. Dejstvo je, da črpanje poteka, dejstvo je, da v naslednjem letu
               predvidevamo, da bomo izdali za približno milijardo in pol evrov vseh odločitev o
               podpori, kar pa pomeni tudi polovico celotnega zneska, ki je Sloveniji do leta 2023
               na razpolago.</p>
               <p>Če se primerjamo z ostalimi državami Evropske unije, lahko ugotovimo, da Slovenija ne
               zaostaja. Približno polovica je takšnih, ki so svoje organe že prijavile ali pa
               nominirale Evropski komisiji. Vendar pa je približno 25 % takšnih, ki pa so tudi v
               nekaterih operativnih programih že prišle do povračil. In to je tudi tisti del, ki
               nas v tem letu še čaka. Mi imamo zdaj dve prioriteti do konca letošnjega leta. Po eni
               strani, da še akreditiramo sistem, da lahko začnemo zahtevati povračila iz Bruslja;
               in po drugi strani, da zagotovimo vse, da v fazi zaključevanja prejšnjega obdobja iz
               Bruslja uspešno prepeljemo še zadnjih 5 % sredstev, ki so trenutno za vse države še
               zadržana na Evropski komisiji. Toliko zaenkrat.</p>
            </sp>
            <sp xml:id="SDZ7-Redna-22-2016-09-19.sp267">

               <speaker>PODPREDSEDNIK PRIMOŽ HAINZ:</speaker>

               <p>Mag. Marko Pogačnik, zahtevate dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-22-2016-09-19.sp268">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, hvala še enkrat za dano besedo.</p>
               <p>Spoštovana ministrica, jaz z vašim odgovorom nisem zadovoljen. Nisem zadovoljen iz
               več razlogov, niste mi odgovorili konkretno na tista vprašanja, ki sem vam jih
               postavil. Postavil sem vam tudi vprašanje kot ministrici za finance. Zaradi tega
               pričakujem, da mi boste v nadaljevanju dali to pojasnilo, za katerega sem vam
               zastavil vprašanje. Izgovarjali ste se, da tako kvalitetnega črpanja evropskih
               sredstev glede na uspešnost prejšnjih dveh let ne moremo pričakovati v tem letu.</p>
               <p>Zakaj je potem v proračunu postavka 927 milijonov evrov iz naslova evropskih
               sredstev?</p>
               <p>Vprašanje je bilo:</p>
               <p>Koliko je počrpanih teh sredstev na zadnji razpoložljivi znani dan in koliko se
               pričakuje do konca leta?</p>
               <p>In vsaj iz javno dostopnih podatkov, lahko vam povem, da je v juliju Slovenija
               počrpala 642 tisoč evrov sredstev, ker je najmanj, odkar je Slovenija članica
               Evropske unije. V mesecu juniju pa 6,4 milijona evrov, kar je pa drugi najnižji
               znesek, odkar je Slovenija članica Evropske unije. V letošnjem letu razlika med bruto
               in neto vplačili znaša zgolj 54 milijonov evrov.</p>
               <p>Koliko bo do konca leta?</p>
               <p>Konec lanskega leta je bilo približno 450 milijonov.</p>
               <p>Kateri so razlogi, zakaj Slovenija še vedno nima podpisanega dokumenta o evropski
               perspektivi za obdobje 2014–2020?</p>
            </sp>
            <sp xml:id="SDZ7-Redna-22-2016-09-19.sp269">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Ministrica gospa Alenka Smerkolj, izvolite.</p>
            </sp>
            <sp xml:id="SDZ7-Redna-22-2016-09-19.sp270">

               <speaker>ALENKA SMERKOLJ:</speaker>

               <p>Si bom zamenjala kapo in bom šla na širšo zgodbo, ki jo želite.</p>
               <p>Dejansko smo v državnem proračunu 2016 iz naslova prejetih sredstev načrtovali
               milijardo evrov, od tega 312 milijonov za izvajanje skupne kmetijske in ribiške
               politike, 300 milijonov iz naslova strukturnega sklada, 200 milijonov iz kohezijskega
               sklada, 135 milijonov evrov iz naslova drugih programov; od slednjega 73 milijonov
               evrov prihodkov iz naslova obvladovanja migrantskega toka. Po dveh tretjinah leta
               ugotavljamo, da bodo cilji pretežno doseženi. Dejansko smo prihodke iz naslova
               kohezijske ovojnice realizirali v pričakovani višini približno 100 milijonov evrov,
               nižje črpanje pa beležimo pri sredstvih, povezanih z množičnimi migracijami, ker niso
               nastali tako visoki stroški; in tako tudi prihodka, na katerega smo računali, v
               višini 65 milijonov evrov ne bo. Na drugi strani pa sredstva, povezana z večletnim
               finančnim okvirom kohezijske politike – na računu organa za potrjevanje, na
               Ministrstvu za finance, je 143 milijonov evrov predplačili iz tega naslova, ki bodo
               postala prihodek državnega proračuna, ko bo verificirana ustrezna dokumentacija.
               Vsekakor pa lahko potrdim, da je izvajanje kohezijske politike programskega obdobja v
               teku. Odhodki državnega proračuna za projekte Evropske unije iz naslova kohezijske
               ovojnice trenutno znašajo 38 milijonov evrov. Kot rečeno, se ta vrednost trenutno še
               ne odraža na prihodkovni strani proračuna, vsekakor pa bo evidentirana kot prihodek
               državnega proračuna do konca proračunskega leta. Naj pojasnim, da z vidika proračuna
               odhodki iz naslova sredstev Evropske unije ne vplivajo na primanjkljaj državnega
               proračuna. Primanjkljaj se odrazi v obdobju, ko se sredstva za plačilo založijo iz
               državnega proračuna in do izvedenega povračila le-teh v državni proračun. Dejstvo je,
               da je prišlo do zamika pri črpanju sredstev Evropske unije, kar sem obrazložila,
               zakaj. Ljudje še vedno opravljajo dvojno delo in poleg tega, da akreditirajo sistem,
               ker akreditacija sistema ni vezana z dokumenti, dokumente smo v celoti izpolnili
               konec leta 2014. Dejstvo je, certifikat, da sistem deluje, ga mora certificirati
               organ Urad za nadzor proračuna, ki je naš revizijski organ. Tukaj smo v zadnjih
               korakih. Ampak še enkrat poudarjam, Slovenija v primerjavi z ostalimi članicami pri
               črpanju ne zaostaja. Hvala.</p>
            </sp>
            <sp xml:id="SDZ7-Redna-22-2016-09-19.sp271">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Marko Pogačnik ima proceduralni predlog.</p>
               <p>Izvolite.</p>
            </sp>
            <sp xml:id="SDZ7-Redna-22-2016-09-19.sp272">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, hvala za dano besedo.</p>
               <p>Bom uporabil to možnost, ki jo ponuja Poslovnik, da zahtevam javno razpravo na temo
               črpanja evropskih sredstev. Spoštovana ministrica, redkokdaj uporabljam ta
               instrument, ki mi ga ponuja Poslovnik, javno razpravo. Spoštovana ministrica, vi
               danes meni niste odgovorili niti na eno vprašanje. Niti ne na konkretno vprašanje s
               številko na razpoložljivi dan, koliko teh sredstev je počrpanih od 927; in niste mi
               odgovorili tudi na bistveno vprašanje, zakaj ni podpisan dokument za perspektivo
               2014–2020. Prepričan sem, da so evropska sredstva ne glede na to, ali bodo vplivala
               na primanjkljaj proračuna ali ne bodo, pomemben segment pri razvoju Slovenije in
               naložbene politike. In vaša vlada je vedno poudarjala, kako je proračun razvojno in
               ciljno naravnan. Eden izmed pomembnih dejavnikov razvoja Slovenije, razvoja proračuna
               so evropska sredstva. Po vseh razpoložljivih podatkih, ki jih mi imamo, lahko
               ugotavljamo, da je črpanje evropskih sredstev v letu 2016 v primerjavi s prejšnjimi
               leti slabo oziroma z drugo besedo – katastrofalno. Imamo razlike med neto in bruto
               vplačili; do meseca julija zgolj 54 milijonov evrov presežkov.</p>
               <p>Samo za primerjavo, ob koncu leta 2015 je bila ta številka več kot 400 milijonov. In
               tudi niste odgovorili, kaj se pričakuje do konca leta. In te prihodke iz naslova
               evropskih sredstev v višini 927 milijonov evrov je sestavila vaša vlada; vaši
               ministri so dali to napoved. Treba je pa sedaj ugotoviti, kje je vzrok, da je teh
               sredstev v danem trenutku manj. Niste pa tudi odgovorili, koliko se bomo tej številki
               927 do konca tega leta približali. Hvala.</p>
            </sp>
            <sp xml:id="SDZ7-Redna-22-2016-09-19.sp273">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Marko Pogačnik, o vašem predlogu bo Državni zbor odločal v četrtek, 22.
               septembra, v okviru glasovanj.</p>
               <p>Gospod Miha Kordiš bo postavil vprašanje ministrici za izobraževanje, znanost in
               šport dr. Maji Makovec Brenčič ter ministrici brez resorja, pristojni za razvoj,
               strateške projekte in kohezijo, v funkciji ministra za finance gospe Alenki
               Smrkolj.</p>
               <p>Izvolite.</p>
            </sp>
            <sp xml:id="SDZ7-Redna-22-2016-09-19.sp274">

               <speaker>MIHA KORDIŠ (PS ZL):</speaker>

               <p>Hvala za besedo, predsedujoči. Lep pozdrav vsem tistim, ki še vztrajate!</p>
               <p>Dobivamo nov zakon o visokem šolstvu. Ta zakon predvideva formulo za financiranje, ki
               v 43. členu modificira iztočnico iz 27. člena, in sicer o tarčni vrednosti 1 % bruto
               družbenega proizvoda; toliko naj bi šlo sredstev za visoko šolstvo. Ta sredstva naj
               bi se povečevala postopoma, dokler ne dosežejo začrtane višine, in sicer najkasneje v
               obdobju 15 let, kar je, mimogrede, občutno predolgo obdobje. To obdobje se lahko
               podaljša za eno leto, za vsako leto v teh petnajstih, ko je gospodarska rast
               negativna. Na ta način je višina financiranja visokega šolstva in s tem njegov razvoj
               neposredno odvisen od uspešnosti gospodarstva. Ampak pazite, to ni neko abstraktno
               gospodarstvo, tukaj gre za logiko, da je visoko šolstvo samo privesek oziroma
               popolnoma podrejeno logiki kapitalistične akumulacije. In vsem visokošolskim
               deležnikom je jasno, da za ohranjanje kvalitete in napredka visokega šolstva to ni
               dovolj. Potrebujemo več sredstev, edino Ministrstvo za izobraževanje si tukaj zatiska
               oči. Isti člen določa, da se v obdobju do leta, ko bo dosežena srednjeročna
               uravnoteženost proračunov s fiskalnim pravilom, zagotavlja nominalna rast, ki je
               skladna najmanj z rastjo bruto družbenega proizvoda. Iz te formule je izločena
               inflacija, kar v aktualnih ekonomskih razmerah to ne prinaša težav; potencialno pa to
               pomeni zelo velike težave, predvsem zaradi rasti plač zaposlenih. V odgovoru na pisno
               poslansko vprašanje Ministrstvu za finance in Ministrstvu za izobraževanje nismo
               dobili nekih prepričljivih odgovorov, zakaj takšna rešitev oziroma kompromis, kot ga
               sami imenujejo; razen sklicevanja na fiskalno pravilo.</p>
               <p>Zato me zanimajo naslednje stvari:</p>
               <p>Ali lahko zahteva oziroma navodila Ministrstva za finance, ki bodo prinesla nižje in
               manj stabilno financiranje, pustijo posledice na dolgoročni kakovosti in dostopnosti
               visokega šolstva?</p>
               <p>Zakaj Ministrstvo za finance vztraja pri takšni formuli, kljub temu da usklajevanju z
               realno, namesto z nominalno rastjo bruto družbenega proizvoda, nasprotujejo delovna
               skupina pri Ministrstvu za izobraževanje za pripravo novele, Svet Vlade Republike
               Slovenije za visoko šolstvo, rektorji univerz in ostali deležniki?</p>
               <p>Kakšni argumenti so prepričali Ministrstvo za izobraževanje, da je to navodilo
               Ministrstva za finance sprejelo?</p>
               <p>Ali je Ministrstvo za finance izdelalo simulacijo razlik o finančnih učinkih v
               primeru usklajevanja obsega financiranja z realno rastjo oziroma nominalno rastjo BDP
               v prvem delu prehodnega obdobja? Na katerih podatkih je Ministrstvo za finance
               osnovalo svoja navodila Ministrstvu za izobraževanje, znanost in šport?</p>
               <p>Hvala.</p>
            </sp>
            <sp xml:id="SDZ7-Redna-22-2016-09-19.sp275">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Maja Makovec Brenčič, izvolite.</p>
            </sp>
            <sp xml:id="SDZ7-Redna-22-2016-09-19.sp276">

               <speaker>DR. MAJA MAKOVEC BRENČIČ:</speaker>

               <p>Najlepša hvala, spoštovani predsedujoči. Vsi poslanci in poslanke, ki še vztrajate;
               spoštovani kolegi iz ministrskega zbora!</p>
               <p>Področje visokega šolstva je bilo v času krize, poleg področja znanosti ter tudi dela
               visokošolskega prostora, deležno enega največjih padcev v sredstvih integralnega
               proračuna; zato smo tudi na ministrstvu skušali in se tudi skladno z delovno skupino
               močno angažirali za to, da lahko najdemo pravi pristop in način reševanja finančne
               stabilnosti tega dela sistema. Sistem izobraževanja kot tak potrebuje svoje varovalo
               rasti in hkrati zagotavljanja kakovosti, zato je bilo najbolj pomembno in ključno
               vodilo, da sledimo na eni strani možnostim hitrejše rasti; na drugi strani pa vpnemo
               to rešitev v tako imenovane makroekonomske in ravnotežnostne zahteve, kar se tiče
               proračuna in tudi fiskalnega pravila. Fiskalno pravilo je sprejel parlament in zato
               se ga moramo kot država in vsi v resorjih držati. Najprej je bila intenca delovne
               skupine mnogo bolj ambiciozna, zato tudi upravičeno vaše vprašanje; vendar pa prvič
               do sedaj sploh urejamo stabilnost financiranja visokošolskega prostora. S tem tudi
               preprečujemo prekinjanje kakršnihkoli ne le financiranj aktivnosti zaradi padca
               sredstev, ampak tudi možnost, da si zagotovimo, ko bruto domači proizvod oziroma ko
               je gospodarska rast višja od predvidene, lahko tudi resor pridobi več, kot izhaja iz
               makroekonomskih kazalcev; oziroma kot je to možno glede na celotno stabilnost
               financiranja resorja in predvideno formulo. Zakaj to poudarjam? Poudarek v rešitvi
               formule je <q>"najmanj"</q>, torej zgornje meje financiranja ne opredeljuje. Opredeljuje pa
               najnižjo stopnjo, kar je tudi ključno glede na to, kar smo izkusili v času ZUJF-a in
               celotnega kriznega obdobja. Hkrati ponovno poudarjam, da je to res prvič predlagani
               sistemski okvir financiranja, da je bilo od leta 2011 pripravljenih več predlogov,
               vendar nobeden ni imel ustreznega soglasja za nadaljnjo proceduro. Delovna skupina je
               na koncu tudi ob konstruktivnem sodelovanju Ministrstva za finance soglašala s
               predlaganim predlogom; hkrati pa smo se tudi vsi skupaj osredotočili na to, da želimo
               vzdržno rast v makroekonomskih okvirjih in zavezah, ki so finančnega značaja celotne
               države. Poudarjam ponovno minimalno stopnjo rasti, torej ne zgodnje omejitve; in
               hkrati, da ob ugodnih makroekonomskih okoliščinah to pomeni lahko večjo rast, kot jo
               določa zakon. Naj tudi poudarim, da imamo že letos z vidika načrtovanja financiranj
               tega področja sprejeto novo uredbo, ki je bila nujna zato, ker raste financiranje
               tega področja hitreje, kot je zrastel BDP; kar je že prvi znak oživljanja tega
               področja in s tem res verjetje v stabilnost financiranja in razvoja področja.</p>
               <p>Glede enega odstotka bruto družbenega proizvoda – ta del je bil usklajen znotraj
               delovne skupine. Pogledi so se razlikovali glede obdobnosti, vendar pa menim, da smo
               glede na zaveze, ki jih je ta država sprejela, našli najboljšo možno pot in rešitev
               ter zato tudi hkrati v zakon zapisali kot predlog – upam, da bo tudi potrjen in
               sprejet –, da je možno znotraj te formule financiranja tudi financirati variabilni
               del, kar je še posebej ključno z vidika doseganja ciljev. Torej ne gre samo za
               financiranje kot tako, samo po sebi; ampak tudi doseganje ciljev iz namena tega
               financiranja. Zato predlagamo štiriletne pogodbe v sodelovanjih z visokošolskimi
               zavodi oziroma institucijami znanja, kjer jasno določimo cilje, na podlagi katerih
               potem tudi preverjamo uresničevanje zavez, porabo ter namenskost porabe teh sredstev.
               Pomemben del je torej tudi ta variabilni del razmišljanja temeljnega stebra, kajti s
               tem se spodbuja akademskost in tudi kakovost tega akademskega okolja z nameni
               uravnoteženega razvoja visokošolskih institucij. Takšen način bo omogočil tudi
               usmeritve instituciji, vendar ob predpogoju tovrstnih ciljev ne bo moč definirati, če
               vnaprej ne bo znano stabilno videnje financiranja. In to je bil tudi predpogoj, s
               katerim se je delovna skupina strinjala. Hvala.</p>
            </sp>
            <sp xml:id="SDZ7-Redna-22-2016-09-19.sp277">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Miha Kordiš, zahtevate dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-22-2016-09-19.sp278">

               <speaker>MIHA KORDIŠ (PS ZL):</speaker>

               <p>Najlepša hvala za besedo.</p>
               <p>Ja, res zahtevam dopolnitev odgovora. Kar se tiče argumentov, ki naj bi prepričali
               Ministrstvo za izobraževanje, da sprejme to slabo formulo za podhranjeno financiranje
               visokega šolstva, smo slišali dvoje. Prvič, bil je vsebinski argument stabilnosti; in
               drugič, bil je formalni argument fiskalnega pravila. Ampak, prvič, ravno ta vlada
               oziroma njena koalicija sta bili tisti, ki sta šli sprejemati fiskalno pravilo. Ne
               morete se izgovarjati na isto fiskalno pravilo, ki ste ga sami podprli. Drugič, kar
               se tiče stabilnosti, to je stabilnost v bedi, stabilnost od podfinanciranja. To je
               neka stabilnost, ki je pač nihče noče, kar se tiče variabilnih delov. Je pa pač dana
               na milost vlade in nismo naredili nič kaj prida dosti drugače, kot je to situacija
               sedaj.</p>
               <p>Lahko smo slišali, da je bila izbrana neka najbolj optimalna rešitev. Na podlagi česa
               se pa odločate in kako sodite, da je bila ta rešitev optimalna, če odgovora na to,
               ali so bile narejene kakšne simulacije, sploh niste podali?! Namreč zato, ker teh
               simulacij zadaj ni. Zdi se mi pač silno neodgovorno, da se en tako razvojno pomemben
               resor, kot je visoko šolstvo, spreminja, financira, tudi šikanira brez kakšnih resnih
               izračunov. In tukaj seveda ne moremo govoriti o nikakršnih najboljših rešitvah.</p>
               <p>Vnaprej sem postavil prej tudi vprašanje:</p>
               <p>Zakaj Ministrstvo za finance pri tej formuli sploh vztraja, če je pač izrazito slaba
               za visoko šolstvo, če ji nasprotujejo bolj ali manj vsi deležniki?</p>
               <p>To so pač vprašanja, na katera bi želel dopolnitve.</p>
               <p>In vprašanje spet za Ministrstvo za finance:</p>
               <p>Kako pač vi gledate na to, ker ste tudi v funkciji ministrice za razvoj, da se visoko
               šolstvo popolnoma podreja logiki kapitalistične akumulacije?</p>
               <p>Vendarle je visokošolski resor razvojno ključen, pa ne glede na to, ali smo v
               socializmu, kapitalizmu … <stage>/ izklop mikrofona/</stage></p>
            </sp>
            <sp xml:id="SDZ7-Redna-22-2016-09-19.sp279">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Izvolite, gospa Alenka Smerkolj.</p>
            </sp>
            <sp xml:id="SDZ7-Redna-22-2016-09-19.sp280">

               <speaker>ALENKA SMERKOLJ:</speaker>

               <p>Mogoče najprej začnem, kaj je primarni cilj v funkciji ministra za finance. Jaz
               mislim, da bo vsak minister za finance odgovoril enako. To je, da ima država zdrave,
               uravnotežene in vzdržne javne finance. In temu je tudi namenjeno fiskalno pravilo, ki
               ga je sprejel ta državni zbor. Skupaj smo se dogovorili, da ne bomo pustili dolgov,
               kot so nam jih morda naši predhodniki; da bomo pač poskrbeli za usodo naših otrok na
               drugačen način, ker to je tisti smisel fiskalnega pravila. Druga zgodba, tukaj je
               treba vedno sklepati kompromise. In dejstvo je, da Ministrstvo za finance je izdelalo
               različne simulacije, in ugotovili smo, da bi bila ob hkratnem upoštevanju določb
               Zakona o fiskalnem pravilu kakršnakoli druga možnost praktično neizvedljiva, ker bi
               bil pritisk prevelik. Zato je bil sprejet kompromis, ki še vedno omogoča ne nominalno
               zgodbo, ampak v primerih, ko imamo dejansko boljše makroekonomsko okolje, lahko
               Ministrstvo za izobraževanje dejansko nameni več sredstev v okviru svojega proračuna.
               Glede na to, kako se tudi Ministrstvo za izobraževanje pogaja v okviru proračuna,
               verjamem, da bo začelo z zahtevami, še preden se bomo sploh začeli pogovarjati o
               proračunu, ker na tem delu dejansko res dobro delajo.</p>
               <p>Kar se pa tiče razvoja, ne morem se bolj strinjati, da je izobraževanje – temu jaz
               zadnje čase rečem učenje za življenje –, izobraževalni sistem eden ključnih, ki
               doprinašajo k temu, da gremo naprej. Lahko rečem samo, da bom to absolutno podpirala,
               ampak še vedno, žal za vse nas, pa lahko samo v okviru tega, kar si lahko privoščimo.
               Ta okvir nam pa določa to, kar je Državni zbor s fiskalnim pravilom sprejel. Hvala.
            </p>
            </sp>
            <sp xml:id="SDZ7-Redna-22-2016-09-19.sp281">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Miha Kordiš, imate proceduralno zahtevo? 
                   Izvolite. 
               
            </p>
            </sp>
            <sp xml:id="SDZ7-Redna-22-2016-09-19.sp282">

               <speaker>MIHA KORDIŠ (PS ZL):</speaker>

               <p>Hvala za besedo, predsedujoči.</p>
               <p>Visoko šolstvo ne bi smelo biti gnil kompromis, ampak točno to se nam obeta z novim
               zakonom o visokem šolstvu in načinom financiranja, ki ga ta predvideva. Od vseh
               argumentov in zagovorov je nazadnje vse skupaj obstalo pri dejstvu, ki se mu reče
               fiskalno pravilo. Ampak fiskalnega pravila ne more za svoj argument uporabljati
               koalicija oziroma njena vlada, ki je taisto pravilo sploh priklicala v življenje. Pri
               tem vemo, da gre za protisocialno pravilo, pravilo, ki na veliko blokira razvoj;
               kakršnokoli napredno reševanje kapitalističnih kriz. Edino racionalno reševanje
               kapitalističnih kriz s povečevanje javnih izdatkov se ustavi v kolesnicah zaradi
               instance, ki se ji reče fiskalno pravilo. In žrtev tega postaja sedaj tudi visoko
               šolstvo.</p>
               <p>V tem kontekstu ne moremo govoriti o nikakršnih najboljših rešitvah, kot smo lahko
               slišali s strani predstavnikov Vlade. Seveda v takšnem kontekstu tudi ne moremo resno
               govoriti o stabilnosti. Veste, kaj je še stabilno v naši državi? Rast dolgotrajne
               revščine. Pa bomo res kriterij stabilnosti v tem kontekstu upoštevali kot nekaj
               pozitivnega? Seveda ne. Podobna zgodba je tudi tukaj. Način financiranja, kot ga
               prinaša obetajoči zakon o visokem šolstvu, je stabilnost ob podfinanciranju, je
               stabilnost ob bedi. Zato v Združeni levici o tem vprašanju terjamo javno razpravo.
               Preprosto ne pristajamo na neke rešitve, ki jih tukaj vladna stran ponuja; na neke
               rešitve, ki jim nasprotuje praktično vsak, ki mu je visoko šolstvo kakršnakoli briga.
               Seveda je jasno, zakaj. Te rešitve so slabe. Pardon, te rešitve so izjemno dobre za
               državo kot servis kapitala; so pa izjemno slabe za državo kot servis ljudi.
               Hvala.</p>
            </sp>
            <sp xml:id="SDZ7-Redna-22-2016-09-19.sp283">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Miha Kordiš, o vašem predlogu bo Državni zbor odločal v četrtek, 22.
               septembra, v okviru glasovanj.</p>
               <p>Prehajamo na drugi krog vprašanj poslank in poslancev.</p>
               <p>Gospod Tomaž Lisec bo postavil vprašanje ministru za javno upravo gospodu Borisu
               Koprivnikarju, ki je odsoten, ter ministrici brez resorja, pristojni za razvoj,
               strateške projekte in kohezijo, v funkciji ministra za finance gospe Alenki
               Smerkolj.</p>
               <p>Izvolite.</p>
            </sp>
            <sp xml:id="SDZ7-Redna-22-2016-09-19.sp284">

               <speaker>TOMAŽ LISEC (PS SDS):</speaker>

               <p>Spoštovani podpredsednik, hvala za dano besedo. Spoštovana v. d. ministrica, lep
               pozdrav tudi vam.</p>
               <p>Spet je september tekočega leta in kot vedno država pripravlja proračun ali rebalans
               proračuna, se isto dogaja tudi s proračuni oziroma rebalansi proračunov lokalnih
               skupnosti. In zelo pomembno vlogo pri tem igra vprašanje povprečnine. Vsi vemo, kaj
               piše v zakonu, da mora priti do dogovora med pristojnimi skupnostmi oziroma združenji
               občin ter med vlado. Ampak v zadnjih letih se dogaja, da vlada večkrat posluša
               občine, potem pa sama določi neko, vsaj zase, sprejemljivo povprečnino. Vsi vemo, da
               je povprečnina leta 2013 še znašala 536 evrov. V teh zadnjih mesecih, v zadnjih
               tednih, dnevih, ko poslušamo o tem, kako je super napredovala ta naša država v
               zadnjih dveh letih, pa govorimo o nižji povprečnini. In človek nehote dobi občutek,
               da so nekateri dobili nekaj od tega navideznega boljšega stanja. Javni sektor je kar
               nekaj milijonov dobil na račun boljših pogojev življenja, ki jih vlada predstavlja.
               Na drugi strani pa so lokalne skupnosti, ki kljub temu, da nova evropska perspektiva
               ni tako naklonjena lokalnim skupnostim, občine želijo neko pomoč, da preživijo in da
               investirajo. Kajti ravno občani najbolj občutijo, ali občina deluje ali ne deluje. Ko
               kot občinski svetniki gledamo proračun, gledamo, ali bomo plačevali vrtce kot občina
               ali kot starši; ali bomo plačevali storitve po posameznih sektorjih kot občani ali bo
               to nase prevzela občina, kar spet pomeni v neki smeri občanke in občani. Spoštovana
               v. d. ministrica, ker sem od petka pa do danes zelo pozorno zasledoval sicer skope
               informacije o tem, kje smo s povprečnino danes, sem danes dobil odgovor, da za leto
               2017 vladna stran ponuja 530 evrov; medtem ko Skupnost občin in Združenje občin
               zahtevata 542 evrov – 536 po njihovih izračunih, dodano s povišanjem zaradi
               gospodarske rasti in zaradi usklajevanja z javnim sektorjem.</p>
               <p>Spoštovana v. d. ministrica, zanima me:</p>
               <p>Ali ste danes bili prisotni na tem sestanku? Ali nam lahko poveste malo več, kakšni
               so današnji dogovori glede povprečnine; in kaj lahko pričakujemo, ko bomo sprejemali
               rebalans proračuna države; kakšna bo končna številka?</p>
               <p>Kajti od tega bo zelo odvisno tudi sprejemanje občinskih proračunov. Hvala.</p>
            </sp>
            <sp xml:id="SDZ7-Redna-22-2016-09-19.sp285">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Ministrica gospa Alenka Smerkolj, izvolite.</p>
            </sp>
            <sp xml:id="SDZ7-Redna-22-2016-09-19.sp286">

               <speaker>ALENKA SMERKOLJ:</speaker>

               <p>Hvala za to vprašanje.</p>
               <p>Najprej odgovor – ne, danes nisem bila prisotna na teh sestankih. Vodila jih je že
               bodoča ministrica, upam, Mateja Vraničar Erman. Seveda pa sem seznanjena, kaj je
               tisti maksimum, ki ga država lahko občinam ponudi. Naj mogoče tukaj začnem s tem, kaj
               je bilo, ko smo začeli pogovore z občinami. Že na začetku je bilo praktično
               dogovorjeno, da je znesek povprečnine za leto 2018, ker seveda govorimo zdaj o 2017
               in 2018, v višini 536 evrov za občine sprejemljiv. To pomeni, da smo na tem področju
               dosegli dogovor. Od tam naprej so se razgovori gibali o višini povprečnine v letu
               2017. Glede povprečnine 2017 je Vlada prisluhnila argumentom občin, da bodo njihove
               obveznosti v prihodnjem letu višje, tukaj govorim predvsem o strošku višanja plač v
               višini 2,5 %. In dejansko smo iz tega razloga svoj izhodiščni predlog povprečnine za
               leto 2017, ki je bil v višini 524 evrov – naj spomnim, da je v letošnjem letu 522 –,
               smo zato prišli najprej na 529 in zdaj kot zadnjo možnost, ki jo vlada še ima, na 530
               evrov. Vendar pa je dejansko pogoj za to višino povprečnine, da v veljavi še vedno
               ostane določilo, ki velja že dve leti, da so vse občine financirane le do višine
               primerne porabe in da jim ne pripadajo presežki nad primerno porabo do tako
               imenovanega primernega obsega sredstev. V nasprotnem primeru, če bi priznali te
               presežke, bi morala biti povprečnina nižja.</p>
               <p>Občine še vedno vztrajajo pri predlogu najmanj 536 evrov, vendar vladna stran na to
               ne more pristati, ker so javnofinančne zmožnosti države ne glede na ponovno oživitev
               gospodarske rasti še vedno omejene. In tukaj je vseeno pomembno – in mislim, da se
               občine tudi zavedajo –, da ob višji gospodarski aktivnosti se namreč povečuje tudi
               zahtevan strukturni napor. Večjo gospodarsko rast kot imamo, večji strukturni napor
               moramo doseči v skladu s fiskalnimi pravili. In to je znesek, za katerega moramo
               zniževati še vedno prisoten primanjkljaj sektorja država, dokler ne pridemo do
               uravnoteženja. Primerno porabo občin bi lahko povečali le na način dodatne
               obremenitve državnega proračuna oziroma z znižanjem drugih odhodkov. Tukaj pa se
               moramo zavedati, da vsak evro povprečnine pomeni 2 milijona evrov odhodka. Tukaj je
               pač treba najti nek kompromis. Dogovori z občinami še potekajo, verjamemo da bodo
               zaključeni v tem tednu. Poleg dogovarjanja o višini povprečnine in investicijskega
               transfera je na mizi tudi predlog spremembe načina dodelitve primerne porabe znotraj
               občin na način, ki bi ustrezneje obtežil dve skupini ljudi, ki za občinske proračune
               v povprečju predstavljajo višje stroške. Pogovori potekajo tudi na temo spremembe
               pravilnika, ki določa stroške oziroma programe, ki so podlaga za tako imenovane
               zakonske obveznosti občin. To bo aktualno predvsem pri morebitnih nadaljnjih
               dogovorih za leto 2018.</p>
               <p>Spomniti pa vseeno želim, da so občine preteklo leto pri povprečnini 522 evrov
               zaključile s skoraj 30 milijoni evrov presežka prihodkov nad odhodki, in to kljub
               temu, da so v tem letu res izjemno veliko investirale. In prav tako sporočam, da
               občinski proračuni v prvih sedmih mesecih letošnjega leta ob povprečnini 522 evrov že
               spet izkazujejo kar 71 milijonov evrov presežkov. Prepričani smo, da povprečnina, ki
               bo vendarle občutno višja od letošnje in tiste v preteklem letu, vsem občinam
               absolutno omogočala izvedbo nalog, ki so jih dolžne izvajati. Hvala.</p>
            </sp>
            <sp xml:id="SDZ7-Redna-22-2016-09-19.sp287">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Tomaž Lisec, zahtevate dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-22-2016-09-19.sp288">

               <speaker>TOMAŽ LISEC (PS SDS):</speaker>

               <p>Najlepša hvala za informacijo z današnjih pogajanj.</p>
               <p>Najprej glede presežka. Če načrtuješ neko investicijo, je zelo fino, da ne štartaš iz
               minusa. In jaz sam kot občinski svetnik že tretji mandat v eni sorazmerno veliki
               občini prepričujem župana oziroma se strinjam z županom, ko reče, da dajmo za nekaj,
               kar bo pa morda padlo s strani države ali s strani Evrope, temu pa se reče razpisi.
               Ampak problem je, ker niti teh razpisov ni oziroma so takšni, da se občine na njih ne
               prijavljajo, kajti ne dobijo nazaj niti poplačanega DDV. Če je uspeh za državo to, da
               so neki državni razpisi, kjer da država 20 %, potem pa se država hvali, kako je
               veliko naredila, se je malo zmotila ali pa ne pozna nekaterih drugih sistemov v bolj
               razvitih občinah, predvsem pa lokalnim samoupravam bolj prijaznih. Razumem, da je na
               čelu te vlade Stranka modernega centra, ki nima praktičnih izkušen z županovanji.
               Tudi občinskih svetnikov, hočeš nočeš, ni toliko, kot bi si jih oni želeli, ampak
               dejstvo je pa eno, če so različna izhodišča, se nikakor ne morete dogovoriti. Sedaj
               bo vlada prodajala zgodbo o uspehu, kako se je približala občinam; občine pa pravijo,
               da so že njihova začetna izhodišča prenizka. Spomnim se izračuna, ki je znan v
               zakonu, ne govori o številki 536 evrov, ampak 636 evrov. Ja, vsak evro pomeni 2
               milijona evrov za državni proračun, ampak, spoštovani poslanke in poslanci, 20
               milijonov za državno podjetje Slovenski državni gozdovi – z lahkoto; 100 milijonov za
               plače javnih sektorjev – z lahkoto. Očitno bodo vse to plačali občani, torej lokalne
               skupnosti, obrt in gospodarstvo.</p>
               <p>In me še enkrat zanima:</p>
               <p>Ali je še možnost priti skupaj?</p>
            </sp>
            <sp xml:id="SDZ7-Redna-22-2016-09-19.sp289">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Alenka Smerkolj, izvolite.</p>
            </sp>
            <sp xml:id="SDZ7-Redna-22-2016-09-19.sp290">

               <speaker>ALENKA SMERKOLJ:</speaker>

               <p>Jaz sem kar precej gledala, do kam je možno priti. Ko delaš proračun – in proračun bo
               Vlada obravnavala ta četrtek na seji Vlade, preden ga posredujemo vam, poslancem, v
               Državni zbor –, je treba ugotoviti, kje imaš največje minuse. In dejstvo je, da imamo
               v okviru proračuna na resorjih res velike bitke. Letošnjo jesen nas čaka pestra jesen
               s sindikati, ki so nezadovoljni s tem, ker so dobili v javnem sektorju. Tukaj ima
               lahko vsak od nas svoje mnenje, ampak z vsako od teh skupin se je treba pogajati in
               na koncu proračun zapreti. V okviru tega je bilo ugotovljeno, da praktično občinam ne
               moremo ponuditi več kot 524 evrov. Razlog, zakaj smo lahko naredili ta korak do 530
               evrov, je izključno samo v tem, da smo zadnji dan avgusta izvedli izdajo in zamenjavo
               obveznic. To je transakcija, kjer smo odkupili dolarske obveznice in se zadolžili v
               evrih; tako smo nominalno v naslednjem proračunu na nek način prihranili ravno ta
               znesek. Tukaj prostora naprej žal ni več. Mislim, da občine s tem predlogom ne bodo
               nikoli zadovoljne. Verjamem, da morda ne bodo želele skleniti dogovora; po drugi
               strani pa verjamem, da bomo na koncu vsi z malo sklonjeno glavo ugotovili, da druge
               možnosti ni. Odgovor je, da prostora za dodatno ponudbo je žal zelo malo oziroma ga
               ni. Hvala.</p>
            </sp>
            <sp xml:id="SDZ7-Redna-22-2016-09-19.sp291">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Matjaž Nemec bo postavil vprašanje ministrici za delo, družino, socialne
               zadeve in enake možnosti dr. Anji Kopač Mrak.</p>
            </sp>
            <sp xml:id="SDZ7-Redna-22-2016-09-19.sp292">

               <speaker>MATJAŽ NEMEC (PS SD):</speaker>

               <p>Hvala lepa, spoštovani podpredsednik. Dober večer, spoštovana ministrica.</p>
               <p>Na vas se obračam zaradi nečesa, kar je v preteklosti in tudi v sedanjosti – upam pa,
               da v prihodnosti pa več ne – razvajalo naš narod. Govorim o dostojnem pokopu, govorim
               o polpretekli zgodovini, pa ne z namenom, da bi odpiral vprašanja, ampak – kot sem
               vselej želel delovati v politiki – da zapiramo določena poglavja in gremo čez njih,
               da si oprostimo, se opravičimo in gremo novim izzivom naproti; saj je politika
               večkrat izkoriščala predvsem zaradi lastne nesposobnosti, da je obujala nekatere
               bolečine. Ravno te aktivnosti se odvijajo v teh dneh. En korak, eden od mnogih –
               upam, da bo obeležen s postavitvijo spomenika –, ampak vemo, kaj se dogaja na
               področju dostojnega pokopa na področju Hude jame. Sam sem že bil notri, polagal sem
               vence, spoštujem našo zgodovino, ne glede na bolečine ter na dobre in lepe spomine.
               Jaz vas naprošam za določeno pojasnilo, ker so se v javnosti pojavile zmedene
               interpretacije, kar se tiče zakonskih podlag. Mogoče ni dovolj znano, da to področje
               zadeva dva zakona, in sicer starejši Zakon o vojnih grobiščih in nedavno sprejeti
               zakon v Državnem zboru, Zakon o prikritih vojnih grobiščih.</p>
               <p>Dovolite mi, da vam postavim vprašanja:</p>
               <p>Na podlagi katerega zakona potekajo aktivnosti v zvezi z ureditvijo vojnega grobišča
               Barbara rov v Hudi jami?</p>
               <p>Na kakšen način se izvaja iznos in pokop žrtev?</p>
               <p>Vem, da ste se v preteklosti veliko ukvarjali s tem vprašanjem in da je na nek način
               tudi vaša zasluga ali pa del vaše zasluge, da smo danes priča vsaj v upanju naše
               mlajše generacije k neki nacionalni državni spravi. Vem, da bo za marsikaterega to
               boleče, ampak upam, da se bo v naslednjih letih začelo novo obdobje. Ker namreč
               mlajša generacija politikov, intimno ali pa tudi javno, kot jaz danes to počnem, si
               želimo normalizacije naše družbe, vsaj v odnosu do polpretekle zgodovine. Ministrica,
               prosim vas za odgovor na vprašanje.</p>
               <p>Hvala lepa.</p>
            </sp>
            <sp xml:id="SDZ7-Redna-22-2016-09-19.sp293">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Izvolite, ministrica dr. Anja Kopač Mrak.</p>
            </sp>
            <sp xml:id="SDZ7-Redna-22-2016-09-19.sp294">

               <speaker>DR. ANJA KOPAČ MRAK:</speaker>

               <p>Hvala za besedo. Dober večer vsem prisotnim v dvorani; spoštovani podpredsednik,
               poslanke in poslanci!</p>
               <p>Tudi mene osebno veseli, da verjetno prihajamo h koncu tovrstnega vprašanja. Dolgo
               zgodb je, drugo leto nas čaka, upajmo, postavitev temeljnega kamna oziroma izgradnja
               spomenika s samim zakonom, kjer smo tudi uskladili v Državnem zboru, kaj naj bo
               zapisano na spomeniku. Po drugi strani pa Huda jama kot ena izmed bolečin, ki se je
               odprla leta 2008. Od tistega trenutka dalje se je Ministrstvo za delo, družino,
               socialne zadeve in enake možnosti, ki je pristojno ves čas za to področje, bolj ali
               manj intenzivno ukvarjalo z vprašanjem Hude jame. Izkop iz Hude jame se je začel 26.
               7. 2008, dela so trajala do marca 2009, ko je prišlo na dan in je bilo najdenih 462
               človeških posmrtnih ostankov. Potem so se okoli tega zvrstila nekatera obeležja,
               venci so se postavili; hkrati pa se je v tem obdobju tudi iskalo najprimernejšo
               rešitev. Ministrstvo za delo, družino, socialne zadeve in enake možnosti je v skladu
               z določbami 18. in 19. člena Zakona o vojnih grobiščih in tudi z odločbo št.
               131-40/2012/5, ki je bila izdana 21. 11. 2012, vojno grobišče Barbara rov v Hudi jami
               vpisalo v Register vojnih grobišč Republike Slovenije. Register je v pristojnosti
               našega ministrstva. Ker je Huda jama vpisana v register vojnih grobišč, ostaja ne
               glede na sprejem Zakona o prikritih vojnih grobiščih in prekopu žrtev, ki je bil
               sprejet v lanskem letu, še vedno v pristojnosti Ministrstva za delo, družino,
               socialne zadeve in enake možnosti. To, kar se v javnosti v zadnjem času zelo pogosto
               izpostavlja, da so vse aktivnosti, ki se v zadnjem času dogajajo zaradi tega, ker je
               bil sprejet Zakon o prikritih vojnih grobiščih in prekopu žrtev, in področje
               prenesene z Ministrstva za delo na Ministrstvo za gospodarstvo, nikakor ne drži in ne
               bi bilo prav do vseh zaposlenih na Ministrstvu za delo, ki se s tem vprašanjem
               ukvarjajo.</p>
               <p>V letu 2014 in 2015 so potekale sanacije v smeri rudniškega jaška na podlagi odločbe
               rudarske inšpekcije. V septembru 2015 je potekal sestanek s Komisijo Vlade Republike
               Slovenije za reševanje vprašanj prikritih grobišč na temo nadaljnjih aktivnosti pri
               ureditvi vojnega grobišča Barbara rov v Hudi jami. Na sestanku je bilo dogovorjeno,
               da je treba čim prej pristopiti k pokopu ter k ureditvi pokopnega polja zunaj
               rudnika. Na podlagi strokovnih mnenj je prevladalo stališče, da je najprimernejša
               lokacija za pokop posmrtnih ostankov v pokopnem polju na območju spominskega parka
               Dobrova pri Mariboru, v neposredni bližini kostnice in spomenika, postavljenega
               žrtvam povojnih pobojev. Ministrstvo je informacijo v zvezi z ureditvijo vojnega
               grobišča Barbara rov v Hudi jami predstavilo tudi na seji Vlade Republike Slovenije
               24. 3. 2016; nato pa smo 29. 3. 2016 objavili javni razpis za izbor najugodnejšega
               izvajalca za izvedbo del izkopa posmrtnih ostankov iz jaška 1. Izvedba del izkopa
               posmrtnih ostankov iz jaška 1 na območju vojnega grobišča Barbara rov v Hudi jami in
               njihov pokop v spominskem parku Dobrova pri Mariboru so se začela v avgustu 2016;
               dokončanje del je predvideno v sedemnajstih mesecih od začetka del. Z ureditvijo
               vojnega grobišča Barbara rov v Hudi jami ter s primernim pokopom žrtev so potekala
               številna usklajevanja strokovnjakov različnih strok, prav tako je potekalo aktivno
               usklajevanje in delo državnih organov, Komisije Vlade Republike Slovenije za
               reševanje vprašanj prikritih grobišč, organov lokalne samouprave ter drugih
               organizacij, da se pripravijo vsi potrebni dokumenti. Veliko je bilo storjenega. Z
               začetkom iznosa ostankov trupel naj bi se začelo verjetno v začetku oktobra; skupen
               pokop pa je predviden 27. oktobra, kar bo pomembno dejanje na področju pietete;
               upajmo pa, da tudi sprave, ki je ključna. Verjetno se bomo o zgodovini težko
               strinjali; zgodovino in prihodnost pa imamo skupno. Hvala.</p>
            </sp>
            <sp xml:id="SDZ7-Redna-22-2016-09-19.sp295">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Matjaž Nemec, dopolnitev odgovora.</p>
            </sp>
            <sp xml:id="SDZ7-Redna-22-2016-09-19.sp296">

               <speaker>MATJAŽ NEMEC (PS SD):</speaker>

               <p>Hvala lepa.</p>
               <p>To vprašanje se mi zdi zelo pomembno za pomiritev duha našega naroda. Ne samo v
               družbi, ampak tudi politični zemljevid se bo po mojem razumevanju zelo spremenil.
               Lahko samo spomnim, kaj se je zgodilo, ko smo našli način reševanja problemov s
               sosednjo Hrvaško. Od vseh parlamentarnih strank, ki so bile takrat navzoče v
               parlamentu, sta dve izpadli in sta preteklost v slovenskem parlamentarizmu. Na kaj
               napeljujem? K moči argumentov o prihodnosti. Ne bo se več moč sklicevati na preteklo
               bolečino, bolečino za mobilizacijo volilnega telesa; ampak se bo morala slovenska
               politika osredotočiti na prihodnost. In marsikatera, ena ter druga politična veja se
               s tem ne bo sprijaznila. Smo v zelo pomembnem obdobju, kot ste dejali tudi vi,
               mislim, da ste omenili časovnico proti koncu leta.</p>
               <p>Ali mi lahko odgovorite bolj podrobno:</p>
               <p>Kaj nas čaka v naslednjih mesecih in na kakšen način bomo obeležili te dogodke?</p>
               <p>Pomembno bo za nas, politike, kako pristopiti k temu. Če smo se v preteklosti pri tem
               vprašanju razdvajali; upam, da bomo se v prihodnje trepljali po ramenih, kdo je
               tisti, ki je ključno pripomogel k reševanju največjega družbenega vprašanja, to je
               pomiritve čustvene podoživete polpretekle zgodovine. Hvala lepa.</p>
            </sp>
            <sp xml:id="SDZ7-Redna-22-2016-09-19.sp297">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Anja Kopač Mrak, izvolite.</p>
            </sp>
            <sp xml:id="SDZ7-Redna-22-2016-09-19.sp298">

               <speaker>DR. ANJA KOPAČ MRAK:</speaker>

               <p>Hvala za nadaljnje vprašanje.</p>
               <p>Želela bi jasno povedati, da vidim ta dogodek predvsem v duhu pietete. Sprava pa
               verjetno prihaja iz vsakega posameznika. Politika lahko h temu absolutno prispeva,
               verjamem pa, da na koncu tista sprava lahko pride samo od posameznikov in da se sami
               spravimo z zgodovino, sprejmemo dejanja. Nikakor pa ne moremo teh dogodkov gledati
               tudi v luči spreminjanja zgodovinskih dejstev. Pieteta in zgodovinska dejstva nimajo
               s tem prav veliko veze. Pomembno pa je, da kot država pristopimo k temu, da z vidika
               dostojnosti omogočimo dostojni pokop vsem. Vesela sem, da bomo lahko v naslednjih
               mesecih končali tisto, kar je bilo začeto leto 2008. In tudi sama sem marca 2009 kot
               državna sekretarka – nikoli drugič v podobni situaciji in upam, da nikoli več ne bom
               –, ob odprtju Barbara rova z gospo Jadranko Kosor stala in postavljala venec ter
               videla v notranjost Hude jame. Sedaj bom vesela, ko se začne s prenosom iz Barbara
               rova na mariborsko območje, kjer bo pokop. Začne se 3. oktobra. Slavnostni pokop,
               obeležitev tega dogodka pa se predvideva za 27. oktober, to se usklajuje z vsemi
               najvišjimi predstavniki države. Veliko aktivnosti je in tudi zaradi tega je prav, da
               se ne daje nejasnih interpretacij v javnost, ker kar nekaj uslužbencev Ministrstva za
               delo, družino, socialne zadeve in enake možnosti pri tem projektu zelo intenzivno in
               aktivno sodeluje od samega začetka. Jasno pa je, da so rešitve možne samo skupaj.
               Ključna je bila tudi odločitev komisije, ker je bilo več možnosti, ali se v rudniku
               Barbara rov naredi posmrtni muzej in se tam zagotovi kostnica, ali se prenesejo
               posmrtni ostanki. Glede tega je bilo veliko debate. Na koncu je komisija zavzela
               stališče, da je najboljši prenos, ker se bodo tam odvijale nadaljnje aktivnosti. To
               je en del zgodbe. Drug pomemben del, ki traja in je vzporeden, je pa spomenik, kjer
               upamo, da bo na Kongresnem trgu spomenik sprave, kjer tudi predsednik države pomembno
               sodeluje. In brez njegovih aktivnosti tudi na tem področju ne bi bili tako uspešni.
               Za konec pa – sprava je verjetno odvisna od nas; nima pa z zgodovinskimi dejstvi
               veliko opraviti. Hvala.</p>
            </sp>
            <sp xml:id="SDZ7-Redna-22-2016-09-19.sp299">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Julijana Bizjak Mlakar bo postavila vprašanje ministrici za izobraževanje,
               znanost in šport dr. Maji Makovec Brenčič.</p>
            </sp>
            <sp xml:id="SDZ7-Redna-22-2016-09-19.sp300">

               <speaker>MAG. JULIJANA BIZJAK MLAKAR (PS DeSUS):</speaker>

               <p>Hvala lepa za besedo, gospod predsedujoči. Spoštovani ministrici, poslanci in drugi
               prisotni!</p>
               <p>V pogovorih s predstavniki slovenske manjšine v Italiji, Avstriji in na Madžarskem so
               le-ti pogosto izražali zaskrbljenost glede prihodnosti slovenskega jezika v
               zamejstvu.</p>
               <p>Zato me zanima:</p>
               <p>Kako ocenjujete stanje varovanja, promocije in ohranjanja slovenskega jezika pri
               slovenski manjšini v Italiji, kako v Avstriji in kako na Madžarskem?</p>
               <p>Kolikšna finančna sredstva je Ministrstvo za izobraževanje, znanost in šport v času
               sedanje vlade izplačalo za varovanje, promocijo in ohranjanje slovenskega jezika pri
               slovenski manjšini v Italiji, koliko za ta namen pri slovenski manjšini v Avstriji in
               koliko na Madžarskem?</p>
               <p>Kakšne so bile vsebine financiranih projektov za slovensko manjšino v Italiji, kakšne
               za slovensko manjšino v Avstriji in kakšne na Madžarskem?</p>
               <p>Kolikšno število in kolikšen delež otrok zamejskih Slovencev je bilo vključenih v
               pouk slovenskega jezika v Italiji, v Avstriji in kolikšno število ter kolikšen delež
               na Madžarskem? Koliko teh otrok je bilo vključeno v pouk slovenščine v vrtcih, koliko
               v osnovnih šolah, koliko v srednjih šolah in koliko drugod?</p>
               <p>Kako Ministrstvo ocenjuje doseženo kakovost znanja slovenščine med otroci zamejskih
               Slovencev v Italiji, kako v Avstriji in kako na Madžarskem?</p>
               <p>Naj navedem le nekaj zaskrbljujočih dejstev. Mreža dvojezičnih šol je bila na
               avstrijskem Koroškem zaradi reorganizacije in racionalizacije šolske mreže deležna
               krčenja. Naj omenim Libuče in Obirsko. V letu 2015 so se zaprle ljudske šole Radiše,
               Medgorje, Šentjur na Zilji, Srednja vas in Srednje Trušnje. S šolskim letom 2016–2017
               je predvideno zaprtje šol Žvabek, Vogrče in Rute pri Vratih. Prebivalci Žvabeka
               vztrajno nasprotujejo zaprtju dvojezične ljudske šole v tej vasi. Tudi želja
               slovenske manjšine v zvezni deželi Štajerski je pouk slovenščine v ljudskih in
               srednjih šolah ter zagotovitev ustrezne ravni varstva na zakonodajni in upravni
               ravni. Kljub zadovoljstvu, da je Slovenski glasbeni šoli na Koroškem deželna vlada za
               leto 2015 zagotovila denar za plače in druge stroške in je le-ta šola pričela
               delovati v okviru deželnega šolskega sistema, pa ne moremo biti zadovoljni, da se je
               moralo število učencev slovenske šole zmanjšati s 700 na le 350. Zato je morala
               Slovenska šola na Koroškem opustiti poučevanje nekaterih instrumentov, nekateri
               učenci pa so se morali zateči v zasebne šole in tudi v nemške glasbene šole. Prosila
               bi vas za odgovore in se vam zanje zahvaljujem.</p>
            </sp>
            <sp xml:id="SDZ7-Redna-22-2016-09-19.sp301">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Besedo ima ministrica za izobraževanje, znanost in šport dr. Maja Makovec
               Brenčič.</p>
               <p>Izvolite.</p>
            </sp>
            <sp xml:id="SDZ7-Redna-22-2016-09-19.sp302">

               <speaker>DR. MAJA MAKOVEC BRENČIČ:</speaker>

               <p>Spoštovani predsedujoči, spoštovani poslanke, poslanci, kolegica ministrica.</p>
               <p>Zamejsko šolstvo je integralni del šolskega sistema sosednjih držav; mi ga
               izpolnjujemo v skladu z bilateralnimi zavezami in mednarodnimi standardi ter ostalimi
               pravnimi podlagami, tudi z vidika strokovne podpore. K temu se je država in tudi
               ministrstvo aktivno zavezalo, že vrsto let skušamo ohranjati čim več, ne le tega, kar
               se tiče slovenskega jezika, ampak tudi drugih aktivnosti, ki jih bom v nadaljevanju
               odgovora nanizala. Naj poudarimo, da imamo mi za manjšinsko šolstvo pozitivno
               naravnana merila, tudi finančna, da se namenja čim večja pozornost manjšinskemu
               poučevanju in tudi razvoju nekaterih drugih aktivnosti. Zakaj to poudarjam? Slovenija
               financira manjšinsko šolstvo glede na število oddelkov, ne na število učencev; kar je
               tudi razlika od siceršnjega sistema v Sloveniji. Kar se tiče sredstev ter tudi
               razmejevanja in razdeljevanja teh sredstev, smo zavezani, kot sem že povedala, tudi
               določenim standardom; še posebej tam, kjer velja dvojezičnost. Dejstvo pa tudi je, da
               smo tukaj v bilateralnem odnosu, da se pogosto tudi dogodi, da se kakšne od
               dogovorjenih zavez ne le samo zaradi nas, ampak tudi na drugi strani ne uresniči.</p>
               <p>Zdaj pa čisto konkretno, kako gre podpora. Od leta 2013 MIZŠ zamejsko šolstvo v
               Italiji in na Madžarskem povezuje tudi z ESS projekti; torej ne samo z integralnimi
               viri, ampak odpira tudi možnosti in priložnosti sodelovanja na kohezijskih virih.
               Približno 700 tisoč evrov se namenja za slovensko oziroma dvojezično šolstvo v
               zamejstvu, od tega 300 tisoč evrov za slovensko šolstvo v Italiji, 200 tisoč evrov za
               dvojezično šolstvo na avstrijskem Koroškem, 150 tisoč evrov za dvojezično šolstvo
               porabijo na Madžarskem in 50 tisoč za izvajanje pouka za slovenskega jezika kot
               jezika manjšine na Hrvaškem. V skladu z bilateralnimi dogovori in tudi področno
               zakonodajo so dela in naloge, ki se izvajajo v okviru ministrstva, večinoma izraz
               tradicionalnega programa dela. Ta poteka celo leto, ni vezan samo na šolsko leto,
               ampak tudi druge aktivnosti, povezane tudi z ESS projekti. Tukaj se vključuje tudi
               naše institucije, kot so recimo Zavod za šolstvo, Center za poklicno izobraževanje in
               tako naprej. Tisto, kar poteka kot aktualno in tudi običajno, kontinuirano delovanje,
               je izobraževanje pedagoških delavcev. To je zelo pomembno, gre za specifične
               tradicionalne seminarje na podlagi meddržavnih bilateralnih sporazumov, potem
               izvajamo strokovno poučne ekskurzije, recimo šolo slovenskega jezika za učence,
               dijake, pedagoške delavce, vključujemo zamejsko šolstvo tudi v šolska tekmovanja, v
               druge aktivnosti, namenjene tudi šolski populaciji v Sloveniji. Dajemo tudi dodatno
               logistično podporo, štipendiramo na nivoju osnovnega, srednjega in višjega šolstva.
               Gre na primer za gostujoče študente. In kot že omenjeno, skušamo tudi dvigniti
               kakovost narodnega šolstva z določenimi projekti, kot je recimo projekt z narodno
               skupnostjo v Italiji, z Madžarsko, ter z različnimi projekti, ki se vežejo tudi na
               izvajanje kompetenc učiteljev in podobno. Vse to ima namen, da se s tem lažje in tudi
               kompetentno opolnomoči pedagoge, učitelje, strokovne sodelavce, ki so v to
               vključeni.</p>
               <p>Vprašanje je bilo tudi glede števila otrok, vključenih v izobraževalne institucije v
               zadnjih letih. To je približno konstantno, praktično ni bistvenih odstopanj v zadnjih
               letih. V zamejsko šolstvo v Italiji je bilo v lanskem šolskem letu vključenih 4 tisoč
               500 otrok; od tega 3 tisoč 600 v vrtce in osnovne šole, 900 v srednješolskem delu. V
               dvojezično šolstvo v Avstriji je bilo v lanskem šolskem letu vključenih 4 tisoč
               otrok, od tega 2 tisoč 500 v vrtce in osnovne šole, tisoč 500 pa v srednje šole. V
               zamejstvu v Porabju na Madžarskem je bilo v lanskem šolskem letu vključenih 260
               otrok; od tega 230 v vrtcih in osnovnih šolah ter 30 v srednješolski sistem. Seveda
               lahko podajamo še bolj podrobna pojasnila glede dejanskih aktivnosti, ki se izvajajo
               predvsem v že naštetih kategorijah sodelovanja. Bi pa želela še poudariti, kar se
               tiče ovrednotenja znanja slovenskega jezika v zamejskih šolah, neposredno mi kot
               ministrstvo niti nimamo pristojnosti. Seveda pa spodbujamo, da je prenos kakovostnega
               znanja tudi s pomočjo vseh naših institucij, ki sem jih že prej naštela, karseda
               aktualen in sistematičen. <stage>/ izklop mikrofona/</stage></p>
            </sp>
            <sp xml:id="SDZ7-Redna-22-2016-09-19.sp303">

               <speaker>PODPREDSEDNIK MATJAŽ NEMEC:</speaker>

               <p>Hvala gospe ministrici.</p>
               <p>Mag. Julijana Bizjak Mlakar, imate besedo za zahtevano dopolnitev odgovora.</p>
            </sp>
            <sp xml:id="SDZ7-Redna-22-2016-09-19.sp304">

               <speaker>MAG. JULIJANA BIZJAK MLAKAR (PS DeSUS):</speaker>

               <p>Hvala lepa.</p>
               <p>Vprašanja so sicer obsežna. Morda je tudi to razlog, da je odgovor precej površen.
               Ampak kljub temu pa že iz tega, kar ste povedali, pomeni, če že samo pogledamo
               finančna sredstva, da vse skupaj ni nič, kot bi temu lahko rekli. Zaradi tega nekako
               ne preseneča, da slovenski jezik med mladimi v Porabju izginja. Opozorila o tem
               prihajajo tudi na vaše ministrstvo s strani Zavoda Republike Slovenije za šolstvo; na
               primer če si preberete poročilo svetovalke mag. Valerije Perger o katastrofalni
               kakovosti slovenskega pouka na Gimnaziji Monošter. Imajo učiteljico, ki praktično
               zelo slabo obvlada slovenski jezik. Učenci, ki tam štiri leta hodijo k pouku
               slovenskega jezika, praktično ne znajo niti osnov slovenskega jezika, da bi znali
               vsaj kakšen stavek povedati. Situacija je katastrofalna in lahko rečemo, da smo lahko
               zaskrbljeni nad stanjem slovenščine v Porabju. Zaskrbljenost sta mi izrazila
               pristojni madžarski minister ter tudi madžarska veleposlanica, kar seveda pomeni, da
               bi morali biti mi kot prvi zaskrbljeni nad tem, kar počnejo.</p>
               <p>Poleg tega bi morali posvetiti bistveno več pozornosti tudi ohranjanju slovenščine
               med manjšino v Italiji. Gospa ministrica, gre za vašo zakonsko opredeljeno obveznost,
               ki se nanaša na varovanje, razvoj in ohranjanje slovenščine doma in tudi v zamejstvu.
               Preberite si na primer resolucijo o jezikovni politiki.</p>
               <p>Kaj boste, gospa ministrica, storili, da se izboljša stanje varovanja, ohranjanja in
               razvoja slovenskega jezika v zamejstvu?</p>
               <p>Pa če ne boste uspeli odgovoriti, bom prosila za pisni odgovor na vprašanja.</p>
               <p>Hvala lepa.</p>
            </sp>
            <sp xml:id="SDZ7-Redna-22-2016-09-19.sp305">

               <speaker>PODPREDSEDNIK MATJAŽ NEMEC:</speaker>

               <p>Ministrica dr. Maja Makovec Brenčič, izvolite, beseda je vaša.</p>
            </sp>
            <sp xml:id="SDZ7-Redna-22-2016-09-19.sp306">

               <speaker>DR. MAJA MAKOVEC BRENČIČ:</speaker>

               <p>Mi se močno zavedamo skrbi za uporabo in razvoj slovenskega jezika, zato smo tudi ob
               integralnih virih namenili do sedaj kar nekaj tako imenovanih ESS sredstev, kar sem
               že omenjala prej. Konkretno prav za dvig jezikovnih kompetenc pedagoških delavcev v
               jezikih manjšin, ker menimo, da je to zelo pomemben pristop k temu, da se ohranja in
               tudi razvija raba slovenskega jezika. Teh projektov je bilo nekaj, na različne načine
               so se izvajali na različnih manjšinskih delih. Res pa je, da je celotna skrb za
               slovenski jezik nekaj, kar skrbno spremljamo že nekaj časa. Dejstvo tudi je, da smo v
               navezavi ne le z veleposlanico, ampak tudi širše s prej omenjeno porabsko skupnostjo
               prav z namenom, da bi lahko spodbudili skozi druge aktivnosti tudi otroke k učenju in
               tudi rabi slovenskega jezika. Prej sem omenila vrsto aktivnosti, kot so poletne šole,
               šole za rabo slovenskega jezika, usposabljanje učiteljev in tako naprej. Treba je
               vzbuditi zanimanje, interes, treba je tudi znati predstaviti jezik na zanimiv,
               otrokom prijazen način in hkrati tudi opolnomočiti učitelje. Prav v teh dveh smereh
               so bili ti projekti tudi začrtani. Znotraj nove kohezije pa tudi skušamo pripomoči k
               temu, da bi se tiste aktivnosti, ki so tudi pustile najbolj kakovostno sled, tudi
               nadaljevale. Kar se tiče zavez – ostajajo enake; kar se tiče standardov izpolnjevanja
               in tudi vseh bilateralnih ter ostalih mednarodnih standardov, ki jih moramo tukaj
               izpolnjevati.</p>
               <p>Z veseljem pa bolj podrobno odgovorimo tudi pisno, ker gre v resnici tudi za vrsto
               posamičnih aktivnosti, ki potekajo; odvisne glede izvedbe pa so od ljudi in vseh, ki
               moramo in tudi skušamo pomagati, da se raba slovenskega jezika ne le zaradi
               resolucij, ampak zaradi življenja tega jezika ohranja tako, kot je najbolje
               možno.</p>
            </sp>
            <sp xml:id="SDZ7-Redna-22-2016-09-19.sp307">

               <speaker>PODPREDSEDNIK MATJAŽ NEMEC:</speaker>

               <p>Hvala lepa, gospa ministrica.</p>
               <p>Pred nami je še zadnje poslansko vprašanje.</p>
               <p>Gospod Miha Kordiš bo postavil vprašanje ministrici za delo, družino, socialne zadeve
               in enake možnosti dr. Anji Kopač Mrak.</p>
               <p>Izvolite.</p>
            </sp>
            <sp xml:id="SDZ7-Redna-22-2016-09-19.sp308">

               <speaker>MIHA KORDIŠ (PS ZL):</speaker>

               <p>Hvala za besedo.</p>
               <p>Prišli smo do konca poslanskih vprašanj, mogoče pridemo tudi do konca odprave
               vračljivosti socialnih prejemkov. To smo v tem državnemu zboru obravnavali že
               trikrat. Nazadnje smo že julija predlagali, da se vračljivost odpravi v Zakonu o
               dedovanju, ki je krovni zakon s to določbo. Na ta način bi odpravil vračljivost vseh
               prejemkov, ne samo varstvenega dodatka; ampak tudi socialne pomoči, stroškov pogreba,
               doplačil za domsko oskrbo in družinskega pomočnika. Anja Kopač Mrak je našemu
               predlogu s strani Združene levice nasprotovala. Prejšnji teden pa je gospa ministrica
               napovedala oziroma predlagala nekakšno delno odpravo vračanja. Naj mimogrede povem,
               da je to vračanje v Zakon o socialno varstvenih prejemkih vnesla prav Pahorjeva
               vlada, v kateri je bila aktualna ministrica za socialo državna sekretarka. Kar je na
               tej točki zanimivo, je, da ta predlog ni bil objavljen na straneh ministrstva, ampak
               na spletni strani Socialnih demokratov.</p>
               <p>Zato me zanimajo naslednje stvari:</p>
               <p>Ali gre tukaj za uradni predlog ministrstva; ali nemara uradni predlog Socialnih
               demokratov; ali je to še ena v seriji praznih piarovskih potez Socialnih
               demokratov?</p>
               <p>Ker Zakon o dedovanju spada pod pravosodni resor, me zanima:</p>
               <p>Ali ste kakorkoli nasprotovali vladni noveli Zakona o dedovanju, ki prvič določa
               obveznost vračanja stroškov pogreba?</p>
               <p>Ali se vam zdi pravično, da bi prejemnik socialne pomoči, ki ima stanovanje v
               Ljubljani, moral vračati socialno pomoč; nekdo, ki živi v večjem stanovanju v kakšnem
               manjšem mestu, pa ne?</p>
               <p>To pa zato, ker se v tem vašem predlogu kot kriterij znajde vrednost stanovanja, pri
               tem da se cene podobnih stanovanj razlikujejo glede na to, kje se nahajajo.</p>
               <p>Ali se vam zdi pravično, da se odpravi vračljivost varstvenega dodatka, občani pa
               bodo morali še vedno vračati doplačila domske oskrbe, stroškov pogreba in
               podobno?</p>
               <p>Hvala.</p>
            </sp>
            <sp xml:id="SDZ7-Redna-22-2016-09-19.sp309">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Ministrica dr. Anja Kopač Mrak, izvolite, beseda je vaša.</p>
            </sp>
            <sp xml:id="SDZ7-Redna-22-2016-09-19.sp310">

               <speaker>DR. ANJA KOPAČ MRAK:</speaker>

               <p> Hvala za besedo, spoštovani podpredsednik Državnega zbora. Spoštovani cenjeni
               poslanec gospod Miha Kordiš!</p>
               <p>Če bi natančno poslušali tiskovno konferenco, bi večino teh informacij dobili. Danes
               je zakon v javni razpravi in tudi verjetno dosegljiv že na spletni strani Ministrstva
               za delo, družino, socialne zadeve in enake možnosti. Verjamem, da ga boste natančno
               proučili in potem boste glede stanovanj, vrednosti in drugega imeli drugačna
               vprašanja. Pomembno pa je za širšo javnost odgovoriti na nekatera vprašanja, da ne bo
               prihajalo do različnih interpretacij, ki nastanejo na podlagi bežnega branja ali
               poslušanja posameznih poročil; s ciljem omadeževanja in poskušanja prikazovanja
               pomembnih odločitev, ki bodo predmet koalicijskega usklajevanja in tudi širše Vlade
               Republike Slovenije, kot tekmovanje in napad na vašo stran. Gre za predlog
               Ministrstva za delo, družino, socialne zadeve in enake možnosti, ki je usklajen s
               koalicijsko pogodbo te vlade, zapisan zavestno v koalicijsko pogodbo te vlade. Na
               podlagi analiz in dejstev, ki so botrovale temu, iščemo najboljšo možno rešitev.
               Spremembe, ki so ključne, so, da pri denarni socialni pomoči in varstvenemu dodatku
               se spreminja način, na kakšen se upošteva premoženje kot pogoj za odobritev denarne
               socialne pomoči ter varstvenega dodatka. To je prva zelo pomembna sprememba, ker pred
               tem je bilo na način, da se upošteva primerna velikost stanovanja in potem nad to
               primerno velikostjo se izračunava, kolikšna je lahko ta vrednost. In dejstvo je, da
               so nekateri, sicer redki, v sistemu imeli tudi pravico do denarne socialne pomoči in
               varstvenega dodatka z nepremičnino – ne boste verjeli – na štajerskem koncu v
               vrednosti pol milijona evrov.</p>
               <p>To se nam ne zdi pravično in zato smo iskali ob logiki tega, saj večina Slovencev, 85
               % ima v lasti nepremičnino oziroma 85 % nepremičnin je v lasti, torej ni najemniških,
               da najdemo neko rešitev za starejše ljudi, ki so večinoma lastniki. Pogledali smo,
               kakšne so te vrednosti. Povprečna vrednost nepremičnin – in podatek 120 tisoč ni kar
               tako, ampak je to na povprečno tržno vrednost v Ljubljani; drugje je bistveno nižja.
               Izpostavljanje in govorjenje, da bodo v Ljubljani vsi čez, je seveda čisto zavajanje
               in govorjenje na pamet. Iskali smo vrednost, kjer bi zajeli večino, povprečno
               vrednost nepremičnine in upoštevali ta dejstva. Dohodki kot pogoj za upravičenost se
               ne spreminjajo; spreminja se pa to, da si lahko lastnik nepremičnine, v kateri bivaš
               in imaš stalno bivališče, to je zelo pomembno, do vrednosti 120 tisoč evrov. Seveda
               smo odprti v javni razpravi, če najdemo boljši pogoj, kakorkoli glede te vrednosti,
               je seveda stvar dogovora. Mi smo na podlagi Gursovih podatkov in tudi glede
               statistike v sistemu prejemnikov varstvenega dodatka in denarne socialne pomoč prišli
               do te rešitve. Je pa seveda stvar odprta.</p>
               <p>In druga pomembna stvar je institut zaznambe. Pogledali smo, koliko zaznamb je bilo,
               koliko je država od tega nazaj dobila. Zaradi tega, ker ne moremo aktivno in v roku
               enega meseca dati možnosti, ljudem, ki izpostavijo željo, da bi razpolagali prosto s
               to nepremičnino, jim z vidika prodaje to tudi zagotovili, smo se odločili, da je z
               vidika spodbujanja aktivnosti, da prejemniki aktivirajo svoje premoženje in s tem
               rešujejo svojo situacijo, bolje, da zaznambe kot institut umaknemo; zato smo to
               naredili. Po drugi strani smo se pa odločili, ker je z vidika socialne politike zelo
               pomemben občutek, ker večina ljudi namreč tako ali tako nikoli ne vrne denarne
               socialne pomoči in varstvenega dodatka, za občutek pravičnosti socialne države pa je
               to pomembno, smo se odločili, da umaknemo to, da te ljudi, ki imajo nizke dohodke in
               nepremičnino do vrednosti 120 tisoč evrov, vračajo denarno socialno pomoč in
               varstveni dodatek. Kar pa govorite nad 120 tisoč, pa smo dali samo kot diskrecijo, da
               lahko socialni delavci v zelo omejenih pogojih v tistem primeru še dajo nekomu
               pravico do denarne socialne pomoči ali varstvenega dodatka, ki sta namenjena najbolj
               ogroženim. Ne pozabimo, logika je, tisti, ki nima premoženja in dohodkov, dobi to
               socialno pomoč. Mi smo postavili te kriterije, bodo stvar razprave v koaliciji in v
               Državnem zboru.</p>
            </sp>
            <sp xml:id="SDZ7-Redna-22-2016-09-19.sp311">

               <speaker>PODPREDSEDNIK MATJAŽ NEMEC:</speaker>

               <p>Hvala lepa, gospa ministrica.</p>
               <p>Gospod Miha Kordiš, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-22-2016-09-19.sp312">

               <speaker>MIHA KORDIŠ (PS ZL):</speaker>

               <p>Najlepša hvala.</p>
               <p>Bom zahteval dopolnitev odgovora, pa grem kar po vrsti. Očitno gre tukaj za moje prvo
               vprašanje, namreč za kombinacijo obojega. Na eni strani gre očitno za uradni predlog
               ministrstva, na drugi strani pa za piarovsko potezo SD, saj drugače si tu ne moremo
               razlagati, da se pač stvari najdejo na strani ministrstva. Jaz pa takim objavam ne
               verjamem, dokler jih kot poslanec ne dobim v roke. In jasno, te mi zaenkrat še v roke
               niso prišle, če je šele pred kratkim stekla zahtevana procedura. Zastavil sem neko
               vprašanje, ki je sicer seveda retorično – če ste kakorkoli nasprotovali vladni noveli
               Zakona o dedovanju, ki prvič določa obveznosti vračanja stroška pogreba. Zakaj je to
               pomembno? Zato, ker se v Združeni levici zavzemamo za ukinitev vračljivosti v celoti,
               za katerekoli transferje, ne pa samo za denimo varstveni dodatek ali pa delno za
               denarno socialno pomoč in tako naprej. Okej, kar se tiče tistih stanovanj, ste podali
               nek odgovor. Potem pa tukaj še ostaja vračilo doplačila domske oskrbe, stroškov
               pogreba in podobnega. Na odpravo vsega tega bomo pa očitno morali še nekaj časa
               počakati; ali kako?! Hvala.</p>
            </sp>
            <sp xml:id="SDZ7-Redna-22-2016-09-19.sp313">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Ministrica, izvolite, beseda je vaša.</p>
            </sp>
            <sp xml:id="SDZ7-Redna-22-2016-09-19.sp314">

               <speaker>DR. ANJA KOPAČ MRAK:</speaker>

               <p>Hvala za besedo.</p>
               <p>Na spletni strani ministrstva sem preverila, ali je objavljen Predlog zakona o
               socialno varstvenih prejemkih. Celotno ga imate, tako da boste lahko pogledali in se
               detajlno prepričali. Glede Zakona o dedovanju je treba poudariti, da je bila ta
               ureditev glede vračila zapisana v Zakonu o dedovanju leta 1976. Večkrat je bila že
               presojana s strani Ustavnega sodišča, kjer je Ustavno sodišče povedalo, da ima država
               pravico zahtevati povračilo, če imajo prejemniki sredstva, s katerimi lahko povrnejo;
               ker je socialna pomoč tisti instrument države, ki da najbolj ogroženim, ker so res
               najbolj ogroženi in drugih virov nimajo. Če pogledamo ureditve v drugih Evropskih
               državah, sedaj smo naredili celovito analizo, se v večini premoženje upošteva; tudi
               vrednost nepremičnin je določena, tudi vračila so opredeljena. To je v večini
               evropskih držav.</p>
               <p>Kar se tiče letošnjih sprememb Zakona o dedovanju, so bila usklajevana tudi z nami,
               so šla pa predvsem v smeri, da področni zakoni lahko uredijo drugače; in točno to je.
               Zakon o socialno varstvenih prejemkih urejamo na drugačen način, kar se tiče
               prejemkov materialno ogroženih. Je pa tudi pomembna sprememba v Zakonu o dedovanju,
               je točno napisano, da se glede manjših vrednosti nepremičnin – je tudi že v tem
               zakonu bilo predvideno – določi, katere to so, in da se te izvzamejo iz povračil, kar
               je bilo tudi skladno z dogovorom. Mi s tem zakonom samo še bolj preciziramo stvari.
               Je pa Zakon o dedovanju podvržen referendumskemu odločanju, zato tudi razprave v
               Državnem zboru ni. Bo treba tudi s tem zakonom počakati, da se odločitve sprejmejo,
               ker so stvari medsebojno povezane. In tudi nekaj drugih predlogov je že, kjer se
               zaradi zakonodajnih oziroma referendumskih postopkov čaka z odločitvami. Je pa javna
               razprava, gospod poslanec Miha Kordiš, vsekakor ste dobrodošli glede pripomb glede
               višine ali drugačne ureditve na tem področju. Hvala.</p>
            </sp>
            <sp xml:id="SDZ7-Redna-22-2016-09-19.sp315">

               <speaker>PODPREDSEDNIK MATJAŽ NEMEC:</speaker>

               <p>Hvala lepa, gospa ministrica.</p>
               <p>Predsedniku Vlade, ministricam in ministrom se zahvaljujem za podane odgovore.</p>
               <p>S tem prekinjam to točko dnevnega reda, ki jo bomo nadaljevali v četrtek, 22.
               septembra 2016, ko bo Državni zbor v okviru glasovanj odločal o predlaganih
               sklepih.</p>
               <p>Kolegice in kolegi, prekinjam tudi 22. sejo Državnega zbora, ki jo bomo nadaljevali
               jutri ob 9. uri.</p>
               <p>Vsem skupaj želim lep večer! Nasvidenje. <stage type="time">(SEJA JE BILA PREKINJENA 19. SEPTEMBRA
                  2016 OB 19.33.)</stage>
               </p>
            </sp>
         </div>
      </body>
   </text>
</TEI>