<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ7-Redna-35-2017-11-17">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|77727CDC52F6D7C6C125826B004029CA</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=77727CDC52F6D7C6C125826B004029CA</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-35-2017-11-17.DZ" n="35">
               <name>Redna</name>
               <date when="2017-11-17"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-35-2017-11-17.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 35. seje</stage>
            <stage type="chairman">Sejo so vodili predsednik Državnega zbora dr. Milan Brglez ter podpredsednika
            Primož Hainz in Matjaž Nemec.</stage>
            <stage type="time">Seja se je začela ob 10. uri. </stage>


            <sp xml:id="SDZ7-Redna-35-2017-11-17.sp1">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci, gospe in gospodje! Začenjam z
               nadaljevanjem 35. seje Državnega zbora.</p>
               <p>Obveščen sem, da se današnje seje ne morejo udeležiti naslednji poslanke in
               poslanci: mag. Matej Tonin, mag. Aleksander Kavčič, dr. Mirjam Bon Klanjšček, mag.
               Dušan Verbič, Matjaž Nemec do 12. ure in od 15.30 do 20. ure, Violeta Tomić od 18.
               ure, dr. László Göncz od 14. ure dalje, Uroš Prikl do 14.30, mag. Julijana Bizjak
               Mlakar od 18. ure dalje, Marinka Levičar, Igor Zorčič do 13. ure, Vesna Vervega do
               15. ure, Vojka Šergan do 21. ure, Kamal Izidor Shaker od 16. do 20. ure, mag.
               Branislav Rajić do 16. ure, Andreja Potočnik do 14. ure, Vlasta Počkaj od 16. ure,
               dr. Simona Kustec Lipicer od 16.30 do 20. ure, Irena Grošelj Košnik do 21. ure, Marko
               Ferluga do 15. ure, Marjan Dolinšek od 16. ure dalje, dr. Milan Brglez od 16.30 do
               18.30, dr. Franc Trček, Roberto Battelli, Miha Kordiš od 19. do 21. ure, Iva Dimic od
               17. ure dalje, Jožef Horvat od 15. ure, Jelka Godec od 10. do 12. ure, Nada Brinovšek
               od 10. do 12. ure in Ljudmila Novak do 13. ure.</p>
               <p>Vse ostale prisotne lepo pozdravljam!</p>
               <p>Prehajamo na <title>41. TOČKO DNEVNEGA REDA, TO JE NA INTERPELACIJO O DELU IN
                  ODGOVORNOSTI MINISTRA ZA PRAVOSODJE MAG. GORANA KLEMENČIČA.</title>
               </p>
               <p>Interpelacijo je v obravnavo zboru predložila skupina devetnajstih poslank in
               poslancev s prvopodpisanim gospodom Jožetom Tankom.</p>
               <p>Besedo dajem predstavniku predlagatelja mag. Branku Grimsu za dopolnilno
               obrazložitev interpelacije.</p>
            </sp>
            <sp xml:id="SDZ7-Redna-35-2017-11-17.sp2">

               <speaker>MAG. BRANKO GRIMS (PS SDS):</speaker>

               <p>Spoštovani, vsem najprej lep pozdrav!</p>
               <p>Če bi bila Slovenija normalna pravna država z evropskimi standardi, z evropsko normo
               odgovornosti, potem te seje danes zagotovo ne bi bilo. Kajti že samo nepopisna pravna
               šlamastika z izločanjem in uničenjem dokazov v obtožnici glede suma podkupovanja,
               dejansko pa spolne zlorabe, glede ljubljanskega župana Zorana Jankovića, ki je
               dokazala, da pravosodni sistem kot celota ne deluje, kot bi moral, da imamo
               državljane prvega in drugega reda, kjer si eni lahko privoščijo neverjetne stvari in
               se jim ne zgodi nič. Še preišče se ne, ali je bilo dejanje storjeno ali ne do konca,
               in potem ne odloča sodišče. V vsaki taki državi bi minister odšel sam. Pravosodni
               minister bi odstopil ali pa bi njegovo zamenjavo predlagal predsednik Vlade. V
               Sloveniji pa se ni zgodilo nič. Vali se krivda, enkrat so krivi tožilci, enkrat je
               krivo pravosodje, ker je vmes spremenilo stališča, pa se ni računalo na to. To je
               zelo zanimivo, kako se vse računa. Gospe in gospodje, ali je to sistem pravosodja,
               kot ga pozna moderna Evropa? Ni. Kdo je po zakonu za to odgovoren? Pravosodni
               minister. Že samo to bi v normalni državi zadoščalo, da če ni svojega opravil ne
               minister in odstopil sam ne predsednik Vlade in predlagal njegovo zamenjavo; bi danes
               v parlamentu velika večina, verjetno pa vsi pritisnili tipko za razrešitev ministra.</p>
               <p>V Slovenski demokratski stranki smo še pred tem dogodkom predlagali interpelacijo o
               delu in odgovornosti ministra za pravosodje mag. Gorana Klemenčiča zaradi zavajanja
               javnosti v zvezi z njegovim ravnanjem na Komisiji za preprečevanje korupcije v zvezi
               s preiskavo milijarde evrov plačil iranskega denarja preko Nove Ljubljanske banke, d.
               d., Ljubljana, glede suma pranja denarja, financiranja proliferacije, torej nakupa
               orožja za množično uničevanje, jedrskega programa in terorizma; ter drugih dejanj in
               stališč ministra pri izvrševanju politične funkcije, ki imajo za posledico izgubljeno
               zaupanje v funkcijo ministra in pravosodne institucije. Ter drugič; odgovornost
               zaradi nepriprave tiste zakonodaje na področju pravosodja, ki bi omogočila celostno
               reformo pravosodja in druge nujne spremembe, ki bi Republiko Slovenijo približale
               vrednotam, normam in standardom Evropske unije. Predlagamo sklep, da po opravljeni
               razpravi Državni zbor Republike Slovenije na podlagi vložene interpelacije izreče
               nezaupnico ministru za pravosodje mag. Goranu Klemenčiču.</p>
               <p>Spomnili se boste, da je minister Goran Klemenčič v zadevi preiskave milijarde evrov
               plačil iranskega denarja preko Nove Ljubljanske banke, glede suma pranja denarja,
               financiranja nakupa orožja za množično uničevanje in terorizma ter drugih dejanj, ki
               smo jih preiskovali v tem okviru, sam na nek način stopil na sceno. Sam je šel na
               tiskovno konferenco, na kateri je potem junija letos izjavil: »Mislim, da smo bili
               leta 2011 s to zadevo seznanjeni preko žvižgača z nekim tajnim dokumentom Banke
               Slovenije, ki smo ga tudi posredovali v obliki naznanila oziroma kazenske ovadbe
               pristojnim organom.« Kasneje, ko smo stvari pogledali od blizu, smo o tem opravili
               posebno poročilo Komisije za nadzor varnostnih in obveščevalnih služb, ki ga je
               Državni zbor potrdil soglasno, brez glasu proti, in v njem piše: »Komisijo za nadzor
               varnostnih in obveščevalnih služb je v konkretni zadevi, torej suma pranja denarja,
               presenetilo ravnanje KPK. Prejeli so tajni dokument žvižgača iz Banke Slovenije, ki
               je kazal na sum storitve kaznivega dejanja pranja denarja. KPK je ocenila, da ni
               pristojna, zato so dokument po neformalni poti predali policiji, NPU. Pred tem so
               dokument priredili z namenom, da zaščitijo žvižgača. Poleg tega pa naznanila
               kaznivega dejanja niso posredovali policiji na podlagi določb ZKP, kot jim to
               narekuje sklenjen sporazum med KPK, MNZ ter policijo z dne 1. 6. 2010; ampak so
               dokument predali uslužbencu NPU, da ga je kar odnesel na policijo, kjer se je nato za
               njim izgubila vsaka sled. Ravnanje KPK v nasprotju z veljavnim sporazumom med KPK,
               MNZ in policijo z dne 1. 6. 2010 pomeni kršitev uradno določenega poslovanja uradnih
               institucij.« To je bila s sklepom, ki ga je sprejel Državni zbor, s katerim je
               potrdil in podprl ugotovitve KNOVS, praktično soglasno sprejeta ugotovitev Državnega
               zbora. Kljub temu pa je potem v svojem odgovoru minister zapisal, »da je KPK uradno
               obvestila policijo o sumu pranja denarja in po drugi strani,« še nadaljujem,
               »ugotavlja, da je postopal profesionalno in strokovno nadstandardno.« Resnično me
               zanima, kako je lahko ravnanje v nasprotju z veljavnim sporazumom, predaja na
               neformalen način, kršitev uradno določenega poslovanja uradnih institucij, kar je
               Državni zbor soglasno že ugotovil v navedeni zadevi, profesionalno in nadstandardno.
               To bo pa res zanimivo slišati.</p>
               <p>Izgovarjanje na nejasnost ali pa na očitne kršitve, ki so bile kasneje, meče še
               dodaten sum na integriteto izjav; in potem kazanje na druge stvari prav tako. Ob tem
               naj že v tem trenutku opozorim, da tudi mi lahko razširimo. In verjemite, da je pri
               gospodu mag. Goranu Klemenčiču mnogo razlogov za kakšne dodatne širitve te
               interpelacije, če bo minister to počel tudi sam. Namesto da bi govoril o Novi
               Ljubljanski banki, začne razlagati recimo o NKBM; čeprav tam, ko govori o okostnjakih
               iz omare, bi se on lahko pogovoril kar v družini pa bi se tam verjetno lahko vse
               razčistilo, kdo je bil tam odvetnik pa kako se je kdaj pravno ravnalo in tako naprej.
               Ne bi zdaj s tem izgubljali časa. Glede samega ravnanja ministra je jasen zakon pa
               tudi pravna norma, ki govori o tem, da se pričakuje od ministra, da ravna tako, da
               povečuje ugled pravosodja in pravosodnih institucij. Ker ga je Vlada celo predlagala
               za kandidata za komisarja za varovanje človekovih pravic pri Svetu Evrope, je še
               posebej pomembno njegovo ravnanje in odnos, ko gre za varovanje človekovih pravic. S
               tega vidika bi zopet opozoril na njegov odgovor, ki je po svoje celo bolj zgovoren
               kot pa sama interpelacija. Kajti v interpelaciji smo opozorili na to, da ko je šlo za
               sistematično kršitev človekovih pravic, ki jo je pri zadevi Patria ugotovilo Ustavno
               sodišče in ki je bremenila gospoda Maslešo neposredno, še posebej zaradi njegove
               predhodne izjave, minister ni ukrepal, ni storil ničesar. In v pravu velja načelo,
               kdor molči, se strinja. To se pravi, da se minister strinja s kršenjem človekovih
               pravic, če kršitve ostanejo brez sankcij. V svojem odgovoru je potem minister šel še
               veliko dlje, kajti zapisal je, da ni ukrepal, citiram, »ampak ravno nasprotno, in
               sicer aktivno se je uprl jasno motiviranim političnim pritiskom; in po njegovi
               oceni«, to je ministrovi oceni, »niso bili dani pogoji za osebno odgovornost
               Vrhovnega sodišča.« In potem nadaljuje glede izločitve iz sojenja. Gospe in gospodje,
               v tisti zadevi, če vas lahko spomnim, obstaja verodostojen dokument. To je notarsko
               potrjen zapis dveh prič, ki sta potrdili, da je gospod Branko Masleša v navedeni
               zadevi dejal dobesedno, da je »treba obtoženca sfukati,« to je citat iz tiste izjave,
               »in to preden je sploh bil izvršen celoten postopek pred sodiščem.« Gospe in
               gospodje, to je precedenčno ravnanje, ki je popolnoma nezdružljivo z vsemi normami,
               ki veljajo za delovanje pravosodja, ki je nezdružljivo s slovensko ustavo in ki samo
               po sebi predstavlja grobo kršitev človekovih pravic obtoženca v nekem postopku. Ali
               je minister ukrepal? Ne, ni. Hvali se s tem, da ni ukrepal, da se je uprl takšnim
               pritiskom. To se pravi, da je za to v celoti prevzel odgovornost. S tem, če kdaj, je
               sam tu na papir, pod katerega je sam podpisan, zapisal, da je skrajno neprimerna
               oseba za evropskega komisarja za varovanje človekovih pravic. Sam je to podpisal. In
               ne razumem, kako je lahko Vlada takšnega človeka predlagala.</p>
               <p>Pri razčiščevanju pravnih zadev, ki so potekale v tem obdobju, gospod Goran
               Klemenčič svoje vloge ni opravil ali pa jo je opravil na način, ki je, blago rečeno,
               sporen. Ko je šlo recimo za vprašanje, ki ga tudi sam v teh dneh ponovno odpira, to
               je vprašanje razčiščevanja zgodbe bančne luknje ali pa, če želite, kriminala,
               povezanega s slabim poslovanjem v slovenskih bankah. Tam smo v Slovenski demokratski
               stranki predlagali posebno preiskovalko, ki je svoje delo tudi korektno opravila. Da
               pa bi ta preiskovalka lahko opravila svojo nalogo v vseh bankah, ki jih zajema njeno
               delovno področje, je potrebovala ustrezno dokumentacijo. Zahtevala jo je, vendar je
               ni dobila. In ko je šlo za vprašanje, kako in do česa ima pravico dostopati
               preiskovalna komisija Državnega zbora, se je minister oziroma v njegovem imenu takrat
               državni sekretar postavil stališče, da do tega nimajo pravice. Kasneje se je izkazalo
               pravno drugače in zato je lahko tudi komisija svoje delo lahko korektno opravila.
               Vendar kako lahko minister za pravosodje reče, da do nečesa v parlamentu ne smemo
               prihajati, ker naj bi bilo nekaj, kot so takrat dejali, nerodno zapisano. V takem
               primeru lahko ugotovimo samo to, da minister svojega dela ni opravil korektno; da s
               svojim ravnanjem ni omogočal, da bi se stvari razčistile; in zato ne sme nikogar
               čuditi, če je takrat, ko je prišlo do ugotovitev v zvezi z Novo Ljubljansko banko,
               preprosto povedano, poskušal politično pristaviti lonček. Spregledal pa je, da je sam
               ravnal v nasprotju z veljavnim protokolom, sam je opustil dolžnostno dejanje. Zdaj
               vas pa vprašam, ali veste, kaj je koruptivno ravnanje po zakonu. Če nekdo opusti
               dolžnostno dejanje, je to sama definicija koruptivnega ravnanja po zakonu o
               integriteti, to je definicija. To se pravi, da je minister, ki je vedno v besedah
               tako preganjal koruptivno ravnanje, sam v tem primeru zagrešil koruptivno dejanje.
               Precej nerodna zadeva. In že to bi samo po sebi moralo zadoščati, da minister sprejme
               odgovornost; ob vsem, kar smo že našteli.</p>
               <p>Ravno nasprotno, minister trdi, da je bilo to vse ustrezno, celo trdi, da je bilo to
               nadstandardno. Če se nekomu na neformalen način preda nek dokument, ki potem izgine,
               je to res nadstandardno v tej družbi?! Razen seveda, če gre za zaščito določenih
               posameznikov. Da imamo v tej družbi, zdaj je že popolnoma jasno, posameznike prvega
               in drugega reda. Pri posameznikih prvega se vse izgubi ali pa se naknadno izloči, ker
               se zavleče nek postopek, in se jim nikoli ne zgodi nič, ker sodstvo ne more
               ugotavljati njihove krivde. Pri posameznikih drugega reda pa se potem ve, kako se
               postopa, se pa za dobrih 150 evrov vzame hišo in se jo proda na dražbi; se za nekih,
               baje, 200 evrov podkupnine nekoga obsodi na 3 leta zapora. Ampak če si pa posameznik
               prvega reda, se ti pa, ob tem ko se uniči kakšne dokaze, še mimogrede familiarno v
               okviru podjetij v tvoji družini oprosti še kakšnih 16 milijonov dolgov. Saj vsi vemo,
               kako to gre. To seveda ni pravna država, to je parodija pravne države, gospe in
               gospodje. In znova je za to odgovoren po Zakonu o Vladi Republike Slovenije tisti, ki
               je minister; to je minister za pravosodje gospod Goran Klemenčič. On se je zavezal ob
               svojem nastopu, da bo naredil tiste pomembne premike, ki bi omogočili večje
               približevanje Slovenije, vrednostno in po delovanju pravosodnega sistema, k vrednotam
               in standardom Evropske unije. Ves čas imamo poplavo zakonov v parlamentu, ki pa so
               lepotne narave. V samo jedro problemov se gospod Klemenčič, razen v enem primeru,
               nikoli ni spustil. To je tako, kot da je – saj vsi vemo – Justiciji, ki ima zavezane
               oči, gospod minister na novo pobarval lase, ji narisal lepe nohte; ampak ni pa
               poskrbel, da bi ona lahko presojala skladno s standardi in skladno z ustavnimi
               normami. Kajti ustavna norma zahteva, da je ne samo sojenje v razumnem roku, ampak da
               je tudi izvršitev sodbe opravljena v razumnem roku.</p>
               <p>Kako je s tem v Sloveniji? Zdaj se že hvalijo, če je sodba izvršena v nekaj letih,
               da pride od začetka do konca cel postopek in do izvršitve v nekaj letih. Kako je s
               tem v tujini? Bolje, da ne govorimo. Vsekakor po tej plati nismo primerljivi,
               zavedati se je pa treba, da je to tudi pomembno razvojno vprašanje, kajti če si ti v
               nekem podjetju, se moraš tožariti po slovenskem pravosodju. V tem času gre podjetje v
               stečaj, delavci na cesto. Potem je jasno, da je taka škoda nepopravljiva; pa ne samo
               za tistega, ampak tudi za vse tiste, ki to vidijo. In seveda se taki državi
               investitorji in vsi ostali izognejo na daleč. Majhni koraki, ki so bili v tej smeri
               storjeni, zadeve kot celote ne morejo popraviti. To vsi veste. Treba bi bilo tudi
               storiti več za odgovornost sodnikov pri njihovem sojenju. Napovedana je bila
               sprememba ustave, podaljšanje poskusa trajanja mandata. Nič od tega se ni zgodilo.
               Rekel pa sem, da v enem primeru pa je minister posegel tudi v jedro dogajanja v
               pravosodju; ampak, gospe in gospodje, žal na popolnoma napačen način. Minister se je
               zavezal, takrat ko je nastopal svoje delo, da bo svoje ravnanje usklajeval s stroko
               in z vsemi deležniki, ki so pomembni v nekem procesu. Kako je s tem v praksi, je zelo
               jasno pokazal Zakon o kazenskem postopku, ki je bil prvotno predlagan dobesedno ob
               nasprotovanju vseh, od stroke do sodnih instanc. Novele ni podpiral nihče, niti
               Vrhovno sodišče Republike Slovenije, niti Vrhovno državno tožilstvo, niti Odvetniška
               zbornica, niti ugledni profesorji kazenskega prava. Kje je sedaj tukaj tisto
               usklajevanje? In ko je ta zakon doživel zasluženo neslaven konec, je bil v
               štirinajstih dneh vložen že nov. Kje pa je potem sedaj tisto usklajevanje, gospe in
               gospodje? Usklajevanje, vsi vemo, zahteva veliko časa s samimi udeleženci v nekem
               procesu, s tistimi, ki jih zakon neposredno zadeva, ki ureja njihovo delo; in po
               drugi strani potem s stroko ter sektorji znotraj vlade. Če je v štirinajstih dneh nov
               predlog na mizi, potem je vsakomur jasno, kako je potekalo to usklajevanje oziroma da
               ga, preprosto povedano, ni bilo.</p>
               <p>Kadrovanje gospoda ministra je bilo politično motivirano. To je menda jasno vsakomur
               in je očitno tudi edini kriterij, glede na vse, kar je bilo podanih predlogov.
               Marsikatero kadrovanje je očitno sporno z vidika varovanja oziroma kršitev človekovih
               pravic v prejšnjem režimu ter kršitev človekovih svoboščin v prejšnjem režimu. Ampak
               minister zopet ta imenovanja iz svojih političnih razlogov ponuja kot kvaliteto. S
               tem samo pove, da je popolnoma odpovedal pri tisti temeljni nalogi, h kateri se je
               zavezal v svojem nastopnem govoru, da bo približal slovensko pravosodje evropskim
               standardom in evropskim normam. Kajti take stvari, taka kadrovanja, take rešitve in
               tako ravnanje teh oseb bi v normalni evropski državi preprosto ne bilo mogoče. Ne
               samo, da je nesprejemljivo, mogoče ne bi bilo. To, kar se v Sloveniji v pravosodju
               dogaja v tem obdobju, presega vse meje normalnih evropskih standardov. Iz vseh teh
               razlogov je jasno, da bi moral gospod minister svoje delo zapustiti. In trdno sem
               prepričan, da danes tudi ta sestava, ki je tukaj, na nek način to odraža. Ne vidimo
               predsednika Vlade, ki bi podprl svojega ministra. Če bi to štel za tako zelo
               pomembno, potem bi zagotovo dal temu prednost pred vsemi drugimi delovnimi
               obveznostmi. To veliko pove. Tudi ravnanje gospoda ministra v vladi je bilo
               velikokrat, to je javna skrivnost, destruktivno z vidika varovanja slovenskih
               nacionalnih interesov. Vedno je nasprotoval rešitvam, ki so šle v smeri zaščite
               slovenske meje, zaščite slovenskih državljank in državljanov, zato po mojem mnenju
               nikakor ne more biti naključje, da danes ključnega človeka – predsednika Vlade ni
               tukaj.</p>
               <p>Drugo, kar je, je vprašanje, kako se namerava vlada posloviti od gospoda Gorana
               Klemenčiča. V normalni državi bi glede na vse povedano gospod Goran Klemenčič moral
               svoje delo zapustiti, ker bi bil razrešen; če ne bi priznal lastne odgovornosti – s
               čimer ima očitno težave –, prevzel to odgovornost in odšel sam. Ta vlada pa ga
               predlaga za evropskega komisarja za človekove pravice pri Svetu Evrope; očitno z
               namenom, da ga končno pošlje drugam. Toda način, za katerega se je vlada pri tem
               odločila, je povsem napačen. Tudi to je eden od argumentov, ki jih lahko uporabite
               danes pri glasovanju. Gre za odgovornost za dejanja, ravnanje in stališče ministra,
               ki imajo za posledico izgubljeno zaupanje v funkcijo ministra in v pravosodne
               institucije po eni strani. Po drugi strani pa odgovornost za to, da dejansko
               slovenskega pravosodja ne glede vrednot, norm in standardov ni uspel približati
               Evropski uniji in njenim standardom. Celo pri kadrovanju je ne samo toleriral, ampak
               očitno tudi podpiral sistematično, celo s strani Ustavnega sodišča ugotovljeno,
               kršenje človekovih pravic. Vse to skupaj ob dejstvu, ki sem ga povedal na začetku, da
               očitno sistem ne deluje, za kar je po Zakonu o Vladi Republike Slovenije odgovoren,
               ker je odgovoren za delo na svojem področju minister za pravosodje, mora zadoščati za
               to, da se potrdi razrešitev ministra za pravosodje in se s tem izogne temu, da bi –
               kajti verjemite, da tudi v tujini zelo dobro gledajo, kaj se v Sloveniji dogaja – vse
               te stvari potem odpirali še na Svetu Evrope in še kje drugje. To ne bi bilo dobro za
               Slovenijo, v interesu Slovenije, v njenem razvojnem interesu; glede na vse navedeno
               pa je, da se ministra za pravosodje Gorana Klemenčiča danes razreši, da se glasuje za
               interpelacijo.</p>
            </sp>
            <sp xml:id="SDZ7-Redna-35-2017-11-17.sp3">

               <speaker>PREDSEDNIK DR. MILAN BRGLEZ:</speaker>

               <p>Odgovor ministra za pravosodje na interpelacijo ste prejeli 27. oktobra 2017.</p>
               <p>Besedo dajem ministru za pravosodje mag. Goranu Klemenčiču za obrazložitev pisnega
               odgovora.</p>
            </sp>
            <sp xml:id="SDZ7-Redna-35-2017-11-17.sp4">

               <speaker>MAG. GORAN KLEMENČIČ:</speaker>

               <p>Spoštovani predsednik Državnega zbora, hvala za besedo. Spoštovani poslanke in
               poslanci, dragi kolegi in kolegice!</p>
               <p>V uvodnem delu tudi zaradi časovne omejitve ne morem odgovoriti na vse očitke, ki
               sem jih kot neresnične in neutemeljene argumentirano z dejstvi ter podatki zavrnil že
               v pisnem odgovoru, ki ga imate pred sabo. Osredotočil se bom na nekaj ključnih
               stvari, potem pa bomo skupaj preživeli dan ob gotovo koristni, dostojni in plodni
               razpravi, tako kot običajno interpelacije v tem državnem zboru so. Najprej Irangate.
               Očitki predlagateljev interpelacije so, da sem zavajal javnost in nepravilno ravnal
               kot predstojnik KPK glede suma pranja denarja in financiranja terorizma v NLB. Gre za
               neutemeljen očitek brez podlage v resničnem postopanju KPK kot institucije in mene
               kot njenega predstojnika. Dejstva, ki so predlagateljem znana oziroma bi morala biti
               znana – ker izhajajo že iz ugotovitev dosedanjih komisij, ki jih vodita prav poslanca
               predlagateljev interpelacije, pa so nekatera od teh označena s stopnjo tajnosti po
               njuni izbiri –, so sledeča. Komisija za preprečevanje korupcije je o sumu pranja
               denarja uradno obvestila policijo, in sicer enega od vodij preiskav Nacionalnega
               preiskovalnega urada in mu predala dokument, ki ga je dobila od prikritega
               prijavitelja. To je storila na način in po postopku, ki je bil v primeru žvižgačev
               običajen in zakonit. Zaščita prikritih prijaviteljev je bila v vseh primerih primarna
               dolžnost in odgovornost KPK. Komisija za preprečevanje korupcije je na podlagi
               dokumenta, pridobljenega od žvižgača, v okviru svojih zakonskih pristojnosti dodatno
               uradno preverjala preko Banke Slovenije in Urada za preprečevanje pranja denarja o
               morebitnih podatkih, ki bi kazali na sum morebitnega koruptivnega ravnanja iz
               pristojnosti KPK; vendar teh podatkov ni dobila oziroma ti podatki niso potrdili
               tovrstnega suma. Dobila pa je povratno informacijo od policije, da poteka
               predkazenski postopek, zato je svoje nadaljnje postopke ustavila. Zakaj? Ker KPK nima
               pristojnosti za preiskovanje suma pranja denarja, še manj pa pooblastil, s katerimi
               bi lahko to učinkovito izvajala.</p>
               <p>Pozneje, prvi dan, ko sem bil kot minister za pravosodje s strani Vrhovnega
               državnega tožilstva in Specializiranega državnega tožilstva seznanjen z informacijo,
               da državno tožilstvo o tej zadevi s strani policije nikoli ni bilo seznanjeno, ne v
               obliki ovadbe ne v obliki poročila – kar mi je bilo takrat, to priznam, milo rečeno,
               nenavadno –, sem na seji vlade predlagal širitev dnevnega reda z obravnavo te točke.
               Predsednik Vlade je podprl moj predlog, da pristojno ministrstvo in organi pripravijo
               poročilo o tej zadevi. O tem sem v dogovoru s predsednikom Vlade tisti dan tudi
               seznanil javnost. Predlagatelji nadalje pravijo, da če je KPK sum storitve kaznivega
               dejanja dejansko naznanila policiji, pa tega ni storila skladno s predpisano
               obličnostjo in da je bil tudi zato postopek mogoče manj uspešen. Dve stvari naj
               pojasnim, obličnost je bila pravilna ter v skladu z Zakonom o integriteti in
               preprečevanju korupcije v primeru dokumentacije, pridobljene s strani žvižgačev. Za
               potrebe te interpelacije si predlagatelji tudi po svoje razlagajo institut ovadbe.
               Judikat Vrhovnega sodišča je glede tega jasen – ovadbo predstavlja naznanitev
               kaznivega dejanja, ki je podano v kakršnikoli obliki, po vsebini pa predstavlja prvo
               informacijo o kaznivem dejanju. Judikat Vrhovnega sodišča. Nadalje, očitno in
               nedvoumno dejstvo, ki so ga predlagatelji zamolčali, a poznali že pred vložitvijo
               interpelacije, je tudi, da je policija že več mesecev pred predajo dokumenta s strani
               KPK začela preiskavo tako imenovane zadeve Irangate na podlagi bistveno obsežnejših
               in kvalitetnejših podatkov, ki jih je dobila od Urada za preprečevanje pranja denarja
               in od Sove ter je trajala do začetka leta 2012. Z drugimi besedami, vsebina
               dokumenta, ki ga je Komisija za preprečevanje korupcije pridobila od žvižgača in
               predala policiji, sploh pa način posredovanja dokumenta policiji nimata in nista
               mogla imeti prav nobenega dejanskega, še manj pa pravnega, dokaznega ali kako drugače
               upoštevanega, vsekakor pa ne odločilnega pomena na potek ali zaključek policijske
               preiskave, ki se je začela najmanj leto pred posredovanjem tega dokumenta, zaključila
               pa več kot eno leto po tem. Ravnanje KPK je bilo, ponavljam in vztrajam, v tej zadevi
               pravilno, profesionalno in nadstandardno glede na omejene pristojnosti KPK na
               področju preiskovanja kaznivih dejanj; predvsem pa je bilo moje obvestilo po seji
               vlade 15. junija korektno in skladno s tem, kaj je KPK v tej zadevi takrat tudi
               naredila. Na to temo je danes ustanovljena posebna preiskovalna komisija pred
               državnim zborom tega državnega zbora. To je mesto za razčiščevanje zadev in
               ugotavljanje politične odgovornosti udeleženih oziroma takrat odgovornih
               funkcionarjev; ne pa interpelacija s slabo prikrito osebno noto predlagateljev.</p>
               <p>Naslednji sklop, ki se ga želim dotakniti, je ugled Slovenije in neučinkovito
               pravosodje oziroma sodni zaostanki. Eden od očitkov predlagateljev interpelacije je,
               da je minister za pravosodje v času, ko naj bi Slovenija zaradi pravosodja in njegove
               neučinkovitosti izgubljala ugled v Evropi, bil objektivno, če že ne subjektivno
               odgovoren. Težko rečem, kakšen je ugled Slovenije, njenih institucij, njene politike
               ter izjav njenih politikov v Evropi, lahko pa rečem z gotovostjo – pa čeprav sam ne
               mislim, da pravosodje deluje optimalno –, da ugled Slovenije zaradi pravosodja ne
               pada v Evropski unij; nasprotno. Prva zadeva, Evropska unija, ko sem nastopil mandat,
               je imela Slovenija osem konkretnih priporočil oziroma kritik Evropske komisije glede
               pravosodja v evropskem semestru. V zadnjem pregledu evropskega semestra, ki je bil
               objavljen letos, ni objavljene niti ene kritike ali priporočila s področja pravosodja
               več. Uraden dokument Evropske komisije. Na sodne zaostanke naj bi, tako trdite
               predlagatelji, ravno v tem mandatu opozarjale številne evropske institucije. Drži,
               več evropskih institucij je v mojem mandatu govorilo o sodnih zaostankih; vendar ne
               tako, kot trdite predlagatelji, ampak kot pohvalo za dosežen napredek. Lansko leto je
               bilo po skoraj 20 letih prvič, da je bila Slovenija na Svetu Evrope črtana s spiska
               držav s sistemskim problemom sodnih zaostankov in zaključenem primeru Lukenda.
               Primerjava sodne statistike je zgovorna. Število nerešenih zadev lansko leto je bilo
               184 tisoč, še vedno izjemno velika številka. Ali veste, kakšna je bila številka leta
               2011, pred 5 leti? Za 57 % višja. Povprečni čas reševanja se je z 4,5 meseca v letu
               2012 spustil na 3,7 meseca v letu 2016.</p>
               <p>Isto razkriva tudi vpogled v najbolj referenčne mednarodne raziskave na tem
               področju, uradne lestvice Evropske komisije, tako imenovan Justice Scoreboard, ki
               vsako leto primerja pravosodne institucije in sisteme držav članic Evropske unije in
               jih po izdelani metodologiji tudi ocenjuje. Kaj izhaja iz primerjave? V letu 2014, ko
               smo nastopili mandat, so pravdne zadeve v povprečju trajale 400 dni; v letu 2017 se
               rešujejo v 277 dnevih. Zmanjšalo se je število nerešenih zadev. V letu 2014 je bilo
               16 zadev na 100 prebivalcev nerešenih, v letu 2017 je bilo takih zadev 9,3. Ravno
               tako zgovorna je primerjava za daljše časovno obdobje. Če pogledamo povprečen čas
               reševanja civilnih, gospodarskih, upravnih in drugih zadev na prvi stopnji. Medtem ko
               je bil le-ta recimo za leto 2010 – 154 dni, je bil v letu 2015 oziroma 2016 – 82 dni.
               Vem, poslušanje številk in statistike utruja, tega se zavedam; vendar je učinkovitost
               merljiva, za razliko od pavšalnih ocen in politikantstva, ki jih tukaj s strani
               predlagateljev prepogosto slišimo. Danes se ta učinkovitost zvišuje kljub dejstvu
               nenehnega zniževanja števila sodnikov, ki jih je še vedno veliko. Tretji smo v Evropi
               po številu sodnikov, vendar število vzdržema pada. In veste, kdaj je bilo v Sloveniji
               največ sodnikov? V času prve Janševe vlade. Ta je namreč zaradi problema Lukenda
               zaposlila skoraj 16 % dodatnih funkcionarjev. To so dejstva. Še leta 2011 je bilo v
               Sloveniji tisoč 18 sodnikov. Danes jih je nekaj čez 800 in trend je v upadanju.</p>
               <p>To so dejstva, ki ne gredo v prid očitkom iz interpelacije, saj je očitno, da se
               stanje v pravosodju izboljšuje. Morda počasneje, kot bi si želeli, vsekakor
               počasneje, kot si želim jaz; vendar ne bi govorili resnice, če bi rekli, da se ne. In
               dejstvo je, da je mnogo dobrega naredilo tudi sodstvo samo. Je pa dejstvo, od
               katerega ne moremo ubežati, da določene zadeve prav na področju gospodarskega in
               bančnega kriminala ne potekajo ne zadovoljivo ne optimalno. In to je moj glavobol. To
               je utemeljeno pričakovanje javnosti in to so plodna tla za politične borbe ter
               prestiž; namesto da bi sprejemali predloge, kot je bil v končni fazi ZKP-N, ampak o
               tem več pozneje. Predlagatelji nadalje trdijo, da raziskave kažejo izjemno nizko
               zaupanje javnosti v pravosodje. Temu ni mogoče oporekati, čeprav tudi to ni
               enoznačno; in tudi zato naj bi bil jaz osebno odgovoren. Dejstvo pa je, da je stopnja
               zaupanja v pravosodje med javnostjo na nizki ravni. Nižjo stopnjo zaupanja med
               slovenskim prebivalstvom uživajo le še politične stranke, vsakokratna vlada in
               parlament kot instituciji. Je pa očiten paradoks – zaupanje v sodstvo je bilo višje v
               času, ko so bili zaostanki dvakrat večji in ko je bil delež politikov, raznih županov
               in gospodarstvenikov oziroma odmevnih primerov tako imenovanih elit v raznih
               kazenskih postopkih in predkazenskih postopkih skoraj ničen. O tem se velja
               zamisliti. Takšen paradoks nadalje poglablja tudi dejstvo, da zaupanje pada med
               tistimi, ki osebne izkušnje z delom pravosodja še niso imeli in o njem poslušajo v
               glavnem razprave v Državnem zboru ter nastope posameznih politikov z osebnim odnosom
               do pravosodja; za razliko od tistih, ki so tudi dejanski uporabniki pravosodnih
               storitev. Le-ti imajo neprimerno boljše mnenje o stanju v slovenskem pravosodju,
               čeprav še vedno, da se razumemo, daleč od dobrega.</p>
               <p>To so raziskave, ki jih je med drugim opravila Fakulteta za uporabne družbene
               študije iz Nove Gorice. Zakaj to poudarjam? Ker gre za institucijo, ki ji, verjamem,
               celo predlagatelji ne morejo očitati pripadnosti, kot vi rečete, tranzicijski levici.
               Kaj nam to pove? Pove nam nekaj o načrtnem in usmerjenem ustvarjanju percepcije, da
               pravne države ni. Kdo to počne, se bomo najbrž pogovarjali tudi danes. Namreč tudi
               sam težko v svoji vlogi verodostojno odgovorim državljanom in državljankam, ki
               prihajajo do mene, da pravna država vselej deluje, da je enakost pred zakonom odvisna
               od denarnice ali velikosti poštnega nabiralnika; ko se v vikend zaporu znajde nekdo,
               ki ne izpolnjuje pogojev za to in kjer bi pravičnost narekala, da sedi v pravem,
               zaprtem zaporu. Ker imamo spektakularne hišne preiskave več let pozneje, pa se v
               poznejših postopkih nič ne zgodi ali se ne zgodi dovolj hitro. Ko se sodna praksa
               ustali šele po več letih, vmes pa traja obdobje negotovosti in neenake obravnave, ko
               se za ene dokazi izločajo, za druge ne. Ko so sporne bančne prakse prepoznane kot
               sprejemljivo poslovno tveganje; ko se založijo oporoke; ko se zaradi majhnih zneskov
               deložirajo družine. V tem se strinjamo – to so sistemski problemi, nekateri od njih
               so ekscesni problemi. Oboje ni samo značilno za Slovenijo, ni pa jih – in tukaj se
               pomembno razlikujemo – mogoče reševati z revolucijo, z lustracijami ali gasilskimi
               akcijami. Še manj pa z izrednimi sejami in gromenjem o krivosodju zaradi lastnih
               osebnih političnih ali pravnih zdrsov.</p>
               <p>Človekove pravice. V povezavi z njimi je tudi v interpelaciji izražen očitek, da
               Slovenija prav v mojem mandatu domnevno še posebej množično krši človekove pravice,
               kar naj bi ugotavljalo tudi Evropsko sodišče za človekove pravice. Če nam je vsaj
               malo mar za dejstva, tega očitka ni mogoče izreči dobronamerno. Ravno v tem mandatu
               je Ministrstvo za pravosodje prevzelo odgovornost za koordinacijo in spremljanje
               implementacije sodb ter naredilo zaznaven napredek. Slovenija je imela še leta 2014
               309 neizvršenih sodb Evropskega sodišča za človekove pravice, danes jih ima nekaj čez
               40. V manj kot treh letih smo iz 95-odstotne neizvršljivosti sodb Evropskega sodišča
               za človekove pravice prišli na 15 % in nadaljujemo s tem trendom. Na to se je odzval
               tudi pristojni odbor Sveta Evrope, ki je povedal, da Slovenija nima več sistemskega
               problema s sodnimi zaostanki, in prejel več zaključnih resolucij, s katerimi je glede
               izvršilnih sodb Evropskega sodišča za človekove pravice pohvalil Slovenijo in
               zaključil določene pilotne projekte. Šest takih resolucij je bilo sprejeto v
               Strasbourgu v času mojega mandata. Ali veste, koliko jih je bilo prej v celostnem
               času samostojne Republike Slovenije? Ena – v primeru zadeve Rehbock. Junija letos sta
               generalni sekretar Sveta Evrope Jagland ter generalni direktor generalnega
               direktorata Sveta Evrope za človekove pravice in vladavino prava Boillat izrecno
               izpostavila nov pristop Slovenije kot zgled ostalim državam članicam pri izvrševanju
               sodb Evropskega sodišča. Enako je letos marca storil komisar Sveta Evrope za
               človekove pravice. Naprej, Svet Evrope je tudi pozdravil občuten napredek Slovenije
               pri zaporskem sistemu in uveljavitev priporočil evropskega odbora za preprečevanje
               mučenja in nečloveškega ali ponižujočega ravnanja ali kaznovanja. Slednji je bil
               letos na periodičnem obisku v Sloveniji. Njegovo poročilo izraža pozitivne ocene od
               zadnjega obiska, ki ga je opravil leta 2012. Trditve predlagateljev, da smo v tem
               mandatu kot država največji kršitelj človekovih pravic, so skregane s preverljivimi
               dejstvi; pa vendar jih vztrajno ponavljajo in s tem zastrupljajo javni prostor. Te
               trditve postavljajo na laž besede generalnega direktorja, generalnega sekretarja
               Sveta Evrope, generalnega direktorja generalnega direktorata Sveta Evrope za
               človekove pravice in vladavino prava, komisarja Sveta Evrope za človekove pravice ter
               Evropskega odbora za preprečevanje mučenja in nečloveškega ali ponižujočega ravnanja
               ali kaznovanja. Ali pa mogoče, zgolj mogoče, besede teh institucij in oseb na laž
               postavljajo besede predlagatelja.</p>
               <p>Eden od očitkov predlagateljev je tudi, da naj bi bil kot minister odgovoren za
               nepripravo ustreznih sprememb zakonodaje, ki bi Slovenijo približale vrednotam
               Evropske unije. Te iste unije, ki – kot sem že prej na kratko navedel – nesporno na
               različnih forumih pozdravlja napredek na področju pravosodnih reform v zadnjih letih.
               Ob dejstvu, da smo v treh letih na Ministrstvu za pravosodje pripravili 30 zakonov in
               preko 40 podzakonskih aktov, je ta očitek zato najmanj nenavaden. Vsi ti predpisi
               niso bili sami sebi namen, ampak so imeli jasne cilje – zagotoviti večjo
               učinkovitost, odgovornost in transparentnost delovanja slovenskega pravosodja v
               širšem smislu, sistemsko in na dolgi rok; hkrati pa tudi zagotoviti večjo pravno
               varnost posameznika ter boljše poslovno okolje. Burnost odzivov, ki smo jih bili pri
               tem deležni na trenutke, daje vedeti, da smo odpirali prava vprašanja, da spremembe
               niso bile zgolj površinske ali navidezne; temveč so – nekatere bolj, druge manj –
               predstavljale korenite posege tam, kjer so potrebni. Za spremembe je potreben pogum
               in vztrajnost, posebej v okolju, kjer deluje tako veliko različnih interesov,
               deležnikov, lobijev in bolj ali manj neodvisnih, samostojnih akterjev. Edini
               predpisi, glede katerih se lahko vsi strinjamo, so predpisi, kjer ničesar ne
               spreminjamo.</p>
               <p>Poglejmo torej, kaj vse je to, kar smo prinesli na vladne in poslanske mize, in je
               bilo po mnenju predlagatelja slabo, ideološko ali pa v nasprotju z vrednotami
               Evropske unije. Izvedli smo eno najobsežnejših reform procesne zakonodaje na področju
               pravdnega postopka, ki določa pravila civilnih in gospodarskih sporov na način, da
               smo zavezali stranke k večji skrbnosti in odzivnosti, tudi s sankcioniranjem
               zavlačevanja; po drugi strani pa smo sodniku dali v roke vzvode za bolj
               koncentrirano, hitrejše in kvalitetno sojenje. Uzakonili smo kolektivne tožbe kot
               pomembno izboljšanje dostopa posameznikov do sodnega varstva v primerih množičnih
               oškodovanj. S tem smo dali malemu človeku možnost, da si izbori pravico hitreje in
               bolj učinkovito proti množičnim onesnaževalcem okolja, v primeru množičnih kršitev
               potrošniških pravic in delavskih pravic. Spremenili smo Kazenski zakonik za zaščito
               pravic delavcev, šibkejših družbenih skupin, žvižgačev, novinarjev, ki v javnem
               interesu razkrivajo tajne podatke; odpravili smo zastaranje, ko je obsojenec na begu,
               dvignili smo kazni za korupcijska kazniva dejanja in s tem posledično tudi zastaralne
               roke za taka dejanja. So te rešitve politične, ideološke, slabe, v nasprotju z
               vrednotami Evropske unije? Vsaj 20 let prepozno – pa ne morete za to kriviti mene,
               ker ste ta zakon sprejeli v prvi Janševi vladi – smo kot ena zadnjih držav v Evropi
               odpravili zahtevo po obarvanem naklepu pri kaznivih dejanjih, povezanih z bančno
               luknjo in gospodarsko kriminaliteto. Zaostrili smo zakonodajo na področju davčnih
               utaj in zlorab notranjih informacij. Verjetno je to res v nasprotju z vrednotami
               tistih, ki so na eni in drugi strani odgovorni za bančno luknjo; gotovo pa to ni v
               nasprotju z vrednotami Evropske unije. Spremenili smo sistem izvrševanja kazenskih
               sankcij. Uvedli probacijsko službo s sredstvi Evropske unije, o kateri so vlade
               različnih barv prej 15 let predvsem pisale o akcijskih načrtih in resolucijah.
               Omejili smo možnost zlorab zdravniških opravičil za nenastop zaporne kazni. Je tudi
               vse to v nasprotju z vrednotami Evropske unije ter zgolj politično in ideološko?</p>
               <p>V tem mandatu smo uvedli dodatne omejitve pri izvršbah na socialne prejemke.
               Prepovedali bankam, da bi se poplačevale iz teh sredstev za svoje administrativne
               stroške. Uvedli smo širši dostop do brezplačne pravne pomoči. Omejili možnost
               skrivanja premoženja v stečaju in zlorab osebnega stečaja. Omejili izplačila
               stečajnim upraviteljem za delo v tako imenovanih praznih stečajih. Je tudi to v
               nasprotju z vrednotami Evropske unije, kar mi očitate? Dalje, v tem mandatu smo
               vodenje disciplinskih postopkov zoper sodnike iz samega sodstva prenesli na Sodni
               svet. Vzpostavili smo Komisijo za etiko in integriteto v sodstvu in državnem
               tožilstvu. Pomembno smo izboljšali postopek in zaostrili postopek pri izboru sodnikov
               ter tožilcev z obveznimi testi, razgovori in večjo transparentnostjo. Tožilstvo smo
               zavezali k pripravi letnih programov dela in opredelitvi merljivih rezultatov dela. V
               okviru Specializiranega državnega tožilstva zakonsko smo vzpostavili poseben oddelek
               za odvzem premoženja nezakonitega izvora. S spremembo sodnega reda smo prvič v
               zgodovini omogočili fotografiranje sodnikov in dali podlago za dostopnost sodb ter
               vpisnikov na internetu vsem državljanom. Vzpostavili smo ločena mnenja na Vrhovnem
               sodišču, razširili brezplačni vpogled v sodni register za vsakogar z dostopom do
               interneta. Je takšna transparentnost posledica ideoloških prepričanj in nasprotna
               evropskim vrednotam, kot trdijo predlagatelji?</p>
               <p>S spremembami zakona smo okrepili institucijo Varuha človekovih pravic. Služba za
               nadzor, organizacijo in poslovanje sodišč, ki je bila štiri leta le mrtva črka na
               papirju Zakona o sodiščih, je zaživela; celo tako, da nekateri v sodstvu danes
               razmišljajo o pobudi za oceno ustavnosti več kot štiri leta starega zakona, zato ker
               smo ga končno začeli uporabljati. Po dvajsetih letih smo prenovili institucijo
               Državnega pravobranilstva kot zastopnika finančnih in pravnih interesov Republike
               Slovenije v imenu in interesu davkoplačevalcev; in tudi posebej v delu zastopanja
               Slovenije pred tujimi sodišči in arbitražami, krepili smo njegovo odgovornost in
               fleksibilnost. Je tudi to lahko razumljeno kot nekaj, kar nasprotuje vrednotam
               Evrope. Na vaših klopeh je že zakon o izvršbi in zavarovanju, ki prinaša spletne
               dražbe v izogib korupcijskim tveganjem pri prodaji nepremičnin; predvsem pa ustrezne
               varovalke, da ljudi zaradi manjših dolgov ne bi vrgli iz domov. V javni razpravi – in
               verjamem, da še pred koncem decembra na vladi – je tudi prvi samostojen zakon, ki bo
               celovito prenovil sistem sodnih izvedencev, cenilcev in tolmačev. Ponovno mi lahko
               očitate, da vas utrujam z naštevanjem. Morda res, vendar sem zadovoljen, da imam kaj
               naštevati, in še bi lahko našteval, če me ne bi omejeval čas, konkretne rezultate; in
               ne pavšalnih in populističnih očitkov. To, kar sem naštel, je bilo dejansko narejeno
               v treh letih. Doslej še nobeden od naših zakonov, čeprav jih je bilo več spravljenih
               na Ustavno sodišče, ni padel na Ustavnem sodišču. V štirih smo že dobili potrditve v
               korist nas in Državnega zbora. Hkrati smo se, verjamem, hitro, kolikor je bilo pač
               mogoče, odzvali na konkretne ekscesne primere, kadar je bil potreben zakonski poseg.
               Spomnimo se nepredvidljivo, nedostojno visokih odvetniških vpisnin; visokih nagrad
               upraviteljem za praktično nič dela v praznih stečajih; na izogibanje kazni zapora z
               dvomljivimi zdravniškimi opravičili, na 20-letno sodno kalvarijo družine Šilih, na
               zlorabe osebnih stečajev. Pomembno smo okrepili izobraževanje in usposabljanje
               pravosodnih gradnikov in za to iz nove finančne perspektive zagotovili dodatna
               sredstva.</p>
               <p>Še nekaj sklepnih besed v tem uvodu. Prej sem navedel nekaj dejstev, ki so v
               direktnem nasprotju s trditvami predlagateljev. Ne želim pa, in to poudarjam, da se
               te navedbe razumejo kot zadovoljstvo ali celo samozadovoljstvo s stanjem v slovenskem
               pravosodju. To gotovo ni optimalno ali zadovoljivo. Kot minister za pravosodje se
               čutim soodgovornega zato, tukaj se lahko strinjamo. Soodgovornega za to, da ljudje
               pravosodju v prevelikem odstotku ne zaupajo in ne zaupajo v pravno državo. Slovensko
               pravosodje v najširšem pomenu ima probleme, včasih večje, včasih manjše – z
               učinkovitostjo, s kvaliteto, z neenotnostjo sodne prakse, z odporom do sprememb. Ima
               jih včasih z upravljanjem, včasih s črkobralstvom, z generacijsko vrzeljo, s
               prevzemanjem odgovornosti in veliko preveč zaprto je v svoje stanovske cehe, kot jih
               imajo tudi druge veje oblasti in državna uprava. Ampak, in to je pomembno, slovensko
               pravosodje ima tudi probleme z delom politike, ki ga demonizira kot krivosodje in
               ponavlja, da je v njem vse zanič; kar seveda ne drži. To nezdravo in za Slovenijo
               tako značilno zastrupljanje odnosa med institucijami in posamezniki je odlično polje
               prav zato, da se nič ne spremeni, da se jemlje voljo tistim dobrim in zavzetim
               posameznikom, ki svoje sodne, tožilske in odvetniške toge nosijo častno ter si želijo
               udejanjanja pozitivnih sprememb. In za tako stanje smo odgovorni vsi politiki, ne
               samo minister za pravosodje; predvsem pa tisti, ki so v zadnjih desetih letih
               sistematično rušili verodostojnost pravne države in njenih institucij. S tem se
               namreč diskurz iz potrebnih sprememb in izboljšav vodi v sfero iracionalnega
               obtoževanja, kar je škodljivo, dolgoročno pa tudi nevarno.</p>
               <p>Glede na povedano vas, cenjeni poslanke in poslanci, pozivam, da predloga Slovenske
               demokratske stranke za mojo razrešitev ne podprete, ker v velikem delu nima realne
               podlage in je usmerjen tudi v to, da se oteži, onemogoči vladi in koalicijskim
               poslancem sprejetje nadaljnjih reformnih projektov na področju pravosodja. V mislih
               imam med drugim zlasti reformo kazenskega pravosodja, ustanovitev centraliziranega
               specializiranega sodišča, ki bo pristojno za tako imenovani bančni kriminal,
               noveliranje protikorupcijske zakonodaje in zakonodaje glede sodnega izvedenstva. Vsi
               ti projekti so v zaključni fazi. Če vikenda ne bom preživel ob pospravljanju svoje
               pisarne na Ministrstvu za pravosodje, ker boste izglasovali mojo odstavitev,
               obljubljam, da bom skupaj s svojo izjemno ekipo strokovnih sodelavcev na Ministrstvu
               za pravosodje delal do konca. Ekipa, ki ni številčna in ki se ji tudi danes tukaj
               zahvaljujem. Ministrstvo za pravosodje je eden najmanjših proračunskih uporabnikov in
               ima enega najmanjših kadrovskih načrtov v Vladi Republike Slovenije. Ampak delamo;
               delamo po poti premišljenega, celostnega in odločnega napredka, ki se je zgodil in ki
               ga nameravamo spodbujati vse do zaključka mandata, da izboljšamo kvaliteto
               slovenskega pravosodja in kvalitetno pravne države na način, da bo to občutil
               povprečen državljan in gospodarstvo. Hvala lepa.</p>
            </sp>
            <sp xml:id="SDZ7-Redna-35-2017-11-17.sp5">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Prehajamo na predstavitev stališč poslanskih skupin.</p>
               <p>Dr. Dragan Matić bo predstavil stališče Poslanske skupine Stranke modernega
               centra.</p>
            </sp>
            <sp xml:id="SDZ7-Redna-35-2017-11-17.sp6">

               <speaker>DR. DRAGAN MATIĆ (PS SMC):</speaker>

               <p>Spoštovani predsedujoči, hvala za besedo. Spoštovani člani Vlade, cenjeni minister
               Goran Klemenčič, dragi kolegi in kolegice!</p>
               <p>Dovolite, da se na začetku malo širše ozrem za zgodovino interpelacij v našem
               mandatu. Poteka že deseta interpelacija, ki se nanaša na člane te vlade, tokrat zoper
               ministra za pravosodje. Od tega je bilo pet interpelacij naperjenih s strani
               Slovenske demokratske stranke zoper ministre iz kvot Stranke modernega centra oziroma
               vlado v celoti. Slednjo štejemo zlasti kot napad na Stranko modernega centra, saj ta
               vodi vladno koalicijo. Današnja interpelacija je torej šesta v nizu vloženih zoper
               ministre iz kvote Stranke modernega centra. Pred nekaj dnevi pa je bila napovedana še
               ustavna obtožba predsednika Vlade, ki je obenem tudi predsednik Stranke modernega
               centra. Več kot očitno je, da je Stranka modernega centra trn v peti Slovenski
               demokratski stranki. Slednje pa je povsem razumljivo. Gre za dva diametralno
               nasprotna koncepta vodenja politike. V primeru Stranke modernega centra gre za novo
               politiko, politiko sodelovanja, vključevanja, predvsem pa ustvarjanja politične
               stabilnosti, ki je predpogoj za gospodarsko rast in socialno blaginjo ter napredek
               družbe brez nepotrebnih ideoloških bojev. V primeru Slovenske demokratske stranke pa
               je že desetletja jasno, da gre za politiko delitev posameznih skupin državljanov,
               netenja nestrpnosti do posameznih kategorij prebivalstva, do tujcev, do manjšin vseh
               vrst, obujanja starih ran iz preteklosti in ponavljanja napak naših dedov. Tehnika,
               ki se jo pri tem poslužuje Slovenska demokratska stranka, je preizkušena –
               uporabljanje neresnic, diskreditacije in konstruktov v boju s političnimi
               nasprotniki, ki se jih dojema kot sovražnike in ne kot nasprotnike.</p>
               <p>Vse skupaj Slovenska demokratska stranka izvaja pod vodstvom svojega predsednika.
               Le-ta ji kot prvorazredni tranzicijski politik, ki je svojo politično kariero začel v
               komunističnem režimu, načeluje več kot dve desetletji in pol. Gonilo, ki je ključen
               motiv tudi za današnjo interpelacijo, pa je strastno hrepenenje, da se tudi po ceni
               politične nestabilnosti in družbenega kaosa, tudi po ceni povratka kriznega obdobja
               pride do oblasti in poskuša vzpostaviti avtoritaren režim po zgledu držav, ki so
               geografsko gledano vzhodno od nas. Da se to ne zgodi, je od leta 2014 garant ravno
               Stranka modernega centra. Stranka modernega centra je stranka, ki je v tem mandatu
               prispevala ključen delež v smislu ukrepov, ki so pripeljali do dviga vseh kazalcev
               družbenega standarda in bistvenega izboljšanja kvalitete življenja državljanov; pa
               naj govorimo o dvigu BDP, strmem padcu brezposelnosti, višanju minimalne plače
               oziroma pokojnine, vlaganju v znanost, hitremu izboljšanju gospodarskega okolja ali
               tujih investicijah. Bistvena težava te vlade in zlasti Stranke modernega centra je,
               da je v po letu suhih krav, po letih vsesplošne politične, ekonomske in vsakršne
               krize danes kljub strmi rasti, kljub visokim prilivom in dobrim kazalcem težko
               naenkrat izpolniti vsa upravičena pričakovanja in želje vseh družbenih skupin; obenem
               pa ostati odgovoren ter ohraniti trdno makroekonomsko in fiskalno podlago. S podobno
               težavo, kako torej zadovoljiti vsa pričakovanja, ki se ob uspehih in izboljšanju
               razmer samo še višajo, se soočajo tudi naši ministri. Vsekakor ni treba posebej
               poudariti, da s stalnim izkrivljanjem dejstev ter vedno novimi napadi ena politična
               opcija, tudi s pomočjo zlorabe instituta interpelacije, ne pripomore k izboljšanju
               stanja.</p>
               <p>Minister Goran Klemenčič je dober primer, ko govorimo o fenomenu, ko se napredek
               nagrajuje z interpelacijo in obtožbami stranke, ki ji očitno za javni interes ni
               dosti mar. Pustimo ob strani prvi del interpelacije, ki se nanaša na vlogo Gorana
               Klemenčiča, ko je še načeloval Komisiji za preprečevanje korupcije. Da ta zadeva nima
               kaj iskati v interpelaciji, saj gre za obdobje pred ministrovanjem Gorana Klemenčiča,
               je očitno. Očitno pa je tudi, da očitki, ki jih servira Slovenska demokratska
               stranka, niso upravičeni. To se v zadevi Farrokh/Irangate izkazuje čedalje bolj z
               novimi dejstvi, ki postavljajo sliko dejanskega stanja. Da gre v tem primeru za
               poskus zamegljevanja in odvračanja pozornosti od pravih vprašanj, je že bilo
               razloženo, gotovo pa bo dodatna razlaga o tem sledila tudi v nadaljevanju. Naj glede
               tega omenim le ugotovitev, da je bil KPK za časa vodenja Gorana Klemenčiča poleg
               Urada za preprečevanje pranja denarja praktično edini organ, ki v tem primeru sploh
               zaznal sum storitve kaznivega dejanja in zato zadevo predal policiji po ustaljeni
               poti sodelovanja med obema institucijama. Vendar vprašajmo se raje, kaj je res lahko
               tema interpelacije. To pa je, kakšni so resnično rezultati na področju izboljšanja
               zakonodaje v tem mandatu. Ali si minister res zasluži oceno iz drugega dela
               interpelacije? Ta interpelacija je videti bolj obtožnica s predlogom obsodilne sodbe
               kot pa interpelacija. Ali je res upravičen očitek, da je Goran Klemenčič odgovoren
               zaradi nepriprave zakonodaje, ki je potrebna za reformo pravosodja in druge nujne
               spremembe?</p>
               <p>Kakšno pa je danes stanje v primerjavi s tistim stanjem pred nastopom ministra
               Klemenčiča? Naštejmo nekaj primerov. Zaostreni so pogoji za odlok nastopa zaporne
               kazni iz zdravstvenih razlogov. Konkretna znana oseba, ki je bila obsojena za kazniva
               dejanja gospodarske kriminalitete, pa je kljub temu s pomočjo zlorabe zdravniških
               potrdil ostala na prostosti, zaradi spremembe zakonodaje danes ne igra več košarke,
               ampak sedi v zaporu. Odpravljeno je zastaranje roka v času, ko je obsojenec na begu
               oziroma se izmika nastopu prestajanja zapora ali plačilu kazni. Ne splača se več
               bloditi po svetu in špekulirati, kot je to na primer poskušal nekdanji koruptivni
               direktor Luke Koper, da boš čez čas, ko se vrneš domov, prost človek. Povišane so
               tudi zagrožene kazni za koruptivna kazniva dejanja zoper gospodarstvo in zoper uradno
               dolžnost. To bo na primer odvračalo funkcionarje od nekdanje prakse, ki se je
               dejansko zgodila, da bi na primer v vladni palači najodgovornejši državnik sedel s
               tajkuni in se z njim pod mizo pogajal o prodaji državnih deležev v največjem
               trgovskem podjetju v zameno za vpliv na medije. Razveseljivo je tudi, da je v tem
               mandatu po desetletni brezplodni razpravi Slovenija končno med zadnjimi v Evropi
               dobila profesionalizirano probacijsko službo, ki razbremenjuje zapore, omogoča pa
               prestajanje kazni na human način. Vsaj na pravdnem področju je odpravljen problem z
               vročitvami sodnih pisanj, ker ima nekdo premajhen nabiralnik. Tudi na poštnem okencu
               ne bo mogoče več špekulirati glede tega, katero pisanje boš dvignil in katerega ne;
               krepi se tudi elektronsko vročanje. Precej dobrodošel ukrep zoper nekatere uglednike,
               ki so že kar legendarni v izmikanju vročitev sodnih pozivov in odločb.</p>
               <p>Posebej gre še omeniti, da je v pravnem postopku zamejen začaran krog vračanja v
               ponovno sojenje; bistveno je zmanjšana možnost zlorabe instituta odpusta obveznosti v
               osebnih stečajih ter možnosti skrivanja premoženja v stečajih. Bistveno je tudi to,
               da se v tem mandatu pravosodni sistem kadrovsko in organizacijsko racionaliziralo ter
               okrepljeno investiralo v infrastrukturo, ki jo ta uporablja, kar samo po sebi
               izboljšuje učinkovitost pravosodja oziroma zagotavlja boljše pogoje za uveljavitev
               pravne države. Ko govorimo o merljivih kazalcih, ki jih je predstavil minister
               Klemenčič, je gotovo posebno pomembno, da sta opazna napredek in pozitiven trend v
               obvladovanju prepada ter večji učinkovitosti sodišč. To v zadnjih letih poleg domače
               statistike izkazuje tudi pregled stanja, ki ga opravlja Evropska komisija, in se
               odraža na primer v dejstvu, da naše pravosodje nima več specifičnih priporočil
               oziroma kritik s strani Evropske komisije in da se število neizvršenih sodb
               Evropskega sodišča za človekove pravice drastično zmanjšuje. Veseli me, da bi lahko
               pozitivne ukrepe iz tega mandata našteval še dolgo, pa mi čas ne dovoljuje. Za to bo
               še priložnost v nadaljnji razpravi. Naj predstavitev stališča Poslanske skupine
               Stranke modernega centra zaključim z ugotovitvijo, da je Goran Klemenčič v svojem
               dosedanjem mandatu zasledoval cilj okrepiti učinkovitost, transparentnost in
               odgovornost slovenskega pravosodja, s tem pa tudi pravno varnost slehernega
               posameznika. V tem mandatu so bile pripravljene obsežne spremembe, ki dajejo
               pravosodnim organom več orodij in hkrati manj priložnosti za izgovor za lastno
               neučinkovitost. Rezultati so vidni, trend je pozitiven.</p>
               <p>Iz vsega, kar je bilo povedano, je jasno, da v Poslanski skupini Stranke modernega
               centra interpelacije ne bomo podprli.</p>
            </sp>
            <sp xml:id="SDZ7-Redna-35-2017-11-17.sp7">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Vinko Gorenak bo predstavil stališče Poslanske skupine Slovenske demokratske
               stranke.</p>
               <p>Izvolite.</p>
            </sp>
            <sp xml:id="SDZ7-Redna-35-2017-11-17.sp8">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Čeprav sem zaradi včerajšnjih aktivnosti, ki sem jih imel zvečer, šel spat pozno ali
               pa hudo pozno, po polnoči, se bom potrudil, da bom govoril in ne bral. Dva moja
               predgovornika sta namreč imela bralne vaje; običajno pa beremo takrat, kadar nismo
               prepričani v to, kar govorimo. In ne beremo takrat, kadar govorimo iz tu ven ter tu
               ven. Jaz bom poskusil tako početi. <stage>/ oglašanje iz dvorane/</stage> Ja, stališče imam. Pravkar
               smo poslušali tudi obračunavanje za 15, 20 let nazaj. Ker predsedujoči ni nič
               reagiral, je torej to dovoljeno in bom tudi jaz polemiziral, poleg tega da bom
               povedal svoje stališče. Mi bomo interpelacijo seveda podprli, to lahko v startu
               povem, ampak gremo po vrstnem redu. Glavnina interpelacije se nanaša na vprašanje
               pranja denarja v Novi Ljubljanski banki in na vprašanje zakonodaje na področju
               pravosodja, ki ni bila sprejeta, pa bi morala biti; o tem nekoliko v nadaljevanju.</p>
               <p>Sam se bom več ali manj dotaknil nekaterih drugih stvari in skušal vsaj delno
               odgovoriti v svojem stališču na to, kar je rekel gospod minister. Gospod minister je
               naštel vrsto evropskih institucij; na zaslonu v dvorani so se vrteli neki grafi, ki
               jih nismo videli, ki jih nihče od nas ni videl, ampak v redu, mogoče je to okrasek.
               In vse te evropske institucije, vsi statistični podatki in vse izjave govorijo v prid
               temu, kaj je on naredil. Jaz bom pa povedal le en podatek. Od leta 1994 je Slovenija
               nekako udeležena v procesih Evropskega sodišča za človekove pravice oziroma le-to
               obravnava tudi stanje in primere iz Slovenije. Evropsko sodišče za človekove pravice
               je od takrat pa do danes, do aprila oziroma marca letos, razglasilo 341 primerov, ki
               so se nanašali na Slovenijo. 341 primerov! V 17 primerih je Evropsko sodišče za
               človekove pravice potrdilo sodbe naših sodišč. V 17 primerih! V štirih primerih je
               prišlo do poravnave; vsi ostali primeri pa so padli, bi se reklo. Ali povedano
               drugače, Evropsko sodišče za človekove pravice je obsodilo Slovenijo, ker so naša
               sodišča kršila človekove pravice in so državljani zato plačali take in drugačne
               zneske. Da bi bila ironija še večja, minister se je pohvalil s primerom Šilih, to je
               tisti fant, star 20 let, ki so ga leta 1990v bolnišnici v Izoli zašuštrali tako
               daleč, da je umrl, kolikor vemo. In zdaj se minister hvali s tem, da je ta primer
               rešil. Seveda, če ga je rešilo Evropsko sodišče za človekove pravice in ne naše
               sodišče. Kaj pa ima minister s tem, razen tega da se pohvali.</p>
               <p>Gremo naprej. Kolega Grims je že malo govoril o Zakonu o kazenskem postopku.
               Poglejte, kaj se dogaja. Vsi vi veste, kaj se je dogajalo. V tej dvorani smo imeli
               junija splošno razpravo, govorili so zunanji strokovnjaki, govorili so sodniki,
               govorili so tožilci, govorili so profesorji in v ta mikrofon ni bila izrečena beseda,
               da podpiramo zakon. Ni bilo izrečeno: Podpiramo zakon. Predstavniki nekaterih
               poslanskih skupin, ki jih ne bom imenoval iz kolegialnosti do njih, so mi rekli, ko
               sem jih vprašal, kaj pa delate, zaboga, z zakonom o kazenskem postopku. Pa so mi
               rekli, minister nam grozi. Jaz jih ne morem imenovati, ker bi jih zašil, kot se temu
               reče, ampak jim pa verjamem. Kljub temu je minister prišel z zakonom v ta državni
               zbor, ki ga v tej državi ni podprl nihče. Seveda bo potem v razpravi rekel, da ga je
               podprlo Vrhovno sodišče. Zaradi nekega člena, ki daje nekoliko drugačno situacijo
               Vrhovnemu sodišču, je potem predsednik Vrhovnega sodišča rekel, da so še kar
               zadovoljni; ampak v osnovi pa je na odboru zakon v celoti zavrnil, kot so ga zavrnili
               tudi vsi drugi strokovnjaki, trije profesorji treh pravnih fakultet. In konec koncev,
               gospe in gospodje, zavrnili ste ga tudi vi poslanci, vsi vi. Dobil je 32 oziroma 33
               glasov. Jaz se ne spomnim zakona, ki bi bil sprejet v tem državnem zboru z 32
               glasovi. Po vetu pa je seveda zakon padel. Ampak glejte ga, zlomka, minister še ne
               odneha, vztrajen pa je. Kolikor je meni znano in to, kar slišim s strani poslancev,
               ki so naravnost pred menoj, bo minister naredil malo zvijačo. Na mizo bomo dobili
               isti zakon brez famoznega člena, ki ga je vložila Nova Slovenija; s tem bo poskušal
               utišati upokojence, Desus in SD, vložili ga bojo pa poslanci Stranke modernega
               centra. In tako bomo prišli do istega zakona, ki ga v tej državi nihče ne odobrava.</p>
               <p>In zanimivo, tisti, ki ga največ uporabljajo ali pa zelo veliko uporabljajo,
               policisti kriminalisti, njihova predstojnica sedi zraven gospoda Klemenčiča, ala ji
               vera, javno je povedala, da je ta zakon nekorekten, da enostavno privilegira bogate
               in da daje v koš revne, ki si ne bodo mogli privoščiti odvetnikov in ki bodo v
               slabšem položaju. V slabšem položaju. Ministrica, jaz se vam moram zahvaliti, da ste
               to naredili nekaj ur pred glasovanjem v tem državnem zboru; ne glede na to, da niste
               moja politična opcija, ali vendar. Tako ravnanje je pošteno, pošteno z vidika ljudi,
               ki bodo zakon uporabljali, to pa so policisti in kriminalisti. V socializmu, leta
               1989 je bila spremenjena zakonodaja in uvedena je bila prisotnost odvetnika v
               postopkih pred policisti. Ta zakon pa zdaj daje možnost, da temu tudi ne bo tako.
               Danes, 27 let po socialistični potezi, to je bil 50.a člen zakona o notranjih
               zadevah, za tiste, ki boste šli raziskovat. In ta zakon bomo spet obravnavali.
               Vprašanje je, kakšna bo hrbtenica na tej strani. Včasih je upogljiva; pa bomo videli.
               Gremo naprej. Če bi leta 1945 ali 1946 Ivan Maček – Matija stopil pred takratne
               delegate, poslance, ali kar so že bili, ali pa pred takratne medije in rekel, da bodo
               zaradi odločitev ali pa zamud v sodnem postopku letele glave. Jaz sem globoko
               prepričan, da bi mu njegovi šefi rekli: Ne smeš tako govoriti, tako očitno pa ne smeš
               govoriti. Danes, 67 let po tem minister v demokratični državi stopi pred kamere in
               pove: Letele bodo glave, če ta primer ne bo končan. Šlo ja za primer gospoda
               Bavčarja. Kaj se je zgodilo? Predsednik Vlade je malo pojamral, da ne tako govoriti.
               Predsednik Vrhovnega sodišča je bil tiho, sodniki so pa svoje opravili. Mediji so ga
               pa oprali. Še leta 1945 se ne bi to zgodilo, jaz sem siguren, da se ne bi to zgodilo;
               kaj šele kdaj kasneje, sploh pa ne recimo v 80. letih.</p>
               <p>Gremo naprej. Mi imamo sedaj znameniti primer Fišer-Zalar-Škrlec. Končno, pet
               mesecev pred zastaranjem bi ta dva gospoda morala stopiti pred sodnika; prvič 24.
               10., drugič 6. 11. in tretjič 10. 11. Niti enkrat nista stopila. Pa veste, zakaj ne.
               Ker jim ni mogoče vročiti pošte. Ali je gospod Matić mislil na ta primer? Ne, na to
               bom še prišel. Kot da gospod Fišer ne bi sedel nasproti železniške postaje. Tam je v
               službi in bi mu tam vročili. Kot da ne bi mogli uporabiti istega člena zakona, ki so
               ga uporabili v primeru Dragice Kotnik. Policisti so jo pričakali pred stanovanjem,
               pripeljali na sodišče v Ljubljano in opravili so vročitev. Zakon omogoča tudi pripor.
               Zakaj pa ne bi gospoda Zalarja ali Fišerja zaradi izmikanja poslali malo v pripor?
               Gospod Matić, gremo takoj naprej. Vi ste prej govorili o znamenitosti izogibanja
               vročanju. Kdorkoli v tej dvorani, tudi vi, povejte mi en primer, ko ni moglo potekati
               sojenje zaradi izogibanja gospoda Janeza Janše. En primer mi povejte. Ker ni hotel
               vzeti vabila in ni prišel na sodišče. Povejte mi en fizični primer. Ampak govorimo o
               primerih, ko je prisotnost na sodišču potrebna. Prisotnost na postopkih na sodišču je
               potrebna takrat, kadar se izvajajo dokazi zoper obdolženega. Če pa se izvajajo dokazi
               zoper soobtožene, ne zoper njega; njemu ni treba tam sedeti. To menda veste; ali pa
               ne veste. Potrudite se pa poskusite to najti in nehajte s to mantro dvojnega
               vročenja, če ni treba.</p>
               <p>Sedaj gremo nazaj k gospodu Zalarju pa gospodu Fišerju. 10. februar je orientacijski
               rok za zastaranje. Jaz sem prepričan, da je sodnica, ki vodi primer, pokazala neko
               stopnjo resnosti. V petnajstih dneh tri obravnave, kar je sicer malo glede na
               bosansko povprečje. Tam je povprečje veliko večje. O tem je pisal gospod Pogačnik,
               predsednik Okrajnega oziroma Okrožnega sodišča v enem od svojih člankov. V
               ponedeljek, torek, sredo in četrtek se sodi; v petek se pa piše. To je njegov zapis.
               Ta sodnica je pokazala neko stopnjo resnosti in očitno se trudi, ampak manjka izjava
               ministra – Letele bodo glave. Zakaj, minister, tega ne rečete v tem primeru? Ali
               lahko to pojasnite? Zakaj tega ne rečete v tem primeru? Ta dva gospoda sta osumljena
               kaznivega dejanja, ki ste ga prepoznali tudi vi kot korupcijsko dejanje. Obstaja
               dokument z vašim podpisom, kjer ste zapisali, da je zaposlitev gospoda Škrleca na
               Vrhovnem državnem tožilstvu en dan pred nastopom Janševe vlade koruptivno ravnanje.
               Koruptivno sta ravnala, tu je vaš podpis. Ampak manjka – Letele bodo glave. Kje je
               to? Bo ali ne bo? Veste, to so dvojna merila. Gremo naprej, vi ste se prej hvalili,
               kaj vse ste naredili. Dva primera bom naštel, 22. 5. 2017, od tega je zdaj več kot
               pol leta, je bila Republika Slovenija dolžna implementirati Direktivo Evropskega
               parlamenta in Sveta 2014/41/EU o evropskem preiskovalnem nalogu v kazenskih zadevah.
               Pred pol leta. Časa za to je bilo tri leta, ker je bila stvar sprejeta 3. 4. 2014.
               Danes je že pol leta čez rok, nastali so vsi pogoji, da se Sloveniji sodi zaradi te
               zadeve – zadeva še ni uvedena, ampak obstaja pa verjetnost, da bo kmalu –, ker
               čudovita ekipa na ministrstvu ni svojega naredila. Z vami vred.</p>
               <p>Še huje, Direktiva 2012/29/EU Evropskega parlamenta in Sveta z dne 25. 10. 2012 o
               določitvi minimalnih standardov na področju pravic, podpore in zaščite žrtev kaznivih
               dejanj. Ej, žrtve kaznivih dejanj! Ali niste vi za wow?! Ali veste, da bi jo morali
               implementirati v naš pravni red 16. 11. 2015? Torej pred dvema letoma. In čudovita
               ekipa še nič. Še nič. To, da bomo kakšno kazen plačali, pač ni problem, ker takrat bo
               minister mogoče že komisar. Saj je ne bo plačal on, saj jo bo plačala država oziroma
               davkoplačevalci. Tam ste prej kazali neke grafe, saj videlo se ni nič, pa sem vas
               dobro poslušal. Našteli ste vse, kaj je bilo sprejeto z vidika zakonodaje. Jaz si
               podatkov nisem pripravljal, pripravljal sem jih danes zjutraj ob 3. uri. Nisem si
               pripravljal podatkov za leto 2017, to drži, imam pa podatke za leto 2016. Za leto
               2016 ste planirali sprejetje 19 zakonov. Pravočasno ste v Državni zbor prinesli in
               Državni zbor je sprejel dva zakona od devetnajstih. Z veliko zamudo ste prinesli še
               pet zakonov. Dvanajst zakonov od devetnajstih pa v dokumentu, ki se imenuje
               normativni program vlade, sploh niste prinesli, v letu 2016. Kako je z
               učinkovitostjo? Slabo. Govorili ste o preiskavi bančne luknje in nekaterih zakonskih
               spremembah. V tistem delu ste imeli prav, da so nekatere zakonske spremembe bile
               sprejete, tukaj jih ne morem zanikati; ampak rezultat. Islandija je odkrila svojo
               bančno luknjo dve leti pred nami. 26. 10. 2016 zadnji bankir sedi v zaporu. Zadnji.
               Mi smo bančno luknjo odkrili dve leti kasneje in v zaporu imamo nič, nikogar.
               Obstajata dve sodbi, ki sicer še nista pravnomočni, tako da bosta razveljavljeni;
               ampak zaenkrat je to vse, kar je.</p>
               <p>Vaš hearing je bil eden najdaljših, eden daleč najdaljših. Jaz sem zadolžen za
               notranje zadeve ter za pravosodje znotraj poslanske skupine in že pred letom dni sem
               šel v analizo vajinih nastopov. In sem si izpisal obljube, ki sta jih dajala. Vi ste
               jih trosili kot marjetice. Obljub je bilo toliko, da je meni papirja zmanjkalo; in
               pišem poslanska vprašanja že dve leti iz tistega, ker ste toliko obljub natrosili.
               Pri ministrici pa sem našel nič obljub in ji ne pošiljam poslanskih vprašanj, vsaj na
               temo hearinga ne, ker je nimam kaj vprašati. Nič ni obljubila. Vi ste pa rožice
               sadili. In ena od rožic je bila Zakon o odvzemu premoženja nezakonitega izvora
               <stage>(ZOPNI)</stage>. To bo ena od prvih prioritet. Kaj pa sedaj? Ali je še prioriteta glede na
               to, da bi radi postali komisar pred zaključkom mandata? Mreža sodišč je bila
               napovedana. To bo tudi strašna prioriteta. Pred enim tednom sem dobil pismo sodnikov,
               ki so se podpisali. Niso anonimka, ampak vam jih ne bom razkril. Povedali so mi v tem
               pismu, da to mrežo sodišč pripravlja gospod Potočar, to je tisti iz partizanskih
               časov, upokojen sodnik. Upokojen sodnik verjetno za velik denar. Vas bom sedaj v
               poslanskem vprašanju vprašal, koliko ste mu že izplačal; in gospa Pivk. To je pa
               tista partizanska čepica, ki je bila predsednica sodišča v Ljubljani. Za vse tisto,
               kar se je dogajalo zlasti okoli afere Prijatelji v stečaju, je dobila nagrado. Prišla
               je k vam na ministrstvo. Vmes je pozabila vrniti dva telefona na sodiščih. Pozabila
               je vrniti, nekaj mesecev pač potegneš, saj to ni nič, saj je to državno. To je
               dokazano, saj imam dokumente o tem, se mi ni treba smejati. Vam bom pokazal
               dokumente. In ta dva sedaj pripravljata mrežo sodišč. Sodniki, ki so mi pisali, se
               križajo. Ampak tisti sodniki so hudo mlajši od gospoda Potočarja.</p>
               <p>Na hearingu ste napovedali resno razpravo in hud poseg v zakon o Sovi. Jaz resne
               razprave, pa sem menda eden od soavtorjev prvega zakona, nisem bil deležen, nič ne
               vem o tem. Vem samo, da je neka huda debata lani potekala na to temo, da bi jim dali
               neka pooblastila ali nekaj takega. Na tem hearingu ste rekli, da boste zakon o Sovi
               resno odprli; in rezultat – nič. Naprej. Napovedujem supervizor za slovensko
               pravosodje. Bil sem zelo vesel, ko sem to poslušal na hearingu. To bo pa res nekaj
               takega, kot je tisti supervizor, ko pogledaš in takoj vidiš, koliko kdo kje zasluži s
               pogodbami na račun države. Tudi sebe tam najdemo, če je na tem. To je dobro in sem
               tudi pohvalil tisti supervizor takrat. In sedaj sem računal, da bo supervizor v
               pravosodju, to bo res dobro. Kaj pa je sedaj to? Ali bo in kdaj bo? Ne vem. Vsaj jaz
               ne vem, da bi bil. Ko ste odšli iz Komisije za preprečevanje korupcije, ste napisali
               dolgo pismo, ki so ga vsi gledali, vsi prebirali, vlada gospe Bratušek ga je
               obravnavala. Celo rekla je, da je to res, da so to res problemi te države, ki jih je
               res treba rešiti. Tudi sam, ko sem to bral, moram reči, da sem bil na nek način
               vesel, da sem to bral. Tam je tudi pisalo: Zahtevam ustanovitev inšpekcije za javna
               naročila. Sedaj ste pa član vlade in sedaj zakone pišete. Kje pa je ta zakon?</p>
               <p>Ob odstopu iz Komisije za preprečevanje korupcije ste rekli tudi, da je nujno treba
               narediti sprejetje novele Zakona o dostopu do informacij javnega značaja, ki bo
               omogočil razkritje odvetniških svetovanj, vključno s svetovanjem s področja
               komunikacije, sponzorskih, donatorskih pogodb, ki jih sklepajo podjetja v državni
               lasti.. Ali to že imamo? Ali vi veste, če to imamo? Ne vem. Sam ne vem, da bi to
               imeli. Ob nastopu ste govorili o Zakonu o Slovenskem državnem holdingu, ki je nujno
               potreben. Sam še nisem nič videl. Mogoče gospod Šircelj kaj ve o tem, ampak sam ne
               vem za to. Da ne govorim o tem, da imamo Zakon o dedovanju. Ne vem, če kdo ve, od
               kdaj je ta zakon? Iz leta 1976. No, vam je verjetno fino soditi po njem, če že, pa
               pustiva to. To so tudi vaše besede: Predlagal bom zakonodajni poseg v smislu bistveno
               večje javnosti in preglednosti različnih disciplinskih, etičnih pritožbenih
               postopkov; tudi odvetnikov, pri notarjih, izvršiteljih ter na državnem tožilstvu in
               sodstvu. Kaj pa je zdaj s tem? Je zdaj kaj bolje s tem? Na poslanska vprašanja
               dobivam odgovore, da v glavnem ni nobenih postopkov zoper kake odvetnike; če pa kje
               so, pa se konča z oprostitvijo ali pa kaj takega. Ne vem, da bi bilo tu kaj novega.
               Napovedali ste tudi celovito – tu pa z ognjem in mečem, ker gre za pravosodje, zato
               ste rekli z ognjem in mečem –, cenilci, izvedenci, tolmači, izvršitelji, upravitelji,
               to pa. Ker ravno ne gre za neposredno pravosodje, ampak gre za pomembne ljudi, ki
               vplivajo na te zadeve. Tu z ognjem in mečem. Ali je kdo videl, da bi kje kaj gorelo?
               Nisem nič videl.</p>
               <p>Gremo naprej. Ena ključnih prioritet bo vzpostavitev sistema implementacije
               zakonodaje. Ena od ključnih prioritet – implementacija zakonodaje. Jaz sicer ne vem
               točno, kaj ste mislili; ampak opazil pa nisem, da bi kaj bilo. Na hearingu ste
               govorili tudi o nujnosti sprememb na področju zdravniških opravičil in vročanja. Za
               vročanje ne vem, ali se je kaj posebnega zgodilo, pri zdravniških opravičilih pa vem,
               da se je, z zakonom. Napoved uvedbe sistema sodnikov mentorjev in občasnih izpitov.
               Govorili ste o tem, da so mladi sodniki prehitro vrženi v vodo in da nujno
               potrebujejo mentorje, pa tudi kake izpite. Jaz nisem opazil, da ste to naredili. Iz
               hearinga imava serijo marjetic, ki so zdaj vse ovenele, takrat so bile pa lepe. In
               človek je dobil vtis – aha, zdaj pa se bo res nekaj zgodilo na pravosodju. Minister,
               bova rekla še takole – tole sem si moral dopisati glede na današnje poročanje medijev
               –, vi v medijih danes namigujete, da ima Slovenska demokratska stranka strahotne
               okostnjake v Novi Kreditni banki Maribor. Ni vam všeč, da so bili leta 2012 ali
               kasneje postopki ustavljeni. To ni všeč ministru. Bom zaradi javnosti razložil, za
               kaj gre, ne zaradi vas. Minister, vi imate v mariborski NKB neposredno zvezo, vaša
               žena opravlja odvetniške storitve za NKB Maribor. Enajsti mesec leta 2014 – 4 tisoč
               600 na mesec, za en mesec 5 tisoč 700, potem pa povišanje, deveti mesec leta 2015 –
               25 tisoč evrov na mesec. Saj vam lahko tudi ona kaj pomaga, če dela za Novo Kreditno
               banko Maribor, in verjetno ji boste zaupali, kajne. Vsaj jaz bi ji. Za kaj pa gre? Vi
               se boste spomnili, da je bil leta 2012, 2013, 2014, ne vem, točno kdaj, nek strašen
               napis v Dnevniku – to je logično, zakaj v Dnevniku – Janša in Kovačič sta
               komunicirala. Si predstavljate, komunicirala sta, ko je bil Janša predsednik Vlade,
               Kovačič pa šef državne banke; in sta komunicirala. Pa ste naštevali tam depeše, to in
               ono. Groza! Potem se oglasi Kovačič pa pravi: Ja, saj sem z lastniki govoril, ampak
               več s Pahorjem kot z Janšo, tam sem imel več komunikacije, ker je bil dlje časa
               predsednik. No, potem pa nič. Potem pa zameljejo policijsko-kriminalistični mlini; in
               kako pride do tega. To vam lahko razložim, kako pride do tega, in to se je fizično
               zgodilo. Ko kriminalistična policija zaseže nek strežnik, ga ne bo nikoli pregledala,
               to je menda vsem, ki imate malo pojma o računalništvu, znano, se ne da. Kaj naredijo?
               S ključnimi besedami. In če vneseš ključno besedo Janša, Kovačič, pač dobiš tiste
               maile ven. In če ne vneseš besed Kovačič, Pahor, jih pač ven ne dobiš. Potem pa imaš
               samo enega osumljenca, bravo jaz. Ko sodna veja oblasti reče ad acta, končali smo, ni
               kaznivega dejanja, potem ima pa minister politični guč za medije, da so tam
               okostnjaki. A ni to v redu?!</p>
               <p>Predgovornik je govoril, koliko je Stranka modernega centra prispevala k boljšemu
               življenju ljudi. Koliko ste dobili penzionisti? Več kot 2 %. Koliko so dobili ostali
               državljani, lahko pogledajo plačilne liste. Jaz pa vas pa vaše upokojence pozivam, da
               vzamejo ven plačilno listo ali pa penzijski listek z dne 31. 12. 2004, potem pa
               tistega z dne 31. 12. 2008. Pa naj pogledajo ta znesek pa drugi znesek. Velja za vse
               delavce in za vse upokojence. Naj pogledajo levi in desni znesek ter izračunajo,
               koliko je desni višji od levega. Pomeni, koliko so imeli leta 2008 večje plače in
               penzije kot leta 2004. Ali veste, koliko? 25 %, to je povprečje. Bili ste v vladi, v
               redu. In zdaj se hvaliti z 2 % ali s temi fičniki, ki zdajle gredo gor, je pa
               neskromno. Jaz bi bil bolj skromen, me razumete. 25 % plusa je torej med letoma 2004
               in 2008 v denarnicah naših državljanov. Kakor jaz vem, pa zdaj kak fičnik prileti,
               kak procent. Zdaj bom jaz kmalu na tem, bom gledal, gospod Jurša, v naslednjem
               mandatu, koliko boste tudi za mene prispevali. Prav. Vi ste govorili o naštevanju
               interpelacij in rušenju vlade. Av, ah, kako ste ubogi. A veste, da ste ubogi? Kar
               smilite se mi. Ampak kaj se je zgodilo novembra 2007? Novembra 2007 so po mojem
               spominu, pa naj me kolegi popravijo, ministrstva imela enega ministra in enega
               državnega sekretarja. Če se ne motim, je bilo tako.</p>
               <p>Vrhunec priprav na predsedovanje Evropski uniji, cela Evropa je gledala to vlado,
               kako bomo speljali predsedovanje. Forum 571 spiše pismo, reče in poziva države
               Evropske unije, da ne zaupati predsedovanju Slovenije, ker to pač ne bo, ker
               Slovenija ne more tega prevzeti, ne bo, ker ima nesposobno vlado. Takrat tisti, ki
               imajo isto barvo krvi, ki sedijo tu, z izjemo Desusa, spišejo interpelacijo vladi.
               Interpelacijo vladi manj kot 2 meseca pred začetkom predsedovanja. In izza te
               govornice jih je takratni predsednik Vlade pozval in je rekel: prevzemite vlado in
               prevzemite predsedstvo. Veste, kako so glasovali? Ne. Ropotali so, zganjali so hrup,
               onemogočali so delo vlade in priprave na predsedovanje Evropski uniji. To je bilo pa
               res hudo, to je bilo pa res hudo. Danes vam pa ni nič hudega, ker danes vam tako in
               tako ankete kažejo nulo in je tako brez veze. Nekateri so mi zadnje dni očitali, da
               pri tem postopku, ki smo ga sprožili okoli ustavne obtožbe predsednika Vlade,
               napadamo vas. Ah, kje pa! Če bi človek upošteval ankete, ankete kažejo Socialnim
               demokratom boljše. Potem bi poskusili Židana recimo, Cerar ni tarča, ker ga tako ali
               tako ne bo. Še nekaj, in s tem bom potem tudi končal. Vi se boste spomnili besed –
               Letele bodo glave. In minister je prej tudi, oziroma je bilo v stališču poslanske,
               govoril o tem, da imamo zdaj zaradi spremenjenega zakona pomembnega zapornika na
               Dobu. Ja, fino, Bavčar. Leta 1997 je bil obsojen Grubelić, ki je 20 let nosil
               zdravniška potrdila od istega zdravnika, tako da je zastaralo pa ni šel v zapor. Tu
               se na tak način nima smisla hvaliti.</p>
               <p>Interpelacijo bomo podprli, ker je to pač v korist državljanov Slovenije, ker je to
               v korist te države in nič drugače. Je pa treba za zaključek reči, da se res nima
               smisla ukvarjati za teh nekaj mesecev s takimi stvarmi. V nadaljevanju bom pa še sam
               kaj prispeval, ker sem eden od zadnjih razpravljavcev. Hvala lepa.</p>
            </sp>
            <sp xml:id="SDZ7-Redna-35-2017-11-17.sp9">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Franc Jurša bo predstavil stališče Poslanske skupine Demokratične stranke
               upokojencev Slovenije.</p>
               <p>Izvolite.</p>
            </sp>
            <sp xml:id="SDZ7-Redna-35-2017-11-17.sp10">

               <speaker>FRANC JURŠA (PS DeSUS):</speaker>

               <p>Hvala, predsednik. Lep pozdrav ministrskemu zboru, ministru Klemenčiču, seveda tudi
               vam, spoštovani kolegice in kolegi!</p>
               <p>Mislim, da je prav, da za začetek povem, ker je predhodnik kar okrcal svoje
               predhodnike, kako nastaja v Poslanski skupini Desus stališče poslanske skupine.
               Tisti, ki je zadolžen, da bo to stališče tudi prebral, pripravi teze oziroma
               usmeritve, potem se pripravi pisni osnutek. Na osnovi pisnega osnutka lahko dajo vsi
               poslanci in poslanke tudi pripombe ter na osnovi teh pripomb se potem oblikuje
               stališče. In mislim, da je prav, da tisti, ki stopi pred govornico, pred poslanke in
               poslance, to stališče tudi dobesedno prebere ali dobesedno pove. Kako pa nastajajo
               stališča v drugih poslanskih skupinah, s tem se pa jaz ne bom ukvarjal. Seveda tudi
               ne želim polemizirati z drugimi poslanskimi skupinami oziroma poslanci posamezniki.
               Je pa prav, da eno stvar vseeno povem. Spoštujem kolega Gorenaka, nekaj je pa vseeno
               pozabil, ko je krcal in kazal na plačilne liste in odrezke od pokojnin, in sicer da
               smo tudi v neki vladi, minister je bil Andrej Vizjak, za 0,1 % dvigovali pokojnine.
               Ne smemo zadev iz časa debelih krav primerjati s časom, ko so bile krave povsem suhe.
               In zakaj so bile povsem suhe, je zdaj zelo težko diskutirati. Zakon za uravnoteženje
               javnih financ, ki smo ga tudi mi skupaj z vami sprejeli, je naredil kar nekaj zadev,
               ki niso bile dobre, nekaj pa je bilo tudi dobrih in nekaj se jih celo še dandanes
               uporablja.</p>
               <p>Interpelacija ministra Klemenčiča se je napovedovala že zelo dolgo nazaj, saj vsi
               poznamo ljubezen med Klemenčičem in Slovensko demokratsko stranko. In ta ljubezen ima
               relativno zelo dolgo brado. Začelo se je v prvi Pahorjevi vladi, kjer je bil mag.
               Klemenčič državni sekretar na Ministrstvu za notranje zadeve. Svoj vrhunec pa je
               dosegla leta 2013, ko je zaradi poročila protikorupcijske komisije o premoženjskem
               stanju Janeza Janše, ki jo je takrat vodil aktualni minister, padla druga Janševa
               vlada. Veliko kasneje je na Vrhovnem sodišču padlo tudi to poročilo, saj se je
               izkazalo, da je imela Klemenčičeva komisija, tu mislim na KPK, slabo zakonsko
               podlago. In ta slaba zakonska podlaga se še vedno ni spremenila, čeprav je kasneje
               celoten senat KPK odstopil. <stage>/ oglašanje iz dvorane/</stage></p>
            </sp>
            <sp xml:id="SDZ7-Redna-35-2017-11-17.sp11">

               <speaker>PODPREDSEDNIK PRIMOŽ HAINZ:</speaker>

               <p>Jaz bi lepo prosil kolege iz Slovenske demokratske stranke, večina je mirno poslušala
               gospoda Gorenaka, zato zdaj ni razloga, da ne bi gospoda Jurše enako vsi skupaj. Lepo
               prosim!</p>
            </sp>
            <sp xml:id="SDZ7-Redna-35-2017-11-17.sp12">

               <speaker>FRANC JURŠA (PS DeSUS):</speaker>

               <p>Poročila KPK na višji organih padajo, Goran Klemenčič pa je danes minister za
               pravosodje. Torej ima v rokah škarje in platno, zgodi pa se dejansko nič. Na tej
               točki moramo biti tudi mi kritični do ministra. Vse do obisti pozna težave KPK in vsi
               vemo, da je prav korupcija še vedno rakrana slovenske družbe. Pa na njegovem mestu
               niso pripravili ustreznih zakonskih podlag. Škoda, to je bila zamujena priložnost te
               vlade.</p>
               <p>Pa da ne bomo kritični, ministra za pravosodje seveda v naši stranki in v poslanski
               skupini podpiramo. Konec koncev je dober strokovnjak z mnogimi izkušnjami. V svojem
               mandatu je uspel zmanjšati sodne zaostanke, ki tudi po mnenju Sveta Evrope niso več
               sistemski problem. Da dobro delamo, priznava tudi Evropska komisija, saj posebnih
               priporočil Sloveniji na področju pravosodja ni več. Minister je s svojo ekipo
               pripravil kopico zakonov in podzakonskih aktov, zato spada med bolj dejavne v tej
               vladi, čeprav se mu je zalomilo pri Zakonu o kazenskem postopku, kjer minister tudi
               po mnenju nekaterih naših poslank in poslancev želi malo preveč; a te zagate na tej
               točki ne bomo ponovno odpirali. Morda bo ta zadeva odprta v razpravi. Čeprav cenimo
               ministrovo delo, pa smo prav zaradi njegovih referenc na nek način tudi malo
               razočarani. Morda je nivo, a v resnici smo pričakovali večje in bolj pogumne korake
               pri spreminjanju pravosodnega sistema, ki mu javnost enostavno ne zaupa več. In če ne
               zaupamo v pravno državo, če ljudje nimajo občutka in vere v to, da smo pred zakonom
               vsi enaki, nekaj ne štima, če se lahko izrazim po domače. Vemo, da si minister
               prizadeva; se pa hkrati zavedamo, da je povrnitev zaupanja dolgotrajni proces. Kot
               rečeno že v uvodu, ta interpelacija za nas ni veliko presenečenje, saj gre dejansko
               za skoraj osebne zadeve med Slovensko demokratsko stranko in ministrom Klemenčičem. V
               interpelaciji predlagatelji sicer navajajo različne razloge, določene upravičeno,
               mnoge med njimi pa vsekakor privlečene za lase. Moramo pa vseeno povedati, da smo
               bili tudi sami skeptični do nekaterih predlaganih sprememb in še vedno vroči noveli
               Zakona o kazenskem postopku; a zaradi enega primera ne moremo celotnega dela ministra
               oceniti negativno. Potemtakem bi morali kakšno drugo interpelacijo bistveno prej
               podpreti.</p>
               <p>V Poslanski skupini Desus smo prepričani, da je minister Klemenčič v zadnjih treh
               letih opravil relativno dobro delo na področju pravosodja. Vsekakor mu ne moremo
               očitati nedela, v luči vsaj poizkusov v pravo smer za prepotrebne spremembe v
               pravosodju. Seveda pa ne moremo mimo opažanja, kako trmoglav zna minister kdaj pa
               kdaj biti. Drugače povedano, dejanja z glavo skozi zid mu pogosto ne gredo v prid,
               ampak grozil pa nam res ni. Kljub temu je ministru za pravosodje uspelo izboljšati
               stanje v pravosodju, kar – roko na srce – ni uspelo še nobenemu ministru pred njim.
               Seveda pa v Poslanski skupini Desus ne moremo mimo dejstva, da želijo predlagatelji
               tudi s tokratno interpelacijo destabilizirati koalicijo in pritegniti malo dodatne
               pozornosti, kar pa je seveda njihova pravica. Želimo pa si, da bi v tej skoraj
               trinajsturni razpravi vsi skupaj prišli do rešitev za bolj konkretno pravosodje na
               način, da bo to občutil povprečen državljan pa tudi gospodarstvo. Da torej ne bo šlo
               zgolj za osebno obračunavanje med predlagatelji iz Slovenske demokratske stranke ter
               trenutnim ministrom za pravosodje.</p>
               <p>Kot že rečeno, interpelacije proti mag. Goranu Klemenčiču ne bomo podprli.</p>
            </sp>
            <sp xml:id="SDZ7-Redna-35-2017-11-17.sp13">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Jan Škoberne bo predstavil stališče Poslanske skupine Socialnih demokratov.</p>
               <p>Izvolite.</p>
            </sp>
            <sp xml:id="SDZ7-Redna-35-2017-11-17.sp14">

               <speaker>JAN ŠKOBERNE (PS SD):</speaker>

               <p>Najlepša hvala, spoštovani gospod podpredsednik. Spoštovani minister z ekipo,
               spoštovani kolegice in kolegi! Lepo pozdravljeni še v imenu Poslanske skupine
               Socialnih demokratov na redni mesečni interpelaciji proti komurkoli, ki je že pač na
               vrsti.</p>
               <p>Interpelacija je spisana po znanem modelu, uvodna zgodovinska diskreditacija pod
               točko 1 in pod točko 2 – selektivna in namenoma neobjektivna ocena dela vlade in
               kateregakoli že ministra. Spoštovani podpredsednik, dovolite mi, da uvodoma najprej
               ugotovim, da je ta interpelacija, kot še katera druga izpod peresa Slovenske
               demokratske stranke, vsaj deloma neskladna s poslovnikom in bi lahko bila vsaj deloma
               razumljena kot nedopustna. Nanaša se namreč na obdobje, ki ni predmet ministrovanja
               gospoda Klemenčiča, ki ni predmet obdobja dela te vlade. Ker ne teoretično ne
               praktično v prostoru in času na tak način ne moremo prehajati, mi dovolite, da se sam
               osredotočim na poslovniško dopusten del interpelacije, to je na delo resornega
               ministra, in vsaj na tak način prispevam k temu, da ne degradiramo do popolnosti
               instrumenta interpelacije, ki je legitimen in ustrezen instrument, ki ga v
               parlamentarni demokraciji opozicija mora imeti zato, da lahko nadzira delo vlade in
               opravlja svojo temeljno demokratično poslanstvo.</p>
               <p>Danes torej obravnavamo interpelacijo o delu in odgovornosti, to je dejstvo, enega
               bolj kontroverznih ministrov te vlade; hkrati pa tudi enega bolj učinkovitih in
               odločnih ministrov te vlade. Nikakor se ne moremo znebiti občutka, da je v jedru ali
               srčiki te interpelacije – pa ne zgolj pri predlagatelju, ampak pri marsikom, ki to
               interpelacijo podpira – iskrena želja, da se v tej državi nič ne spremeni, da vse
               ostane isto in da se namenoma spregleda vse, kar je bilo narejeno dobrega. In da se z
               metanjem polen pod noge prepreči zaključna faza ene najobsežnejših reform pravosodja,
               ki jo skupaj s svojo ekipo in koalicijsko podporo v zadnjih treh letih izvedel mag.
               Goran Klemenčič. Povedano drugače in bolj po domače – marsikomu, se zdi, v tej družbi
               je v interesu, da ne pride do bolj učinkovitega pregona najzahtevnejših oblik
               kaznivih dejanj, marsikomu se morda celo zdi prikladno in samoumevno, da se s pomočjo
               postopkovnih manevrov nedvigovanja pošte ali drugih nelegitimnih izgovorov preprečuje
               doseganje pravice in zagotavljanje pravičnosti, kar je temeljna naloga države, tudi
               naše Republike Slovenije.</p>
               <p>Seveda delo ministra ni boj z mlini na veter, je pa boj z močnimi interesi. In kadar
               želi država odločno po pravu in pravično zagotavljati najvišje standarde, še posebej
               v pravosodju, se vsem tistim, za katere to pomeni, da se bo njihovo delo v senci
               zakona spremenilo in otežilo, zdi, da morajo poseči po vseh instrumentih, da to
               preprečijo. Kot že rečeno, minister Klemenčič je eden tistih, ki se je zahtevne
               naloge reforme pravosodja lotil zelo odločno. V zadnjih treh letih mandata je bilo
               tako spremenjenih 26, od teh nekaj izjemno zahtevnih, zakonov s področja pravosodja.
               Nekaj jih je še vedno v predalu, tudi v koalicijskih usklajevanjih. Morda bi ob več
               volje – in tu leti kritika na vse nas – danes lahko govorili tudi o 27, 28 ali 29
               zakonih s področja pravosodja. Denimo o zakonu o sistemskih preiskavah, o zakonu o
               integriteti in preprečevanju korupcije ali pa o zakonu o kazenskem postopku. Pa je
               takšno ali drugačno politično preigravanje odločilo, da še vedno čakajo na svojo
               končno usodo bodisi na vladi bodisi v tem zboru. Ker je 26 področnih zakonov izjemno
               široko področje in ker bo priložnosti za razpravo tudi v naslednjih dvanajstih urah
               še veliko, mi dovolite, da se osredotočim samo na tiste najpomembnejše dosežke
               ministrovanja gospoda Klemenčiča. Novela Kazenskega zakonika, kjer se odločno stopa
               na stran pravne države tudi s tem, da se zaščiti najšibkejše, pa naj gre za vprašanje
               trgovine z ljudmi, prisilnih zakonskih zvez, kriminalizacije dela proti temeljnim
               načelom socialne države in delovnopravne zakonodaje. Neplačevanje prispevkov
               zaposlenim je seveda nekaj, kar bi moralo biti v naši državi uveljavljeno že mnogo
               prej, pa ni bilo. Sedaj je. Zakon o kolektivnih tožbah, ki predstavlja enega
               najsodobnejših in logičnih nadgradenj obstoječega sistema in omogoča, da se lahko
               šibkejši skupaj povežejo nasproti velikim in močnim, daje orodje enakopravnosti in
               zaščite, ki ga do sedaj nismo poznali. Bistveno izboljšuje standard pravne zaščite
               naših državljank in državljanov nasproti bodisi kapitalu bodisi državi.</p>
               <p>Zakon o pravdnem postopku; ena temeljnih zgodb o tem, kako je mogoče povečati
               učinkovitost dela sodišč. Čeprav je bilo priložnosti več kot dovolj tudi v preteklih
               mandatih, je bila šele sedaj izkazana strokovna in tudi politična volja, da se denimo
               jasno pove, da je treba ukiniti dovoljene revizije in da mora Vrhovno sodišče
               Republike Slovenije dejansko biti tudi najvišje sodišče, ne pa sodišče, ki se ukvarja
               s trivialnimi zadevami, in sodišče, ki mora kot po tekočem traku obravnavati zadeve,
               za katere bi v resnici morala biti pristojna in o njih dokončno odločati nižja
               sodišča. Tudi to je del zagotavljanja učinkovitosti, da bo naše vrhovno sodišče v
               prihodnje res tisto, ki bo skozi svoje precedenčne odločitve lahko uveljavljalo
               načela, ki jih določa Ustava. Zakon o državnem odvetništvu. In tukaj verjamem, da je
               minister naredil korak nasproti interesom predlagatelja, ker odpravlja enega zadnjih
               reliktov socialistične države in v pomembnem delu posodablja ter uveljavlja nove
               mehanizme zagovarjanja javnega interesa. Državno pravobranilstvo je bilo nekaj, kjer
               v sodobnem svetu soočanja z odločanjem na ravni meddržavnih sodišč, znotraj
               meddržavnih, nadvladnih organizacij Slovenija potrebuje močno zastopstvo. In državno
               pravobranilstvo v svoji socialistični strukturi ni moglo več naslavljati vseh
               ključnih vprašanj prihodnosti, predvsem pa ni zmoglo in moglo več učinkovito
               zagovarjati javnega interesa ljudi in tudi države. In tudi na tem področju kljub
               številnim pridržkom, številnim poskusom, da do celovite reforme tudi v imenu zaščite
               lastnih funkcionarskih interesov nekaterih ne bi prišlo, je minister s svojo
               odločnostjo pokazal, da tam, kjer je volja, je pot. In pot do konkretne reforme je
               bila tudi politična.</p>
               <p>Če mi dovolite, veliko je bilo vprašanj, zakaj je lahko v tej državi nekdo podvržen
               izvršbi ali prodaji njegovega premoženja, nepremičnine za trivialne zneske. To je ena
               od najtežjih krivic, s katero so soočeni naši državljanke in državljani. Minister, ki
               je danes interpeliran, je pripravil zakon, ki je v proceduri in na vaših klopeh, da
               to krivico odpravimo ali jo vsaj omejimo v največji možni meri, ker je skupaj s
               koalicijo slišal in videl to stisko ljudi. Zakon o probaciji; možnost, da ljudi, ki
               so storili kazniva dejanja, v družbo tudi reintegriramo, da jim omogočimo človeško
               vrnitev in preprečimo, da bi znova storili kazniva dejanja, zato ker bi sistem v
               svoji zgolj kaznovalni naravnanosti izvrševal svojo funkcijo na način, da bi jih v
               krogu socialne izključenosti silil v nenehno ponavljanje svojih dejanj in ujetosti v
               krog zločina. Pomemben moment in pomembna metoda, ki pomembno posodablja slovensko
               pravosodje ter ga dela bolj pravičnega, bolj s človeškim obrazom. Vse to so tematike,
               ki jih je minister kljub številnim zelo kontroverznim razpravam znotraj stroke dal na
               mizo. Mnogi pred njim tega poguma niso imeli. In zato mi dovolite, da zaključim s
               hipotezo, da v resnici današnje glasovanje proti interpelaciji niti ni bistven izkaz
               podpore ministru Klemenčiču. Najbolj bistven izkaz podpore spremembam in nujnosti
               povečanja učinkovitosti delovanja pravosodja z namenom zagotavljanja ustavno
               zagotovljene pravičnosti se bo pokazal bodisi s ponovno podporo ministrov na vladi
               Zakonu o kazenskem postopku bodisi pa z našimi poslanskimi podpisi taistemu zakonu,
               ki pomeni pomemben korak naprej k pregonu najhujših oblik kriminala. Seveda potem, ko
               je bil zakon očiščen tistega, kar je bilo po mojem osebnem mnenju namenjeno
               preprečitvi in predstavlja eno od številnih polen, ki jih je bil minister tako in
               drugače deležen ravno zaradi tega, ker se mnogi v tej državi bojijo odločnih korakov
               in odločnih ljudi.</p>
               <p>Socialni demokrati si želimo pravično in odločno državo, zato bomo nasprotovali tej
               interpelaciji. Srečno!</p>
            </sp>
            <sp xml:id="SDZ7-Redna-35-2017-11-17.sp15">

               <speaker>PODPREDSEDNIK MATJAŽ NEMEC:</speaker>

               <p>Gospa Iva Dimic bo predstavila stališče Poslanske skupine Nove Slovenije – krščanskih
               demokratov.</p>
               <p>Izvolite.</p>
            </sp>
            <sp xml:id="SDZ7-Redna-35-2017-11-17.sp16">

               <speaker>IVA DIMIC (PS NSi):</speaker>

               <p>Spoštovani podpredsednik, spoštovani minister, spoštovani kolegice in kolegi!</p>
               <p>Položaj ministra je ena najodgovornejših funkcij v državi. Posameznik, ki zaseda
               tako visoko funkcijo, mora biti oseba z absolutno osebnostjo in moralno integriteto.
               O tem najbrž ni nobenega dvoma. V državah z razvito demokracijo je to popolnoma
               samoumevno. In brž ko se pojavi nek sum – želim poudariti, samo sum – o določeni
               nepravilnosti – in tudi to poudarjam, samo nepravilnosti, ne nezakonitosti, ki bi jo
               zagrešil kak funkcionar pred ali med opravljanjem funkcije –, sledi nemudoma odstop s
               funkcije. To je praksa v državah Evropske unije, ki imajo zrelo demokracijo. Pri nas
               temu ni tako. V naši državi imamo še vedno težave s prevzemanjem odgovornosti
               funkcionarjev, ne le objektivne, pač pa tudi subjektivne odgovornosti. Pri tem mislim
               na vse funkcije na vseh nivojih. Če pa govorimo o funkciji ministra kot osebi z
               integriteto, ob vseh dejstvih, ki bodo danes izpostavljena, vidimo, da gospod
               Klemenčič ne dosega ugleda, ki pritiče takšni osebi. Integriteta je celovitost,
               skladnost, pristnost, poštenost in verodostojnost. Oseba z integriteto je oseba, ki
               govori, kar misli, in dela to, kar govori. Njena dejanja so skladna z moralnimi
               normami in veljavnim pravnim redom. Ali je minister mag. Goran Klemenčič oseba z
               integriteto? Ali res dela to, kar govori? Predlagam, da si na to vprašanje odgovori
               kar minister sam. Če pa pogledamo konkretne očitke predlagane interpelacije, lahko
               rečemo, da imajo ti očitki podlago v pisnih in javno dostopnih gradivih. Vsekakor
               terjajo jasne in nedvoumne odgovore ter pojasnila.</p>
               <p>V Novi Sloveniji ugotavljamo, da minister za pravosodje v svojem odgovoru na
               interpelacijo ne podaja prepričljivih odgovorov. Kot prvo; v času, ko je bil minister
               še predsednik KPK, nanj pada velika senca dvoma, ko na vso moč zagotavlja, da je v
               zvezi s sumom pranja denarja v NLB postopal profesionalno in strokovno, celo
               nadstandardno. Temu res ne moremo pritrditi, saj je dokument, ki je nakazoval na sum
               storitve kaznivega dejanja pranja denarja, zelo potihem predal policiji, NPU. Res je,
               da sporazum med KPK, Ministrstvom za notranje zadeve in policijo o sodelovanju na
               področju preprečevanja korupcije, sklenjen junija 2010, izrecno ne določa obličnosti;
               vendar pa napotuje na Zakon o kazenskem postopku. Odstopiti zadeve pač ne pomeni le
               predajo dokumentov uslužbencu NPU, pomeni pa izgubo dokazane vrednosti v nadaljnji
               preiskavi. Povsem enako je gospod Klemenčič ravnal v primeru, ko je bil pozvan k
               predložitvi dokumentacije parlamentarni preiskovalni komisiji v zvezi s preiskovanjem
               bančne luknje. Kljub nesporni zakonski podlagi za predložitev te dokumentacije, to je
               13. in 14. člen Zakona o parlamentarni preiskavi, je predsednik KPK odklonil
               izročitev zahtevane dokumentacije. Njegovi argumenti za tako odločitev, in sicer da
               je dokumentacijo predal policiji in tožilstvu, da gre le za bančne podatke, bančne
               tajnosti ter da gre za zaščito prijaviteljev, so bili zelo bledi. Prepričani smo, da
               je bil mag. Klemenčič kot predsednik KPK na podlagi samega zakona dolžan poskrbeti,
               da se izroči vsa dokumentacija v zvezi z bančnim kriminalom, drugimi kršitvami bančne
               zakonodaje in kršitvami določil Zakona o integriteti in preprečevanju korupcije. Če
               bi namreč gospod Klemenčič ravnal tako, kot bi moral, bi se tudi ugotavljanje
               nepravilnosti in nezakonitosti pri dodeljevanju spornih bančnih kreditov v državnih
               bankah odvijalo bistveno hitreje.</p>
               <p>V Novi Sloveniji smo prepričani, da bi se o tem, ali je bila odklonitev izročitve
               dokumentacije parlamentarni preiskovalni komisiji pravilna in zakonita, ali pa je
               bilo to njegovo ravnanje usmerjeno v zaščito tistih, ki so v naših sistemskih bankah
               navrtali bančno luknjo, morala izreči Komisija za preprečevanje korupcije. Ko drugo;
               velika črna lisa je na področju pravosodja tudi zaradi nerealiziranja pravosodne
               reforme, ki naj bi bila po besedah ministra celovita in korenita; pa vendar lahko
               trdimo, da gre le za površinske popravke posameznih zakonov in podzakonskih aktov, ki
               še zdaleč ne pomenijo bistvenih in nujno potrebnih sprememb v pravosodju. Podatek iz
               letošnjega aprila, da Slovenija še vedno ostaja čisto zadaj na lestvici neodvisnosti
               sodstva, pove vse. Kako tudi ne, če pogledamo samo prepletenost v postopkih
               imenovanja sodnikov. Od Sodnega sveta najprej, njegovo določanje mora biti
               transparentno in dostopno javnosti, njegove odločitve morajo biti jasno in podrobno
               obrazložene. Vsak član Sodnega sveta mora nositi polno odgovornost za vsak glas v
               vsaki konkretni zadevi. Pa jo res?! Poglejmo le sestavo Sodnega sveta, ki Državnemu
               zboru predlaga imenovanje sodnikov. Večino imajo sodniki. Sodniki preko svoje
               predlagateljske funkcije v Sodnem svetu dejansko imenujejo sami sebe, če upoštevamo
               dejstvo, da Državni zbor imenuje sodnike zgolj formalno.</p>
               <p>Prav je, da sodniki lahko odločajo neodvisno od vsakokratne aktualne oblasti, vendar
               pa ta neodvisnost ne sme pomeniti njihove nedotakljivosti. Ravno zato je pomemben
               nadzor nad opravljanjem njihovega dela. Nadzor bi moral po našem mnenju vključevati
               spremljanje časovnega poteka postopkov in upoštevanje nizkega odstotka sodb, ki
               padejo na višji stopnji. Iz tega razloga bi morali uvesti daljšo preizkusno dobo za
               sodnike, preden bi jih imenovali za trajni mandat, in uvesti učinkovit sistem
               njihovega napredovanja, in sicer da bi napredovali le najboljši in najučinkovitejši.
               Zdaj namreč napreduje kar 96 % sodnikov. Če sodimo po tem, bi moralo naše sodstvo
               odlično delovati – brez zaostankov, krivičnih sodb in zastaranj ter založenih oporok.
               V Novi Sloveniji smo predlagali več predlogov sprememb in dopolnitev zakonov na
               področju pravosodja, ki bi pripomogli k saniranju sedanjega stanja. Zakon o sodiščih,
               s katerimi smo predlagali uvedbo specializiranih oddelkov za bančno kriminaliteto pri
               okrožnih sodiščih, kar zagotavlja, da bodo dejanja znotraj postopkov preiskave in
               sojenja v zadevah bančnega kriminala opravile pristojne osebe, ki so za to najbolj
               kvalificirane. Predlog smo vložili dvakrat, obakrat žal neuspešno. Dvakrat smo
               predlagali tudi novelo Zakona o državnem tožilstvu, s katero smo predvidevali
               povišanje minimalnega števila državnih tožilcev na Specializiranem državnem tožilstvu
               iz 10 na 20 ter predlagali ustanovitev oddelka za pregon bančnega kriminala.
               Zahtevali smo avtentično razlago četrtega odstavka 153. člena in drugega odstavka
               154. člena Zakona o kazenskem postopku. Na tem mestu ne bom ponavljala, kako je bilo
               edino Zoranu Jankoviću omogočeno, da je v njegovem primeru, ampak le v njegovem
               primeru veljala spremenjena sodna praksa in so bili prikriti preiskovalni ukrepi po
               dveh letih uničeni.</p>
               <p>Za vse navedeno brez dvoma nosi odgovornost prvi za to – minister za pravosodje. Kot
               nosilec ene najvišjih funkcij bi moral vedeti, kaj pomeni prevzeti odgovornost. Če
               tega ne zmore, kako lahko to zahteva od drugih?! Ob nizkem nivoju politične kulture
               pri nas to pomeni, da javni funkcionarji na najvišjih javnih funkcijah ne odgovarjajo
               za svoje delo ne subjektivno, ne objektivno, ne kazensko, ne materialno. Odstopa
               javnih funkcionarjev zaradi objektivne odgovornosti v Sloveniji sploh ne poznamo. Za
               napake in celo za ugotovljeno nezakonito delo ne odgovarjajo. Tudi v zakonodaji ni
               nobenih mehanizmov, ki bi predpisovali avtomatske posledice takega ravnanja. In prav
               to dejstvo, torej pomanjkanje odgovornosti, je po našem mnenju glavni vzrok za stanje
               v naši družbi. Zakaj, spoštovani gospod Klemenčič, niste v času svojega mandata
               poskrbeli za visoko strokovno, etično in pravno odgovorno delovanje vseh
               konstitutivnih delov pravosodja? To je nujno potrebno za učinkovito delovanje
               pravosodja. Tako je zapisano tudi v koalicijskem sporazumu in to bi državljani v prvi
               vrsti pričakovali od funkcije pravosodnega ministra.</p>
               <p>V Novi Sloveniji bomo interpelacijo o delu in odgovornosti ministra za pravosodje
               mag. Gorana Klemenčiča podprli.</p>
            </sp>
            <sp xml:id="SDZ7-Redna-35-2017-11-17.sp17">

               <speaker>PODPREDSEDNIK MATJAŽ NEMEC:</speaker>

               <p>Besedo ima dr. Matej T. Vatovec, ki bo predstavil stališče Poslanske skupine
               Levica.</p>
               <p>Izvolite.</p>
            </sp>
            <sp xml:id="SDZ7-Redna-35-2017-11-17.sp18">

               <speaker>DR. MATEJ T. VATOVEC (PS Levica):</speaker>

               <p>Najlepša hvala, podpredsednik. Lep pozdrav vsem!</p>
               <p>Ko smo že večkrat preko raznih priporočil na nek način obravnavali mini
               interpelacijo zoper ministra Klemenčiča, je bilo samo še vprašanje časa, kdaj bo
               nastopilo tisto veliko dejanje, da bo Slovenska demokratska stranka pripravila tudi
               tisto pravo stvar. In vse kaže na to, da jo je prihranila za veliki finale kot uvod v
               kampanjo za državnozborske volitve. Do volitev je sicer še pol leta, ampak če
               upoštevamo zraven tega še dejstvo, da se je minister ogrel za neko drugo funkcijo, ki
               bi jo utegnil nastopiti že v začetku prihodnjega leta, je jasno, da je interpelacija
               zgolj trinajsturno izživljanje v lastne piar namene, kot smo pač že navajeni. To ne
               pomeni, da v Levici branimo ministra, daleč od tega; tudi ne pomeni, da se strinjamo
               z njegovo politiko. To potrjujejo tudi dejstva, da je v svojem mandatu pripravil bore
               malo predlogov, ki so nas prepričali, in posledično tudi takih, ki bi jih lahko sploh
               podprli. Večkrat smo že povedali, za kakšno politiko na področju pravosodja se
               zavzemamo v Levici. Osnovni postulat bi moral biti, da bi bila pravna država dostopna
               prav vsem. Občutek, da obstajata dve pravni državi, kot večkrat ponavljamo, ena za
               bogate in druga za revne, na žalost postaja vse bolj dejstvo kot samo občutek. In da
               se načelo, da je Slovenija pravna in socialna država, vedno bolj spreminja v nekakšno
               prazno obljubo, ta občutek ima vedno več ljudi. Mnenje se vedno bolj krepi, kar se
               tega tiče. Da materialno šibkejši veliko težje ubranijo svoje pravice kot recimo
               bogati, pa lahko preprosto ugotovite z vsakdanjim prebiranjem dnevnega časopisja, teh
               primerov je na tone, če tako rečem.</p>
               <p>Na eni strani davčni dolžniki skrivajo premoženje v davčnih oazah in se, milo
               rečeno, dobesedno delajo norca iz te države, iz vseh ostalih državljank in
               državljanov; na drugi strani pa ravno ti, ki so na robu družbe, recimo zaradi 124
               evrov dolga pristanejo pred tem, da jim za ta dolg prodajo hišo in ob tem tudi
               deložirajo celotno družino. Na eni strani smo videli situacije, ko ti lahko podelijo
               državljanstvo, čeprav še nikoli nisi stopil na ozemlje Slovenije; na drugi strani pa
               imamo situacije, kjer že dve leti živiš v Sloveniji, medtem ko se izgubljaš v
               birokratskih mlinih, si poiščeš službo, se naučiš slovenskega jezika, se tako rekoč
               zelo uspešno vključiš v družbo, pa te kljub temu hoče država deportirati. In ravno v
               tem primeru je delna odgovornost tudi ministra, od katerega bi – predvsem kot
               kandidata za komisarja za človekove pravice – pričakovali, da bo prvi, ki bo udaril
               po mizi, prvi, ki bo rekel, da je to nedopustno. Ampak kaj je storil minister
               Klemenčič? Bil je tiho. Tiho je bil tudi ob sprejemanju vseh predlogov za povečevanje
               represije, ki jih predlaga ministrica za notranje zadeve – ob postavljanju žice na
               meji, ob zaostrovanju že tako ostre azilne zakonodaje, omogočanju prekomernih posegov
               v zasebnost in uvajanju tehničnih sredstev za masovni nadzor prebivalcev. To so vsi
               primeri, kjer je minister bil tiho.</p>
               <p>Je pa po drugi strani na veliko govoril o reformah, o sistemskih preiskavah vseh
               nasedlih, prenapihnjenih in roparskih projektov, ki so se dopustili. Za vse te
               projekte, od TEŠ 6 do bančne luknje, naj bi se zagotovila sistemska preiskava.
               Poiskalo naj bi se krivce in odgovorne zanje. Namesto odgovornih za oškodovanje smo
               dobili zakon, ki je tako slab, da že več kot dve leti stoji v predalu in se nanj
               nabira prah. Je pa na drugi strani pripravil reformo kazenskega postopka. Takšno, ki
               je na noge dvignila praktično celotno stroko in tudi javnost; takšno, ki je želela
               skrajšanje postopkov doseči na škodo materialno šibkejših; takšno, ki bi kazenski
               postopek približala ali pa spremenila v inkvizitorni postopek. Kljub številnim
               opozorilom in pozivom, da naj se iz predloga črta sporne določbe ter sprejme tiste
               spremembe, nekatere so bile pozitivne in več kot potrebne, je trmasto vztrajal do
               konca. Posledica tega je bila, da je zakon padel v celoti, čeprav temu ne bi bilo
               treba biti tako. Veliko je bilo govora tudi o nujno potrebnih spremembah Zakona o
               integriteti in preprečevanju korupcije. Komisija praktično ne deluje. Raje kot s
               preprečevanjem korupcije se ukvarja s sama sabo ter z notranjimi razprtijam. In tudi
               tukaj se v tem mandatu ni spremenilo nič. Stanje je nevzdržno, največ koristi od tega
               pa imajo na koncu tisti, na katere se očitki tovrstnih komisij po navadi nanašajo.
               Postavlja se torej vprašanje, ali se takšno nevzdržno stanje ohranja namenoma oziroma
               nekomu očitno to paše.</p>
               <p>Iz vsega povedanega jasno izhaja, da v Levici do ministrovega dela ne gojimo
               nikakršnih afinitet. Vsekakor smo od njega pričakovali več. Pa ne v smislu drastičnih
               sprememb ali pa reform, ampak v smislu tistih sprememb, ki so bile nujne ali so še
               vedno nujne. Rešitve, ki bi zagotovile obstoj le ene pravne države; rešitve, ki bi
               vsem zagotavljale enakopravno obravnavo, ki bi vsem zagotavljale enako pravno varstvo
               in tudi dostop do sodišč, ki bi omogočale, da imajo vsi enake možnosti pri zaščiti
               svojih pravic. Nekaj takšnih rešitev smo sicer tudi predlagali v Levici, na primer
               rešitve, ki bi preprečile oškodovanje delavcev v stečajnih postopkih, rešitve, ki bi
               materialno šibkejšim omogočile lažji dostop do brezplačne pravne pomoči. Rešitve, ki
               bi omogočale učinkovito kolektivno varstvo v primerih, ko pravice krši država; in
               rešitve, ki ne bi dopuščale deložacije zaradi bagatelnih dolgov. Nobena od omenjenih
               rešitev ni prejela podpore v Državnem zboru, niti s strani ministrstva. Pri
               predlaganih rešitvah glede preprečevanja deložacij smo na primer od ministra tudi
               dobili zagotovilo, da bo predloge upošteval pri pripravi ustreznega zakona. Sedaj, ko
               smo ta zakon dejansko tudi videli, pa ponovno ugotavljamo, da se je minister raje kot
               na stran ljudi postavil na stran kapitala. Država bo tako še naprej v prvi vrsti
               ščitila upnike; usodo dolžnikov, ki jim recimo grozi deložacija, pa bo prepustila
               dobri volji humanitarnih in nevladnih organizacij.</p>
               <p>Kot rečeno, politika ministra Klemenčiča nima veliko skupnega s politiko, ki jo
               zagovarjamo v Levici. A interpelacija tako blizu parlamentarnih volitev in dva meseca
               pred morebitnim ministrovim odhodom na neko drugo funkcijo ne bo prinesla nobene
               spremembe. Tega se najverjetneje zavedajo tudi v Slovenski demokratski stranki.
               Motivi za interpelacijo niso skrb za pravno državo, to je najbrž čisto vsem jasno.
               Kot v vseh podobnih primerih do sedaj tudi tokrat ne gre brez Patrie, ne gre brez
               Masleše in ne gre seveda brez Ivana Janeza Janše. Dragi predlagatelji, če vam je res
               mar za pravno državo, če tako radi na ves glas kričite, da imamo krivosodje, ne pa
               pravosodja, če si res želite zvišanja standardov in več pravne države, potem je prva
               stvar, ki jo lahko naredite, ta, da poskrbite, da se bo vaš predsednik udeleževal
               glavnih obravnav, na katere je vabljen. Poskrbite, da bo prevzemal sodne pošiljke, mu
               mogoče pomagate pojasniti, od kod mu denar, mu mogoče kupite večji poštni nabiralnik.
               Nekaj lahko naredite. Če vam je v interesu, da je zaupanje državljank in državljanov
               v pravno državo na visoki ravni, jo nehajte spodkopavati. Bodite primer dobre prakse
               in začnite to pravno državo sami spoštovati. Motiv za predloge Slovenske demokratske
               stranke ni skrb za pravno državo. Njihov motiv je vedno enak. Po eni strani
               rehabilitacija obsojencev, predvsem enega, in vseh drugih, ki se dnevno srečujejo z
               aferami, sodnimi obravnavami, hišnimi preiskavami. Jasno je, da si nihče od njih na
               koncu ne želi, da bi bilo zaupanje v pravno državo na izredno visoki ravni. Verjamem,
               da to boli, kolega Gorenak, ampak boste poslušali do konca. Takrat bi bili krivi
               preprosto tisto, kar so, krivi. Danes pa imajo vsaj možnost, da se na vse pretege
               sklicujejo na katastrofalno stanje v sodstvu in na katastrofalno stanje v organih
               pregona, da niso krivi zaradi tega, ker so storili kaznivo dejanje, ampak zgolj zato,
               ker gre za nekakšen namišljen politični konstrukt, ker je sodstvo pristransko, ker
               krši človekove pravice in kar je še podobnega. Zato se ne udeležujejo sodnih
               obravnav, ne prevzemajo odgovornosti, ne prevzemajo niti poštnih pošiljk. Lustracija,
               ki jo ves čas zagovarjajo, torej ni potrebna v sodstvu; če bi kaj morali lustrirati,
               so to stare politike. In Slovenska demokratska stranka je verjetno ena glavnih od
               teh. Najprej pa tiste posameznike, ki se že 25 let z enimi in istimi izgovori
               izmikajo sodnim oblastem.</p>
               <p>Zaradi tega je ta interpelacija farsa in jo v Levici nikakor ne bomo podprli.</p>
            </sp>
            <sp xml:id="SDZ7-Redna-35-2017-11-17.sp19">

               <speaker>PODPREDSEDNIK MATJAŽ NEMEC:</speaker>

               <p>Dr. Bojan Dobovšek bo predstavil stališče Poslanske skupine nepovezanih poslancev.
           </p>
            </sp>
            <sp xml:id="SDZ7-Redna-35-2017-11-17.sp20">

               <speaker>DR. BOJAN DOBOVŠEK (PS NP):</speaker>

               <p> Spoštovani vsi, ki spremljate to sejo!</p>
               <p>Minister je odgovoren za stanje v sodstvu. In kakšno je stanje? Videli smo nekaj
               statističnih podatkov, vendar je pomembno, kako jih gledamo. Zakaj so statistični
               podatki takšni? Ker je upadlo število zadev, ki prihajajo na sodišča. Zanimivo.
               Zaradi upada se je podaljšal čas reševanja in manj zadev je rešenih; hkrati pa je na
               višjih sodiščih več razveljavljenih zadev. Zaupanje in ugled sodstva sta s tem padla.
               Sodni svet je v tem času spremenil nekatera pravila. Ukinila se je norma, sprejela so
               se merila, vendar zanimivo; za merila, ki so sprejeta, se ne vodijo statistični
               podatki. Zato se sprašujemo, kako potem lahko ocenjujemo delo sodnika, če se
               statistični podatki za merila, ki so sprejeta, ne vodijo v celoti. Kakšno je
               arbitrarno odločanje? Ustavno sodišče je večkrat dejalo v zadnjem času, da so sodbe
               višjih sodišč in Vrhovnega sodišča arbitrarne, kar je alarm. Arbitrarno je potem tudi
               odločanje o napredovanju in imenovanju sodnikov, na kar je bilo večkrat opozorjeno na
               Mandatno-volilni komisiji. To je prvi segment. Kje je potem glede na obljube
               odgovornost predstojnikov? Tisti, ki vodi sodišče, je odgovoren za konflikte
               interesov, konkurenčno klavzulo, uhajanje podatkov, na primer kako v zadnjem času
               uhajajo podatki. Za Agrokor so bili podatki prej v javnosti, pri ministrih, kot pa je
               bila izrečena sodba. In kaj sodniki delajo poleg svojega dela? To močno vpliva na
               ugled. Vse skupaj kaže na to, da se uvaja penalni populizem namesto doktrine
               varovanja človekovih pravic. Ustavno sodišče je vse bolj obremenjeno, opozarja na
               napake; vendar je tarča kritik.</p>
               <p>Če grem na tisti drugi segment, delo v Komisiji za preprečevanje korupcije. Nejasno
               je, kako in na kakšen način se je postopalo v zvezi z domnevnim pranjem denarja.
               Bistvo delovanja državnih organov je v pisnosti in sledljivosti. Tega očitno ni bilo.
               Seveda pa je delo Komisije za preprečevanje korupcije, da pritiska na organe, ki
               odkrivajo tovrstne malverzacije, kaj so naredili, v kakšnem roku in zakaj zadeve niso
               potekale. Če grem naprej. Delo Komisije za preprečevanje korupcije je preventivno; v
               času mandata ministra je postalo represivno, zato tudi razveljavljene zadeve do
               Ustavnega sodišča. In če se ozrem še na to, kako delaš kot tisti, ki si v Komisiji za
               preprečevanje korupcije, tudi če ni predpisa ali pa če iščeš nek predpis, da ne bi
               razkril svojega premoženja. Če si prvi v državi, vodiš preventivno komisijo, potem
               sam, brez da je kjerkoli napisano, razkriješ svoje premoženje in tudi premoženje
               drugih, če javnost to zahteva. In zadnji segment, zakonodaja, priprava zakonov, kar
               je bilo večkrat omenjeno. Sprejelo se je cel kup zakonov. Eno so zakoni, ki niso
               izvršljivi, drugo pa zakoni, ki deklaratorno naj bi obljubljali več pravic, pa to ni,
               in seveda zakoni, ki gredo v nasprotje s človekovimi pravicami v ZKP. Za prejšnji
               primer, zakon, ki ni izvršljiv, Zakon o pravdnem postopku. Vse to je pripeljalo do
               penalnega populizma, ki je v nasprotju s človekovimi pravicami in povsem drugo
               doktrino; in to se kaže v ugledu in zaupanju do sodišč.</p>
               <p>V Poslanski skupini nepovezanih poslancev bomo glasovali v skladu z Ustavo in po
               svoji vesti. Hvala.</p>
            </sp>
            <sp xml:id="SDZ7-Redna-35-2017-11-17.sp21">

               <speaker>PODPREDSEDNIK MATJAŽ NEMEC:</speaker>

               <p> Končali smo s predstavitvijo stališč poslanskih skupin.</p>
               <p>Sledi razprava poslank in poslancev o interpelaciji.</p>
               <p>Kot prvi dobi besedo predstavnik predlagatelja mag. Branko Grims.</p>
               <p>Izvolite.</p>
            </sp>
            <sp xml:id="SDZ7-Redna-35-2017-11-17.sp22">

               <speaker>MAG. BRANKO GRIMS (PS SDS):</speaker>

               <p>Hvala za besedo.</p>
               <p>Izjemoma bom začel pri eni od razprav, in sicer spoštovanega kolega iz Združene
               levice, kako oni, torej kako Levičarji razumejo pravno državo, smo lahko prebrali
               včeraj v napovedih, pazite, da če bo ministrica spoštovala pravnomočno sodno odločbo
               in pravnomočno končan upravni postopek ministrstva in ga uresničila, bodo oni proti
               ministrici za notranje zadeve vložili interpelacijo in pričakujejo sodelovanje svojih
               tovarišev iz SD. »Fenomenalno«. To se pravi, če bo spoštovano edino načelo pravne
               države, če bi uresničen 2. člen Ustave, ki pravi, da je Slovenija socialna in pravna
               država, pravna država pa je takrat, ko se pravnomočne sodne in upravne odločbe
               uresničijo v razumnem roku, potem bodo oni vložili interpelacijo. Kratek aplavz. To
               je pa res levičarsko razumevanje prava in pravne države, za tiste ki so »naš člouk«,
               kot je rekel gospod Dolanc, pravo ne velja, za tiste, če oni odločijo, se delajo
               usluge, se delajo izjeme, upravni postopki, ki so pravnomočno končani, ne veljajo, se
               obrne telefon, se naredi za enega tovariša vse. Pri tem seveda računajo na kolege iz
               SD, ki so mimogrede vladna stranka. Dejstvo, da so Levičarji in SD, ZL in SD, zdajle
               delali z roko v roki, ko je šlo za ilegalca Sirca, lepo jasno pokaže, da SD niso prav
               nič manj skrajni od Združene Levice in obratno, da seveda Združena Levica ni prav nič
               drugačna kot vladni SD. Gliha vkup štriha, saj to je star pregovor. Po domače rečeno,
               Židan je bil v Vladi zato, da bi pravno zaščitil kraški teran, je pa protipravno
               zaščitil …</p>
            </sp>
            <sp xml:id="SDZ7-Redna-35-2017-11-17.sp23">

               <speaker>PODPREDSEDNIK MATJAŽ NEMEC:</speaker>

               <p>Mag. Grims, ne vem, kaj ima to zveze z interpelacijo, z vsem dolžnim spoštovanjem.
           </p>
            </sp>
            <sp xml:id="SDZ7-Redna-35-2017-11-17.sp24">

               <speaker>MAG. BRANKO GRIMS (PS SDS):</speaker>

               <p>Poglejte, prej je o tem govoril kolega iz Združene levice, in če nekdo prosi, jaz
               rad človeku naredim uslugo, da dobi, kar si zasluži, tako da bi vljudno prosil, da za
               vse veljajo enaka merila vsaj v tem prostoru, gospod predsedujoči.</p>
               <p>Zdaj pa pojdimo na ministra. Ko je minister govoril, mislim, da si je vsa Slovenija
               oddahnila, res. So rekli, poglejte, minister za pravosodje, če bo že razrešen, bo pa
               vsaj odličen vrtnar, ker toliko, kolikor je rožic nasadil, to pa vsaka mu čast, v
               samo pol ure. Pojdimo k tisti največji, amorfofalus giganteum je latinski izraz za
               velikega kačnika po slovensko, mimogrede, to je tista smrdljiva velika roža. Kaj je
               rekel gospod Klemenčič? Izrecno je zatrdil, da zaradi tega, ker je bil predan
               dokument v neskladju s protokolom, citiram po spominu, »pa res ni mogla nastati
               kakršnakoli težava oziroma škoda oziroma postopek, da bi tekel kakorkoli drugače«.
               Veste, kdo ga je najbolj fino na laž postavil? Prav tisti, ki so takrat preiskavo
               vodili, kajti glavni preiskovalec je nekajkrat, o tem so že pisali mediji, izjavil,
               da če bi bil tisti dokument s strani KPK predan uradno, se pravi skladno s
               protokolom, v pravilni obliki, v originalu, tako kot se spodobi in kot bi v pravni
               državi moralo biti, potem bi bil osnova za nadaljevanje postopka. To je bilo
               nekajkrat poudarjeno. Enako, da je bila prav necelovitost informacij tudi dejstvo, da
               ta dokument ni bil predan po uradnem postopku in je potem kar izginil neznano kam, pa
               tudi sicer danes lahko samo ugibamo, kaj je pravzaprav to bilo, ker se lahko zanašamo
               samo na opis tistih, ki so bili neposredno vpleteni, da je bil prav to razlog za
               neuspešen zaključek takratnih preiskav ali pa vsaj eden od ključnih razlogov za to,
               sledi tudi iz izjav ostalih, ki so bili neposredno udeleženi v preiskavi. To pa je
               problem, gospe in gospodje. Zaradi tega, veste, je bil ta protokol, ravno zato, da se
               ta okoliščina ne bi zgodila. In ta protokol je bil popolnoma po nepotrebnem – danes
               lahko samo ugibamo o dejanskih interesih – povožen in stvari so potekale po
               neformalni poti. Minister še kar trdi, da »je bila to uradna pot,« citiram, kar je on
               rekel, in da »je bilo to ustrezno«.</p>
               <p>Še enkrat povem, da je ta državni zbor, vključno z glasovi celotne vladajoče
               koalicije, potrdil poročilo, ga izrecno podprl z ugotovitvami, ki so javne. In ena od
               javnih ugotovitev pravi, da je bil dokument predan po neformalni poti in kasneje – še
               enkrat, da ne bom ponovno bral celote – da je bilo ravnanje KPK v nasprotju z
               veljavnim sporazumom med KPK, MNZ in Policijo z dne 1. 6. 2010 groba kršitev uradno
               določenega poslovanja uradnih institucij. To je ta parlament že ugotovil na osnovi
               verodostojnih dokumentov, na osnovi poročila, na osnovi vsega, kar smo preučili, na
               osnovi izjav, zaslišanj, vsega. To je bilo soglasno ugotovljeno, gospe in gospodje,
               danes minister tukaj trdi nekaj popolnoma nasprotnega. Zato ponovno preberem, kaj
               pravi zakon, kaj pomeni korupcija po definiciji: »Korupcija je vsaka kršitev dolžnega
               ravnanja uradnih in odgovornih oseb v javnem ali zasebnem sektorju,« in tako dalje in
               tako dalje. Zakaj se je tako ravnalo, kakšna korist se je pričakovala, neka
               politična, se je mislilo, da se bodo pridobile dodatne informacije, s tem bogvedi kaj
               storilo, ne vem. Ampak dejstvo je, da se ni ravnalo tako, kot nalaga protokol, ni se
               izvedel uradni postopek. Za to je odgovoren gospod minister, ki je pa javnost grobo
               zavajal s tem, da je rekel celo, da je bilo vse to storjeno, in še danes zavaja
               javnost o tej zgodbi. S tem krši tisto načelo, po katerem mora biti njegovo ravnanje
               skladno z integriteto in mora krepiti ugled funkcije, ki jo opravlja, ugled
               pravosodja kot celote in tudi ugled Vlade v celoti. On je danes tukaj utemeljil in
               dodatno okrepil naše razloge za interpelacijo s svojim lastnim ravnanjem.</p>
               <p>Naslednja taka rožica, ki je res vredna omembe, je tale. Končal je z zadnjo poanto,
               da bo s svojo zelo sposobno ekipo, citiram, »delal do konca«. Hm, če danes ne bo
               izglasovana interpelacija … Kako pa bo delal do konca, če ga je Vlada predlagala za
               evropskega komisarja za človekove pravice Sveta Evrope? Tu nekaj ne gre skupaj. Razen
               če se on zaveda, da za to funkcijo ni primeren pa že vnaprej ve, da tam nima šans, to
               je pa drugo, potem je pa taka obrazložitev razumljiva. Spomnil bi, da ko je šlo za
               ugotavljanje dejstev recimo v bančnem sistemu, so se postavili na stališče, ki ga
               citiram, to je sicer izjava gospoda Stareta na komisiji, ko so obravnavali te zadeve:
               »Določba 14. člena na ta način definira in iz tega razloga izhaja tudi po tej logiki,
               ne bom rekel neumestnost, da ni presoja sodišča, ampak ni primerna oblika oziroma
               način izvajanja pooblastila, ker s tem, da se nekomu nekaj zaseže, predpostavlja, da
               je pred tem potrebna preiskava, se, kot sem uvodoma rekel, nanaša v bistvu po tem
               zakonu o parlamentarni preiskavi na preiskovalce, priče in izvedence, nikakor ne na
               gospodarske družbe in tako naprej, in zaradi tega tudi parlamentarna preiskava ne
               more načeloma zahtevati podatkov neposredno od neke deoo, karkoli od pravne osebe,
               ampak samo od tistih, ki so naštete.« Kasneje je vse to postavilo v pravo luč Ustavno
               sodišče, ki je nedvoumno potrdilo, da ima preiskovalka pravico do vseh zahtevanih
               gradiv, in tudi dodatno utemeljilo, zakaj je tako načelo ob doslednem spoštovanju
               ustavnosti nujno treba spoštovati.</p>
               <p>Na osnovi vsega tega je najbrž vsakomur jasno, da stvari tukaj ne držijo. Še bolj
               očitno je bilo pa to v tistem delu, ko se je gospod minister, ki je sicer izkazal, da
               je odličen telovadec z besedami, na daleč izognil tistim temam, ki mu niso
               odgovarjale. Tema o preiskavi v NLB in ravnanju takratne KPK, zaradi katere,
               mimogrede, se je on v tej temi znašel samo zato, ker je sam šel na tiskovno
               konferenco, saj drugače se nikoli s tem ne bi seznanili in nihče za to sploh ne bi
               vedel. Tako da če so za to kakšne posledice, jih lahko pripiše zgolj sam sebi. Po
               drugi strani pa je bila že na začetku in na koncu uvodnega dela poudarjena pravna
               šlamastika z uničevanjem dokazov glede suma korupcije, kot se je uradno reklo,
               oziroma po vsebini suma spolne zlorabe v, popularno rečeno, zadevi farmacevtka pri
               ljubljanskem županu Jankoviću. Tam je odpovedal celoten pravosodni sistem, gospe in
               gospodje. Na glavo se je obrnila dotedanja praksa, ki je bila pa že prej kršena, niso
               se spoštovali roki, ampak se je zanašalo na to, da se je že prej ta praksa kršila.
               Skratka, popoln kaos v sistemu brez pravega nadzora, rezultat je bilo pa to, da o
               nekem sumu kaznivega dejanja ne bo nikoli moglo odločati za to pristojno sodišče, ker
               pravosodje v najširšem pomenu besede svojega dela preprosto ni opravilo. Zakaj ga ni
               opravilo? Poznamo primer, ko je bil nekdo pri izdajanju tehničnih potrdil za
               avtomobile za menda sprejetih 200 ali 300 evrov obsojen na tri leta zapora.
               Drakonsko. Po drugi strani se nekomu hkrati uničijo taki dokazi, ki ga bremenijo za
               več kaznivih dejanj, ta možnost je vsaj obstajala, o tem bi moralo presojati sodišče,
               pa te možnosti ni imelo. Hkrati je pa še bolj zanimivo, da je bilo isti familji
               oproščenih 16 milijonov.</p>
               <p>In potem se postavi tisto temeljno vprašanje, ki je danes tudi eden od temeljev
               interpelacije: Ali smo pred zakonom vsi enaki? Ali so spoštovana pravna načela v tej
               državi? Ali so spoštovana temeljna ustavna načela, ki bi v demokraciji morala biti,
               da smo vsi pred zakonom enaki in da zakon na enak način velja za vse in vsakogar? Ali
               je minister opravil svojo nalogo, kajti on je po zakonu odgovoren za stanje na
               področju, ki ga pokriva? Odgovor je najbrž vsakomur jasen, to v Sloveniji enostavno
               ne obstaja. V Sloveniji imamo državljane prvega reda, ki si lahko privoščijo vse in
               ki jim je vse dovoljeno in vse oproščeno, če ne drugače, se pa nekaj v pravosodju
               vedno znova zalomi, tako da ne pride do presoje na sodišču. Če ne se pa tam kaj
               zlomi, v končni fazi, saj vemo, kako je bilo z ugotavljanjem odgovornosti za divjo
               privatizacijo ali prihvatizacijo, kot se je temu nekoč reklo – se pa kakšna sodba
               piše nekaj mesecev ali nekaj let, vse zastara v tem času, absolutno. Tako to gre, če
               si državljan prvega reda, če si pa državljan drugega reda z malo čez 100 evrov dolga,
               se ti vzame hiša, zapleni, proda na dražbi, se te za 200 evrov podkupnine za 3 leta
               zapre, plačuješ takšne in drugače drakonske kazni. To pa seveda velja, če nisi ta
               pravi, če nisi blizu sedanji vladajoči politiki.</p>
               <p>Gospe in gospodje, to nima nobene zveze več s pravno državo, in to je temeljni
               problem v Sloveniji, zato upada ugled vseh institucij, zato upada zaupanje v
               institucije sistema, zato pada udeležba na volitvah. Ljudje preprosto ne verjamejo
               več v ta sistem, ne v institucije, ne v to, da njihov glas kaj odloča. Zagotovo je
               eno najslabših mnenj v javnosti mnenje o pravosodnem sistemu. To vsi veste, to je
               celo minister sam priznal, ker te stvari ne funkcionirajo, ne delujejo.
               Enakopravnosti, pravice do sojenja v razumnem roku, na enaki način, pod enakimi
               pogoji ne ko gre za samo sojenje, ne ko gre za ravnanje pravosodnih organov v širšem
               pomenu besede, ne ko gre za ravnanje organov pregona, enostavno ni. Ko gre za tisti
               del, ki sodi v pristojnost Ministrstva za pravosodje, je za to odgovoren minister.
               Minister ne more reči, jaz sem to podedoval, to zdaj okostnjaki padajo, kar seveda on
               ves čas govori, že tri leta in pol. Ampak pazite, tri leta in pol, to ni začetek, to
               je zdaj konec mandata! Po tem mandatu bi morale biti te stvari odpravljene, pa niso.
               Na nek način so bolj pereče, kot so bile kdajkoli. Ne glede na to, ali minister
               pravi, sedaj ni toliko pripomb iz tujine, kot jih je bilo prej, nekaj smo postorili,
               nekaj se je premaknilo. To je v redu, samo ključnih premikov, takih, kot bi morali
               biti, pa ni. Jih ni. Vse tisto, kar je bilo napovedano kot tisti najbolj globoki
               posegi – nič od tega se ni zgodilo. Minister je za to odgovoren. Minister je sam
               napovedal, kaj vse bo predlagal. Stvari, ki bi res dobro delovale, zagotovo pomenile
               pozitiven premik za celotno družbeno življenje v Sloveniji in seveda zlasti za
               pravosodni sistem. Nič od tega nismo dočakali, razen malo tistega mejkapa po vrhu,
               tega je pa stalno dovolj. Edina izjema je bil poskus, ki ga še danes težko razumemo,
               s tistim nesrečnim zakonom, ki je zdaj že padel v kazenskem postopku, ki je bil pa
               izrazito nedemokratičen in ki mu je nasprotovala vsa relevantna javnost, nasprotovala
               mu je stroka, nasprotovalo mu je Vrhovno sodišče in tako dalje, da ne naštevam
               ponovno. Pa je kljub temu minister s tem tiščal do konca, toliko časa, da je doživel
               odhod zakona na smetišče zgodovine. Ampak zdaj se pripravljala ponovno, v 14 dneh je
               bila že nova verzija in se že po različnih kanalih ponuja v parlament.</p>
               <p>Tako je pač v praksi. Eno so velike besede, eno so pa dejanja in ta dejanja niso
               skladna z besedami, gospe in gospodje. Človek, ki zaseda funkcijo pravosodnega
               ministra, bi moral poosebljati skladnost besed z dejanji. Pravosodje utemeljuje in po
               pravni poti ščiti vrednote. Politiki bi vedno moralo iti za vrednote, pri nas se pa
               na to pozablja. Ena od temeljnih vrednot bi morala biti, zapisana je tudi v slovenski
               ustavi kot norma, kot pravilo, kot ustavna pravica, enakost pred zakonom. Gospe in
               gospodje, mi imamo državljane prvega in državljane drugega reda, in za to je
               odgovoren minister za pravosodje. Zato bi bilo danes za dobro Slovenije nujno
               ministra za pravosodje razrešiti in glasovati za interpelacijo.</p>
            </sp>
            <sp xml:id="SDZ7-Redna-35-2017-11-17.sp25">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospa Anita Koleša. Pripravita naj se gospod Jan Škoberne in gospod Jernej
               Vrtovec.</p>
               <p>Gospa Koleša, izvolite.</p>
            </sp>
            <sp xml:id="SDZ7-Redna-35-2017-11-17.sp26">

               <speaker>ANITA KOLEŠA (PS SMC):</speaker>

               <p>Lepo pozdravljeni! Hvala lepa, gospod podpredsednik, za besedo.</p>
               <p>Nisem članica Odbora za pravosodje, pa vendarle bi rada kakšno besedo rekla o tem
               primeru interpelacije zoper ministra Klemenčiča. Že v rimskem pravu so rekli, da
               argumentov ne štejemo, ampak jih tehtamo. Bolj ko tehtam te argumente, ki smo jih
               dobili s strani predlagatelja, vedno manjšo težo imajo, tudi še danes, ko to poslušam
               in ko poslušam tudi te, bom rekla, na trenutke že prav cinične, za koga pa morda tudi
               smešne nastope predlagateljev. Govorijo o vsem in vsakomer, mislim pa, da je bilo v
               predlogu za interpelacijo največ rečeno o sami tako imenovani zadevi Farrokh, ampak
               jaz mislim, da vse tisto, kar je povezano s tem primerom, bi lahko v zvezi z našim
               ministrom sklenili pa spravili v dva dobra stavka. Podrobnosti bomo v zvezi s tem
               verjetno še kar nekaj slišali, jaz pa bi vseeno rekla, da verjetno naše predlagatelje
               nekaj zelo boli, namreč to, kar pravi večina slovenskih prebivalk in prebivalcev, da
               je bil mag. Goran Klemenčič doslej daleč najboljši predsednik Komisije za
               preprečevanje korupcije. Prvič je dal ljudem vedeti, da obstaja pravna država, tudi
               morda za nedotakljive ali pa, kot bi rekli moji Kozjanci, »gor enaki in dol enaki«.
               In še nekaj, o zadevi, ki je vsebina prve točke obtožnice – to je tista znana zadeva
               v zvezi z zadevo Farrokh – je bila ustanovljena tudi preiskovalna komisija in seveda
               bi bilo precej bolj tehtno, če bi bila tedaj sprejeta ali predlagana interpelacija.
               Verjetno je takrat ne bi bilo treba, ker argumentov zanjo ne bi bilo, ampak za našega
               predlagatelja so prave preiskovalne komisije samo tiste, ki jim oni komandirajo, ker
               drugo, kar ugotovijo ostali, so »nepotrebni« dokazi, ugotovitve in tako naprej.</p>
               <p>Predlagatelji pravijo, če malo strnem, da minister ni izvedel celotne reforme
               pravosodja v skladu z evropskimi vrednotami, kar je priporočilo kar nekaj evropskih
               institucij. Mislim, da je bilo tu že povedano, in me zanima, če govorimo o neki
               evropski dimenziji, je pa vendarle treba omeniti, da se je minister ob nastopu
               funkcije soočil z osmimi priporočili Evropske komisije, vezanimi na pravosodje, ker
               potem bi morali dodati, da je ta komisija leta 2016 dejala, da ni nobenih priporočil
               več in da je to vendar en izjemno velik uspeh našega pravosodja in ministra
               Klemenčiča. Poleg tega se res sprašujemo, ali predlagatelji postavljajo na laž
               generalnega sekretarja Sveta Evrope in direktorja generalnega direktorata Sveta
               Evrope za človekove pravice, ki sta v poročilu za leto 2016 izpostavila prav
               Slovenijo, da je pripomogla k temu, da je poročilo Sveta Evrope bistveno bolj ugodno,
               zaradi uspehov našega pravosodja na tem področju.</p>
               <p>Veliko številk v zvezi z nekimi postopki v zvezi s pravosodjem je bilo omenjenih,
               izluščila sem samo 2, 3, ki se mi zdijo najbolj pomembne. Namreč če je bilo še leta
               2014 potrebnih 400 dni za reševanje nekih pravdnih zadev, zdaj pa samo 277, je to
               zame zelo velik uspeh; ob tem, da se zmanjšuje število sodnikov. Tisto, kar sem že
               omenila in se mi zdi, da je treba še večkrat omeniti, je to, da se je izrazito
               izrazito zmanjšalo število sodb Evropskega sodišča. Vse to seveda od leta 2014 dalje.
               Če pravite in poudarjate tako pomembne vrednote na področju pravosodja, ki so
               evropskega pomena, torej da se moramo približevati tem evropskim vrednotam, ne vem,
               če ste morda kdaj slišali za kakšnega evropskega politika, ki ne sprejema pošte
               sodišč in ki izkorišča vse možnosti, da zavlačuje s sodnim postopkom, v katerega je
               vpleten. Dragi kolegi in kolegice iz SDS, vi, ki najdete vse primere dobre prakse na
               obravnavanem področju, mi lahko mogoče pokažete kakšen dokument ali pa tvit, kjer
               evropski politik evropskih manir oziroma vrednot fotografira sodni poziv v luži pred
               svojo hišo in se pri tem še pošteno norčuje iz sodstva svoje države. Če imate takšen
               primer evropskih vrednot, bi ga bilo dobro pokazati slovenskim prebivalcem, da bi si
               znali predstavljati, h kakšnim in katerim vrednotam se naj usmeri minister za
               pravosodje po vaši meri.</p>
               <p>Mi vsi skupaj tukaj zelo dobro vemo, zakaj vlagate interpelacijo. Res ste bili
               vseskozi vztrajni v skrajno nespoštljivem odnosu do ministra Klemenčiča. Slovenski
               politični in na žalost tudi medijski prostor ste ob obsodbah ministra napolnili z
               nestrpnostjo, z manipulacijami, s populizmi. Ne vem, ali je ministru Klemenčiču kdaj
               žal, da si je s tistim izkupičkom od računalniške igrice, ki jo je razvil skupaj s
               svojim prijateljem, plačal podiplomski študij na Harvardu in dokončno pristal v
               pravniških vrstah. Ne vem tudi, ali mu je žal, da je stopil v vrste Cerarjeve vlade
               in mora sedaj prenašati to neproduktivno razpravljanje v Državnem zboru, da seveda o
               vseh udarcih pod pas sploh ne govorim. Vem pa, da smo državljanke in državljani
               Slovenije z njim dobili borca, kot sam pravi šprinterja, ki vedno opravlja delo s
               strastjo, res pa, da včasih mogoče z več srca kot z glavo. Ampak to je lastnost
               tistih, ki spreminjajo svet, jaz mislim, da na bolje, prihodnost pa bo ocenila, za
               koliko je mag. Klemenčič spremenil na bolje tudi naše pravosodje. Če se bodo tehtali
               argumenti, vemo, kakšna bo ta ocena. Hvala lepa.</p>
            </sp>
            <sp xml:id="SDZ7-Redna-35-2017-11-17.sp27">

               <speaker>PODPREDSEDNIK MATJAŽ NEMEC:</speaker>

               <p>Besedo želi predstavnik predlagatelja.</p>
               <p>Mag. Branko Grims, izvolite.</p>
            </sp>
            <sp xml:id="SDZ7-Redna-35-2017-11-17.sp28">

               <speaker>MAG. BRANKO GRIMS (PS SDS):</speaker>

               <p>Zadnjih nekaj minut moram reči, da je gotovo vsakdo, ki je tole poslušal, pomislil
               na tiste Churchillove besede, »najbolj široko so odprta vrata najbolj prazne omare«.
               Če govorite o ministru Klemenčiču in njegovi vlogi na KPK, ki pravite, da je bila
               najbolj pozitivna, potem pa mi vi, prosim lepo, razložite, pa slovenski javnosti,
               zakaj se je tisto najbolj odmevno delo tako neslavno končalo na Ustavnem sodišču. Pa
               v pravosodni veji je bilo dvakrat vse razveljavljeno, ker je Klemenčič takrat
               sproduciral, imelo je pa negativne politične učinke, o ja, to je pa imelo. To se
               pravi, deloval je politikantsko, če to prevedemo v slovenščino, deloval je
               protipravno, kršil je človekove pravice, že tam in takrat. Se pa rad slika, zato je
               seveda prišel, ko smo začeli govoriti o pranju denarja, pred kamere, ker je, po
               domače rečeno, očitno hotel pristaviti lonček, drugače si tega ni mogoče razložiti.
               Če vi najdete drugo, boljšo razlago, mi jo prosim povejte. Nerodno je to, da je
               pozabil, da se stvari dajo še preveriti. In ko smo vprašali potem najprej Policijo,
               če imajo te dokumente, ki so jih dali, so rekli, pojma nimamo, o čem govorite, nimamo
               nič, smo vprašali na KPK, kje so zabeležke o predaji, so rekli, pojma nimamo, o čem
               govorite. Dvakrat smo spraševali, trikrat smo spraševali, da ja ne bi bilo
               nesporazuma, potem smo pa vabili gospoda Klemenčiča na pogovor. Kako je tam nastopal,
               vam lahko preberem. On je to še enkrat potrdil in na koncu smo ugotovili, da je res
               šlo za predajo, ampak ne dokumenta, kaj šele za kakršnokoli prijavo in podobno, s
               čimer se je hvalil, da je bil tisti papir, ki so ga dali, tako spremenjen, menda za
               zaščito informatorja, da z njim niso imeli kaj narediti, in na koncu, ker se jim je
               zdel brezpredmeten, ker je bil itak neformalno predan – to je bilo takole narejeno <stage>/
               pokaže z gesto/</stage>, kar danes vsi priznavajo, tudi gospod Klemenčič, samo pravijo, da je
               bil to običaj v takih primerih, ne vem, zakaj so potem podpisali protokol – se je
               potem za njim izgubila vsaka sled, zato ni bil temelj za nadaljevanje preiskave.</p>
               <p>Ne trdim, da je vsa odgovornost za neuspeh samo na njem, ampak dejstvo je, da je on
               pred javnostjo govoril eno, izkazalo se je pa čisto nekaj drugega. Temu se reče
               zavajanje, gospe in gospodje, in to je v neskladju s tistim, kar se od pravosodnega
               ministra upravičeno pričakuje. Rezultat tega je izgubljeno zaupanje v ministra, v
               vlado in v pravosodne institucije. To izgubljeno zaupanje se odraža tudi zaradi vseh
               ostalih razlogov, o katerih sem govoril, z nižanjem, če želite, udeležbe na volitvah
               in z vsemi ostalimi problemi, s katerimi se danes soočamo, ko gre za uresničevanje
               demokracije kot take. To pa je ministrova odgovornost. In če k temu prištejemo še vse
               ostalo, recimo da se celo hvali s tem, da ni posredoval tam, ko je šlo za očitno
               kršitev ne samo človekovih pravic, čeprav že ta kombinacija, da ne rečem – šlo je za
               kršitev človekovih pravic, že zato bi moral reagirati, ampak šlo je še za nekaj
               drugega. Eden od temeljnih principov, na katerih temelji pravosodje, je vprašanje
               zaupanja v nevtralnost, v verodostojnost, v neodvisnost, zato je tako važen ta videz
               nevtralnosti, ki ga pravosodje postavlja kot temeljni princip tudi s svojimi pravnimi
               pravili. Eden od zunanjih vidikov tega principa je, da tisti, ki o neki zadevi odloča
               ali bi lahko odločal ali vodi organ, ki odloča, recimo neko sodišče, recimo Vrhovno
               sodišče, ne sme v nobeni svoji izjavi prejudicirati odločitev o neki zadevi, ki je še
               odprta. Po tistem, kar smo lahko prebrali v notarsko overjenem pričevanju dveh
               verodostojnih prič, je Branko Masleša točno to storil. Izjavil je, da je treba
               prvoobtoženca sfukati. Oprostite, ali je to nov pravosodni pojem ali kaj je zdaj to?
               Ne ob tem, in še celo niti ne po tem, ko je presojalo Ustavno sodišče in ugotovilo,
               da je bila vsa kalvarija, ki se je dogajala, citiram po spominu, »od prve do zadnje
               črtice kršitev človekovih pravic«, on ni ukrepal. Kot enega od temeljev za razrešitev
               – ne boste verjeli, celo zakon postavlja prav to, da se nekje krši vprašanje, če
               citiram, med pogoji za razrešitev: »Če s kršitvijo predpisov ali kako drugače okrni
               načelo neodvisnosti sodnikov pri sojenju.« Tukaj je bila ta očitno kršena. Šlo je za
               organ, ki je imel pristojnost odločanja, šlo je za zadevo, o kateri se je odločalo,
               šlo je za prejudic te zadeve, to se pravi, da je bilo očitno okrnjeno načelo
               neodvisnosti sodnikov. Šlo je za izgubo zaupanja v nevtralnost sodišča in minister bi
               moral ukrepat, pa ni, še hvali se s tem, da ni! Če nič drugega, bi to že sam po sebi
               moral biti razlog za razrešitev.</p>
               <p>Gospa, ki je prej tako vehementno nakladala, je spregledala nekaj, ko je rekla,
               najdite mi en tak primer, gospa, vi meni najdite en primer, da se v Evropi 10 let
               vleče en sodni postopek proti nekemu politiku, oživi točno vsakokrat pred
               vsakokratnimi volitvami in na koncu se ga pred odločilnimi volitvami zapre, in ker je
               vseeno izvoljen, se mu v tem parlamentu, tudi z vašim glasom, kljub mojim opozorilom
               protipravno vzame mandat. Bral sem vam sodbe Ustavnega sodišča Republike Slovenije,
               bral sem vam sodbe Evropskega sodišča za človekove pravice – kaj je izhajalo iz vseh?
               Za okoliščino, ki je znana pred volitvami, ni dopustno posegati v izvoljen mandat
               kateregakoli izvoljenega politika. Pa ste kljub temu to storili, zavestno ste kršili
               človekove pravice, gospe in gospodje. Danes pa tukaj hočete poučevati Slovenijo in
               nas o tem, kaj je demokracija. Vi ste kršili človekove pravice, osebno, kljub
               opozorilom, bili ste opozorjeni, torej ste jih zavestno, naklepno kršili. In bi
               morali vsi iti iz parlamenta, na čelu s predsednikom Državnega zbora, ki je celo
               rekel, da bo prevzel odgovornost. Ja, seveda, ko se je izkazalo, da je res odgovoren
               za kršitev človekovih pravic, da je dejansko šlo za kršitev, da je bilo to, kar ste
               naredili, protiustavno, protipravno, takrat pa odgovornost izgine, dobi perutničke in
               odleti neznano kam, v neko drugo državo. Z istim problemom se soočamo v tem trenutku,
               ko ministru omeniš, da pravosodni sistem ne deluje, mu omeniš recimo že samo afero,
               povezano z ljubljanskim županom – bil sem že celo uradno opozorjen z grožnjo, da če
               ne bom uporabljal pravilnega izraza, da je šlo za sum korupcije, bo to imelo ne vem
               kakšne posledice, čeprav je to opisno, tako kot delajo vsi mediji, da boste vedeli,
               kaj vse se dogaja v ozadju – v primeru farmacevtke, kot se temu popularno reče, spet
               – ali je kakšna odgovornost, ali je kdo kaj slišal? Takrat je pa tisto moje, po
               balkansko se je temu včasih reklo, »brigo moja, pređi na drugoga«. Potem je pa enkrat
               krivo to, da so spremenili mnenje, enkrat je krivo to, da niso vodili nadzora, enkrat
               je to, da so oni drugače ravnali, enkrat so krivi tožilci in potem na koncu so hoteli
               že Policijo razglasiti za krivo – oprostite, če ne deluje pravosodni sistem, je prvi
               objektivno in subjektivno za stvari, ki sem jih naštel, kriv minister. In bi že samo
               zaradi tega moral iti, brez vsega ostalega, kar je še danes tukaj predmet.</p>
               <p>Tukaj pa vse te stvari, ki so navedene, sami veste, da držijo, so dokazane, celo z
               vašim glasovanjem so dokazane, vi ste glasovali za to, da je bila tisto kršitev
               uradnega protokola, da je bilo neuradno, neformalno predano za to ugotovitev, da je
               to kršitev uradno določenega poslovanja uradnih institucij. Danes, ko bi morali
               uveljavljati odgovornost, je pa tisto, če se še kdo spomni 25 let nazaj, še malo več,
               »ne čujem dobro«. Se pa noče slišati. Gospe in gospodje, ravno to je temelj problema
               – da ni nobene odgovornosti. Tam, kjer je dokazano, s svojim glasovanjem ste jo že
               sami dokazali, zdaj jo pa zanikate. S sodbami Ustavnega sodišča je bilo dokazano, da
               ste kršili človekove pravice. Danes žalite, nekateri, ne vsi. Stvari so popolnoma
               jasne, da gre pri enih državljanih za uporabo izjemno drakonskih pravnih norm, drugim
               se pa vse spregleda. Tega nihče v Sloveniji pri zdravi pameti ne more več zanikati,
               in to v tem obdobju, pustimo zdaj za ne vem koliko nazaj. Ne govorimo, kaj je bilo
               pred 50 leti, ampak v tem obdobju, sedaj govorimo, pa se vse to dogaja. Odgovoren za
               to je minister, ker očitno v praktično že skoraj celotnem mandatu ni poskrbel za
               tisto, za kar bi moral. To vi veste. Ukvarjal se je z vsemi tistimi stvarmi, ki so mu
               prinašale politične pike, vsaj kot je on ocenil, ukvarjal se je z lepotnimi popravki,
               ni pa posegel v sistem tam in na tak način, da bi ga približal dejanskim evropskim
               normam in tistemu ravnanju in tistim vrednotam, h katerim smo se zavezali in ki
               izhajajo tudi iz slovenske ustave. Zato je treba glasovati za interpelacijo.</p>
            </sp>
            <sp xml:id="SDZ7-Redna-35-2017-11-17.sp29">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospod Jan Škoberne.</p>
            </sp>
            <sp xml:id="SDZ7-Redna-35-2017-11-17.sp30">

               <speaker>JAN ŠKOBERNE (PS SD):</speaker>

               <p>Najlepša hvala, spoštovani podpredsednik. Spoštovani kolegice in kolegi!</p>
               <p>Sama izvajanja predlagatelja pokažejo edino in pravo naravo današnje seje zbora, ki
               je formalno namenjena interpelaciji o delu ministra, seveda jo je pa mogoče razumeti
               predvsem kot diskreditacijo neke osebe v nekem času in upam si trditi, da tudi zelo
               prikladno ravno v času, ko minister Klemenčič kandidira in bo svojo kandidaturo, ki
               jo je podprla Vlada, predstavljal tudi v skupščini Sveta Evrope in organih Sveta
               Evrope. To ni prvi poskus diskreditacije bodisi predlagateljstva s strani tega zbora
               v mednarodnem okolju bodisi kakšnega drugega predlagateljstva, ampak to je modus
               operandi, na katerega smo že navajeni. Bolj pomembno je, da dejstva govorijo svojo
               zgodbo. In dejstva govorijo, da se je čas reševanja zadev v obdobju od leta 2012 do
               leta 2016 na sodiščih skrajšal, da so pričakovani roki reševanja zadev krajši, da je
               število nerešenih zadev nižje, da se objektivno po anketi, ki jo je izvedlo Vrhovno
               sodišče tudi med uporabniki storitev, pa naj bodo na koncu obsojeni ali pa ne,
               uporabniška izkušnja, da se tako izrazim, izboljšuje. Objektivno dejstvo je, da se je
               stanje v slovenskem pravosodju glede na izhodišče, če je to izhodišče denimo pred 20
               leti, bistveno izboljšalo. Ni več obsodb na Evropskem sodišču za človekove pravice
               zaradi sojenja v nerazumnem roku, ostale so seveda še neke posamične zadeve, ki so
               vsaka posebej zelo boleča in kritična, ampak se tudi nanje na Ministrstvu za
               pravosodje pod vodstvom ministra Klemenčiča ustrezno odzivajo. Ko je prišlo do sodbe
               Evropskega sodišča za človekove pravice zaradi prodaje nepremičnine oziroma zaradi
               izvršitve izvršbe v primeru Vaskrsić, se je minister odzval z ustrezno spremembo
               zakona, ki je na mizi, kaj več kot to od njega verjetno niti ni bilo pričakovati.</p>
               <p>Še na nekaterih drugih področjih bi verjetno bolj kot izjemno veliko število
               poslanskih vprašanj, ki so povsem legitimna in sredstvo političnega delovanja,
               minister potreboval konstruktivno sodelovanje skozi predloge in podporo. Pa seveda
               tega ni imel, zato ker je prej resnični namen, vsaj tako se zdi, zaustavljanje
               nekoga, ki se je trdno odločil, da bo svoje delo dokončal ne glede na polena, ki mu
               bodo zmetana pod noge. In če je kaj očitek, je očitek ministru lahko v tem, da je
               preveč odločen v svojih idejah, da morda premalokrat stori korak nazaj iz taktičnih
               razlogov, da včasih preveč čustveno in vneto zagovarja stvari, v katere verjame,
               ampak če je to očitek, potem je razlog za današnjo interpelacijo toliko bolj jasen.
               Predlagatelj seveda mora pred volitvami pokazati, da Vlada ni učinkovita, da ni
               naredila svojega dela, da ni izpolnila obljub, ampak pri že sprejetih 26 zakonih s
               področja pravosodja, ob tem, da je bila med drugim sprejeta novela Zakona o pravdnem
               postopku, enega najzahtevnejših zakonov, da ne naštevam zdaj vseh vsebinsko
               najzahtevnejših zgodb, ki jih je Ministrstvo za pravosodje peljalo, v tem primeru
               tega »žal« ne bo mogoče pokazati.</p>
               <p>Ministrstvo za pravosodje in Vlada sta v tem mandatu na področju pravosodja opravila
               zelo dobro delo in objektivno česarkoli drugega ni mogoče ugotoviti, zato razen tega,
               da upam, da bo minister v času, ki mu je preostal do konca mandata, uspel skozi
               proceduro v tem zboru spraviti še zakon o kazenskem postopku brez rehabilitacijskega
               člena in da bomo morda našli tudi soglasje za zakon o sistemskih preiskavah, ne
               ostane kaj drugega. Srečno!</p>
            </sp>
            <sp xml:id="SDZ7-Redna-35-2017-11-17.sp31">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospod Dušan Radič. Pripravita naj se mag. Bojana Muršič in dr. Jasna
               Murgel.</p>
               <p>Gospod Radič, izvolite.</p>
            </sp>
            <sp xml:id="SDZ7-Redna-35-2017-11-17.sp32">

               <speaker>DUŠAN RADIČ (PS SMC):</speaker>

               <p>Hvala. Spoštovani!</p>
               <p>Za začetek bi čestital opoziciji za jubilejno deseto interpelacijo. Vse so imele
               enak epilog, tudi današnja se bo gotovo iztekla kot vse dosedanje. Bolečina med
               gospodoma izhaja iz poročila KPK o premoženjskem stanju predsednikov političnih
               strank. Od takrat naprej sta gospoda J. in K. drug drugemu postala persona non grata.
               Če bi se kaj takega zgodilo pred stotimi in več leti, si predstavljamo oba gospoda v
               meglicah Ljubljanskega barja mrzlega novembrskega jutra, sekundanta bi zavpila: »En
               garde!« in dvoboj bi se začel. Z majhnim zadržkom, dvoboja bi se udeležil le en
               dvobojevalec, drugi bi manjkal. Ta bi po slu na konju poslal sporočilo – na žalost še
               ni bilo Twitterja – da se dvoboja ne bo udeležil, ker čaka odločitev Ustavnega
               sodišča. Leta 2015 je Vrhovno sodišče razsodilo, da so bile v poročilu KPK napake.
               Seveda je prvi reagiral vodja največje opozicijske stranke. Navdušenja enostavno ni
               mogel skriti, seveda z obveznim tarnanjem, da je vse skupaj trajalo predolgo. Kako,
               prosim? Krivosodje se s tleskom čarovniške palice spremeni v občudovanja vredno
               pravosodje. Kar naenkrat priznanje pravni državi. Ta začne po njihovem mnenju
               veljati, če se sodba izide v njihovo korist.</p>
               <p>Med tuhtanjem, kako naj se lotim branjenja lika in dela ministra Gorana Klemenčiča,
               mi na misel ni prišlo nič drugega, kot analiza SWOT, levo zapišem J, desno K. Oseba
               J, komandir stotnije po poteh Avnoja, oseba K ugotovim, da je mnogo premlada za
               takšne podvige, čeprav si je danes za modni dodatek omislila rdečo kravato. Oseba J,
               dvakrat obsojen, obakrat po krivem. Nezaslišano. Oseba K, brez obsodb. Še listka za
               napačno parkiranje ne najdem. Ves obupan po čudežu najdem skupno točko. Oseba J,
               zaposlen v Mikrohitu in Mikro Adi, oseba K, s kolegoma napišeta računalniško igro s
               pomenljivim imenom President in jo uspešno prodata Švicarjem. Spet ne bom hvalil lika
               in dela gospoda Klemenčiča, saj se je minister sam pohvalil na začetku. Meni se je
               najbolj vtisnilo v spomin, koliko zakonov s področja pravosodja smo morali
               spremeniti, da v Sloveniji spet lahko začnemo po malem verjeti v pravno državo in da
               smo lahko bradatemu košarkarju omogočili brezskrbno metanje trojk in prostih metov na
               Dobu. Gospodu K želim še veliko olupljene čebule in vse dobro pri nadaljnjem delu.</p>
               <p>Na koncu dneva, v trdi temi bomo vsi zdolgočaseni ugotovili, da smo bili kot že
               tolikokrat priča spuščanju zmajev v brezvetrju, ali še boljše, spuščanju vetrov v
               veter. Hvala.</p>
            </sp>
            <sp xml:id="SDZ7-Redna-35-2017-11-17.sp33">

               <speaker>PODPREDSEDNIK MATJAŽ NEMEC:</speaker>

               <p>Postopkovno, mag. Branko Grims.</p>
            </sp>
            <sp xml:id="SDZ7-Redna-35-2017-11-17.sp34">

               <speaker>MAG. BRANKO GRIMS (PS SDS):</speaker>

               <p>Hvala.</p>
               <p>Gospod predsedujoči, predlagam, da uradno ugotovite, da je prvi omenjal določene
               meglice v zvezi z ministrom za pravosodje spoštovani poslanec SMC, da ne bomo spet mi
               v opoziciji za kaj krivi. Hvala.</p>
            </sp>
            <sp xml:id="SDZ7-Redna-35-2017-11-17.sp35">

               <speaker>PODPREDSEDNIK MATJAŽ NEMEC:</speaker>

               <p>Hvala lepa, mag. Grims. Mislim, da je bil gospod Radič edinstven v svojem
               izvajanju.</p>
               <p>Besedo ima mag. Bojana Muršič, pripravita naj se dr. Jasna Murgel in gospa Eva
               Irgl.</p>
               <p>Mag. Bojana Muršič, izvolite, imate besedo.</p>
            </sp>
            <sp xml:id="SDZ7-Redna-35-2017-11-17.sp36">

               <speaker>MAG. BOJANA MURŠIČ (PS SD):</speaker>

               <p>Hvala lepa, predsedujoči, za besedo. Spoštovani minister, kolegice in kolegi!</p>
               <p>Natanko pred enim letom smo ravno na današnji dan imeli interpelacijo Vlade, mogoče
               smo pozabili, tisti, ki se spomnimo, vemo, da se je takrat pretežni del razprave
               vrtel okoli sodstva in nesporno tudi okoli ministra Klemenčiča. Nesporno dejstvo je,
               da naše sodstvo ni idealno, a na podlagi ugotovitev, ki jih dejansko imamo, je pa
               bistveno bolje, kot takrat na začetku mandata, ko sem vodila Odbor za pravosodje.
               Takrat so bile ocene slabe, rezultati niso bili spodbudni, kar so dokazovali tudi
               podatki v tako imenovani primerjalni analizi delovanja pravosodnega sistema v
               Evropski uniji Justice Scoreboard. Ali so bili ti podatki takrat pravilni ali ne, smo
               se vsi spraševali, ali so upoštevani vsi podatki, ampak če gledamo na dolgi rok,
               gledamo analizo 2014, 2015, 2016, ugotovimo, da so ti podatki v zadnjih letih
               spodbudnejši.</p>
               <p>Slovenija je v to analizo vključena že vrsto let, analiziranih je več kot 30
               kazalnikov. Analiza je pokazala, da je Slovenija v ministrovanju Klemenčiča naredila
               pomemben korak v boju s sodnimi zaostanki in pri skrajševanju časa obravnav. Kljub
               temu sama menim, da se postopki še vedno vlečejo predolgo, zato menim, da bo treba
               narediti še dodatne napore, da se bodo ti postopki na sodiščih skrajšali, da bodo
               sodišča učinkovita in kakovostna in da se bodo rešile odmevne kazenske zadeve za
               najhujša kazniva dejanja, kjer se nakazujejo kazniva dejanja na škodo državljank in
               državljanov davkoplačevalcev. V mislih imam predvsem krivice za povzročanje bančne
               luknje, pranje denarja, korupcije. Moram reči, da je bilo v obdobju mojega vodenja
               Odbora za pravosodje delo z ministrom Klemenčičem korektno in dobro. Delo, kolegice
               in kolegi se bodo spomnili, na odborih je nemalokrat trajalo pozno v noč, bile so
               dolge in naporne razprave, predlogi, ki so bili podani, pa so pomenili pomemben korak
               k izboljšanju sodnega sistema v naši državi. Uspelo nam je sprejeti tako imenovano
               mini reformo sodnega sistema, to so bili majhni koraki, a dobri, saj so rezultati
               danes jasni. S to mini reformo smo dosegli tudi prerazporejanje sodnikov in
               enakomernejšo obremenitev dela sodnikov, ampak mislim, da korakov še ni bilo dovolj,
               spremembe v pravosodju so še naprej dobrodošle, seveda ne samo v pravosodju, ampak
               tudi na drugih področjih delovanja države.</p>
               <p>Le kritični pogledi lahko rešijo delovanje države kot celote in kot družbe. Sodniki
               in tožilci morajo biti neodvisni in njihova ravnanja morajo slediti ustavi in zakonu
               ter varovati pravice in zagovarjati enakost strank v sodnih postopkih. Vsak državljan
               lahko kdaj v življenju sprejme nepremišljeno odločitev in vsaka še tako majhna
               odločitev, nepremišljena odločitev ga lahko pripelje do sodišča in takrat se prične
               kalvarija, ki ji ni videti konca. Sodni postopki, stroški odvetnika, vse ostalo
               nemalokrat presegajo desetkratno, stokratno vrednost nepremišljene odločitve,
               državljana lahko pahnejo v hudo duševno pa tudi finančno stisko. Na tem mestu bi
               morali sodniki odreagirati hitro in zadeve rešiti v najkrajšem času. Nenehoma
               govorimo, da imamo velik pripad zadev na sodiščih, zato bi majhne zadeve lahko rešili
               brez nepotrebnega odlašanja, zadev večjega pomena, kjer gre za hujša kazniva dejanja,
               pa se je treba lotiti zelo premišljeno, natančno, strokovno in učinkovito. Če niso
               upoštevani vsi ti indici, potem se zgodi to, da nam zadeve na drugostopenjskih
               sodiščih padajo. Imamo eklatantne primere, ko posamezniki zaobidejo državo, kopičijo
               premoženje, pridobljeno na nezakonit način, pa se jim nič ne zgodi, in tukaj se
               izgublja zaupanje v pravno državo s strani državljank in državljanov. Resnično
               potrebujemo sodstvo, ki si bo upalo soditi in izrekati kazni tudi do nedavnega
               nedotakljivim. Upam, da bo vsa ta zakonodaja, ki sledi temu, to tudi naredila. Le
               tako bo sodna veja oblasti začela pridobivati na zaupanju in ugledu.</p>
               <p>Na koncu mi dovolite, spoštovani minister, verjamem, da ta vikend še ne boste
               pospravljali svoje pisarne in da boste še naprej morali narediti še kakšen napor, da
               se spremenijo stvari v sodstvu. Hvala lepa.</p>
            </sp>
            <sp xml:id="SDZ7-Redna-35-2017-11-17.sp37">

               <speaker>PODPREDSEDNIK MATJAŽ NEMEC:</speaker>

               <p>Besedo ima dr. Jasna Murgel, pripravita naj se gospa Eva Irgl in gospod Jožef
               Horvat.</p>
            </sp>
            <sp xml:id="SDZ7-Redna-35-2017-11-17.sp38">

               <speaker>DR. JASNA MURGEL (PS SMC):</speaker>

               <p>Hvala lepa, predsedujoči. Lep pozdrav gospodu ministru, kolegicam in kolegom, vsem
               državljanom!</p>
               <p>Malce bom brala, malo bom govorila iz glave, dostikrat kaj preberem, ker mislim, da
               parole, ki jih ponavljaš tisočkrat, lahko samo iz glave mečeš, resnih podatkov in
               stvari, na katerih utemeljiš svojo razpravo, pa menda lahko kaj prebereš. Ampak to je
               način, na katerega se pač lotevate stvari, da ko nimate argumentov, potem pridete z
               nekimi takimi, »ja, nekdo je bral, mi pa govorimo iz glave in zaradi tega smo mi
               tisti, ki imamo prav«. Ne vem, okej, to je pač vaše gledanje stvari. Sama ne morem
               govoriti in ponavljati parol, kot so na primer krivosodje, prvorazredni,
               drugorazredni državljani in tako, ampak dejstvo je, da se te stvari primejo med
               ljudmi, če jih ponavljaš vedno znova, in to je orodje SDS. Jaz, kot rečeno, moram
               imeti podatke in resne utemeljitve za to, kar govorim.</p>
               <p>Ministru se očita, da je zaupanje v pravosodje nizko. Minister je naštel zelo veliko
               podatkov in tudi razpravljavci smo do sedaj našteli veliko podatkov, ki govorijo, da
               prihaja na področju pravosodja – pa pravosodje ni samo sodišče, tisto, ki je pač
               obsodilo gospoda J., so tudi drugi deležniki v pravosodju, ampak ta bolečina, ker je
               pač sodišče tisto, ki je zadnje razsodilo in obsodilo nekoga, in je še vedno kar
               nekaj postopkov pred temi sodišči, je tisti razlog, da se pa vedno govori o sodiščih,
               o sodiščih in o sodiščih kot večnemu krivcu, ki se spravlja na nekoga, ki je menda
               drugorazredni državljan. Minister je povedal, da tudi sam meni, da stanje v
               pravosodju kot celoti še ni dobro, ampak da se izboljšuje. Danes smo povedali cel kup
               podatkov, ki ne temeljijo samo na ugotovitvah Vrhovnega sodišča in naših podatkih,
               ampak tudi na podatkih od zunaj, torej Evropske komisije, Justice Scoreboarda. Če
               poudarim še enkrat, zgovorna je primerjava za daljše časovno obdobje, če pogledamo
               povprečen čas reševanja civilnih, gospodarskih, upravnih in drugih zadev na prvi
               stopnji. Čas obravnave je leta 2010 znašal 154 dni, leta 2015 pa 82 dni. To je skoraj
               prepolovitev prejšnjega časa reševanja. To so podatki, s katerimi razpolagamo. To so
               podatki, ki jih pridobimo na podlagi resnega spremljanja zadev na vseh področjih, ki
               jih dobimo na podlagi resnih primerjav, strokovnih primerjav, ne na podlagi
               posameznih primerov, ki jih potegnemo ven in jih pač uporabimo, tako kot potrebujemo,
               tako kot se nam zdi primerno, da razložimo svoj primer, da zagovarjamo svoje
               stališče.</p>
               <p>Vrhovno sodišče recimo spremlja dnevno, mesečno in seveda letno podatke za vsa
               sodišča, in ne samo za sodnike, ampak tudi za vse tiste, ki delajo na sodišču, za
               referente, za strojepiske, za vse, ki delajo in pomagajo, strokovne sodelavce, in je
               vselej možno te podatke analizirati, pogledati in primerjati in se prepričati, ali je
               dejansko tako, da je stanje katastrofalno. Seveda temu ni tako, o tem govorijo
               podatki. Ampak ne, mi imamo situacijo, ko je zdaj, ko se bistveno izboljšuje
               situacija – rekli smo, ni idealna, nihče tega ne govori – zaupanje v pravosodje
               bistveno nižje, kot je bilo takrat, ko je bilo sodnih zaostankov zelo veliko. Veste
               zakaj? Zato ker tudi takrat – to je eden od dejavnikov, da ne boste rekli, da sem
               trdila, da je edini – se politika ni na ta način spravljala na pravosodje in na
               ostalo, na sodstvo še posebej. Dostikrat se zgodi, da politiki, zlasti tisti, ki so
               udeleženi v sodnih postopkih, dajejo izjave, ki rušijo ugled sodstva in tudi samo
               zaupanje v sodstvo. Večkrat sem povedala in bom ponovila, to je verjetno njim v
               interesu, ker potem bo pač izgledalo, da pravosodje deluje slabo, nič ne funkcionira,
               in če jih obsodi, potem je pač s sodiščem nekaj narobe oziroma s samim pravosodjem,
               ne pa s tistim, ki je v postopku. Namesto da bi se politik umaknil iz politike,
               takrat ko pride recimo do pravnomočne obtožnice, nihče mu tega ne prepoveduje, se
               dostikrat zgodi, da vztraja v tistem postopku, vztraja na položaju, ostane in s
               pozicije politika potem napada sodstvo in izpostavlja določene primere, ki seveda
               govorijo njemu v prid. Ne bo šel izpostavit primerov, ki se rešujejo, ki jih je na
               tisoče, ki so primeri dobre sodne prakse, kjer se je vse dobro izteklo, kjer je
               sodišče ukrepalo hitro in učinkovito, in ne vem kaj. Ne, izpostavi tiste, kjer želi,
               da javnost razume, da sodišče deluje narobe in da je vse narobe in da je pravosodje
               neučinkovito.</p>
               <p>Ta diskurz tudi že presega meje demokratičnosti in dopustnosti. Ja, večkrat smo se
               pogovarjali o tem, lahko se komentirajo sodbe, pravnomočne, ni problema, se tudi
               komentirajo tukaj, komentira se tudi vse drugo, ampak so pa tudi neke meje, kjer
               politiki nastopate proti pravosodju kot takem. Recimo spodbujate in sami rečete, grem
               na redno zborovanje, kjer bom pač napadal sodišče. Potem tale primer vročanja pošte,
               dobiš pošiljko od sodišča, in ne, ne moreš iti na pošto. Dobiš obvestilo o pošiljki,
               saj ni važno, da ti stranka ne more kupiti večjega nabiralnika ali kako že, greš,
               dobiš obvestilo, vsak državljan, vsak izmed nas gre na pošto: »Dober dan, prejel sem
               obvestilo o poštni pošiljki, ali mi jo lahko predate, lepo prosim.« In je zadeva
               zaključena. Gospod Janez Janša pa fotografira pošiljko, ki jo je dejansko prejel v
               roke, jo vrže v koš in jo v košu fotografira – in je potem krivosodje. To je eden od
               primerov, ampak ker se vsi tukaj danes vrtimo okrog tega, ker je to interpelacija SDS
               in zna SDS tako lepo govoriti osebno o določenih zadevah, tudi o ministru Klemenčiču,
               je treba tudi izpostaviti, kakšno sliko ravno on, ki je tudi sopodpisnik
               interpelacije, želi ustvariti o pravosodju. Normalno, da se bo potem vsak državljan
               vprašal, zakaj pa naj grem jaz prevzet pošiljko, bom pa še jaz eskiviral zadeve. Ne
               da se, ker je Zakon o pravdnem postopku zelo dobro napisan. Tudi gospodu je na koncu
               koncev po vročevalcu vročena sodna pošiljka.</p>
               <p>Vprašanje je, kakšen vtis dajemo o pravosodju. In tudi ta interpelacija je namenjena
               temu, da se ustvarja vtis, da je vse narobe, da gre za krivosodje, da minister ni nič
               naredil za to in da ni treba zaupati pravosodju. To je lahko zelo nevarno, če želimo
               imeti močno pravosodje, vse deležnike v pravosodju. Menim, da mora odgovoren politik
               narediti – sicer lahko kritizira na podlagi nekih utemeljenih podatkov, nekega
               pregleda stanja zadev, na podlagi posameznih zadev, ampak tudi naredi – vse, da ne
               zavaja javnosti v zvezi s pravosodjem. Ker enkrat se zna zgoditi, da v različnih
               postopkih, ni nujno, da smo vsi v kazenskem postopku, ne vem, nismo se vsi ukvarjali
               z raznoraznimi zadevami, ampak tudi če smo sami tožniki v pravdnem postopku, če
               želimo izterjati svojo terjatev, če se pojavimo kakorkoli pred sodiščem, želimo, da
               imamo nepristransko sodišče in tudi vse druge deležnike, ki bodo delovali učinkovito
               in v skladu s pravnimi normami.</p>
               <p>Ta interpelacija je priložnost, da opozorimo ravno na to politizacijo sodstva in da
               zaradi tega prihaja tudi do znižanja ugleda pravosodja, ampak to se dela načrtno.
               Jaz, ki nisem udeležena v sodnih postopkih, nimam nekega interesa, da znižujem ugled
               sploh pravosodja, sem spadajo tudi tožilstvo in bodoče državno odvetništvo in
               odvetniki in kdorkoli, ker enostavno nimam te potrebe in tudi nimam interesa za to.
               Zato minister za pravosodje glede na to, koliko zakonov je predlagal in koliko smo
               jih sprejeli in kaj vse je naredil in kakšni so podatki o stanju zadev, ne more biti
               krivec za stanje zaupanja v pravosodje na splošno in v sodstvo, če govorimo v ožjem
               smislu.</p>
               <p>Zdaj pa gremo k drugemu očitku, da minister naj ne bi sprejel predpisov, ki bi
               pomenili neko reformo pravosodja. Ja, saj vedno hočemo – to je spet tista mantra
               politike, »bomo reformirali, bomo reformirali«. Spet hočemo na hitro, vsaj zdi se mi,
               da to želite predstaviti, ker od samega začetka mandata se na ta način predstavlja,
               da bomo zdaj korenite spremembe delali. Pa ne, da jih v zakonih, ki smo jih sprejeli,
               ne bi bilo, ampak pomembne so spremembe, ki so premišljene in ki ne posegajo na
               način, kot smo posegali doslej recimo v zakonodajo o sodiščih. Recimo, ustanovili smo
               temeljna okrajna in okrožna sodišča in smo s tem resnično resnično povzročili zelo
               veliko sodnih zaostankov. To je bil … Ne rečem zdaj, ne vem, katera vlada je to
               naredila, niti ni pomembno, ampak takšno rokohitrsko sprejemanje nekih reform in
               sprememb, ne da bi bile premišljene, je lahko škodljivo. Pa poglejmo, jaz bom samo
               nekatere stvari z bistvenimi vsebinskimi poudarki dala, povedala, kaj je tisto
               bistveno, kar je minister za pravosodje predlagal in kar smo sprejeli, zelo veliko
               stvari, pa ne gre tukaj za število, ampak za kakovost, za tiste dejanske spremembe,
               ki so jih zakoni prinesli in ki jih še bodo, ki so bili sprejeti tukaj v Državnem
               zboru.</p>
               <p>Zakon o državnem odvetništvu. Moram reči, da sem imela kar nekaj pomislekov, tudi
               državni pravobranilci so jih imeli, ampak vendarle gre za zakon, ki bo bistveno
               vplival na to, da bo država imela zastopnike, nekoga, ki jo bo učinkovito zastopal v
               civilnih zadevah. Veliko je stvari, ki so zdaj v Zakonu o državnem pravobranilstvu
               narejene na zastarel način in ki jih je bilo treba odpraviti. Verjamem, da bo država
               na podlagi Zakona o državnem odvetništvu imela zelo dobro zastopanje, ki ga doslej ni
               imela. Gre za pomembne številke, pomembne zneske v korist Republike Slovenije, za
               zastopanje katerih skrbi državno odvetništvo. Morda je bil res čas, da se, in to me
               sedanja praksa prepričuje, spremeni status funkcionarjev državnih odvetnikov v javne
               uslužbence, da se morda prevetri delovanje tega organa in se nadaljuje na nekih
               sodobnejših temeljih. Zakon o pravdnem postopku. Oprostite, ta sprememba, ki smo jo
               sprejeli, to pa je reforma. To pa je reforma. Razumem, večina vas sploh ni odprla ust
               v zvezi z ZPP, Zakonom o pravdnem postopku. Ja, ko je kazensko pravo, joj, govorite
               vsi po dolgem in počez, razumem, da vam je bolj znano in da ste bolj seznanjeni iz
               medijev s tem, ampak pravdnih postopkov je bistveno več. Bistveno več – gre za tožbe
               med posamezniki, pravnimi osebami, ne vem, podjetji, gospodarskimi družbami, med
               zasebniki – kot pa je kazenskih zadev. Veliko več je tega na sodiščih in ta postopek
               je eden najštevilčnejših, če štejemo še, da tudi izvršba spada v to, ampak za njo
               veljajo še dodatna pravila Zakona o izvršbi in zavarovanju.</p>
               <p>Tukaj smo naredili korenite reze, ampak to vas kaj dosti res ni zanimalo tukaj. Res
               ne, tudi mojega kolega Gorenaka, ki ga zdaj ni tukaj, nič kaj dosti, ker se vam
               enostavno ni zdelo dovolj spektakularno tole, ker menda nimate nekih tožb ali kaj,
               jaz ne vem. Nimam namena nikogar kakorkoli užaliti, ampak to je eden bistvenih
               procesnih zakonov – in kaj smo z njim naredili, ko smo ga sprejeli? Najprej smo
               naložili sodnikom – pa ne verjamem, da so preveč navdušeni nad tem, nekateri – da
               morajo sprejeti program sodnega postopka. Potem tista sprememba, ki se mi zdi zelo
               dobrodošla, ki je revolucionarna, je to, da je zdaj sprememba na področju revizije,
               ki je lahko samo dopustna, ker bo Vrhovno sodišče manj obremenjeno z zadevami, ki jih
               ima v obravnavi in zdaj je tudi možno, da nižje sodišče zaprosi za mnenje Vrhovnega
               sodišča v neki zapleteni zadevi, kjer je treba sprejeti določeno pravno stališče, po
               domače povedano, to se najbolj ponavlja, da se poenoti sodna praksa. To nas je
               najbolj bolelo v pravdnih postopkih, ker eno višje sodišče odloči to, eno odloči
               drugače. In potem pride stranka z odločbo Višjega sodišča v Celju, to sem nekajkrat
               doživela: »Glejte, zakaj ste odločili na ta način, če pa Višje sodišče v Celju odloča
               takole.« Ja, glejte, ima pravico utemeljiti svoja stališča na predpisih, na zakonih,
               in če je prepričano, da je njegovo stališče utemeljeno, lahko to stori. Ampak
               dejansko neenotna sodna praksa vnaša nesigurnost v pravni red in je ta rešitev, ki
               smo jo v Zakonu o pravdnem postopku sprejeli, zelo pomembna.</p>
               <p>Omenjali ste, kolega Dobovšek, ki se spozna na sodišča in nam odpredava, kaj bi se
               moralo spremeniti, nikjer ga pa ni potem zraven, ko obravnavamo posamezne spremembe,
               je rekel, da je zelo veliko razveljavljenih zadev. Tu je spet treba pogledati, kako,
               zakaj, na kak način, ampak Zakon o pravdnem postopku je uvedel eno pomembno spremembo
               – ta, ki smo ga mi sprejeli in ki ga je minister predlagal – ker prej, če je višje
               sodišče razveljavilo sodbo, ni bilo zoper to pravnega sredstva, zadeva je šla nazaj
               na prvo stopnjo in se nihče ni mogel pritožiti in se ni moglo presojati, ali je bila
               ta razveljavitev utemeljena ali ne, zdaj pa lahko o tem na pritožbo stranke odloči
               Vrhovno sodišče. Mislim, da bo višje sodišče dobro razmislilo, preden bo res tako
               brez – lahko je zdaj tudi več poudarka na obravnavi na drugi stopnji, da bi se
               postopek prej zaključil, tudi to je rezultat spremembe Zakona o pravdnem postopku –
               bo razmislilo, ali bo zadevo samo obravnavalo, da se ne vrača nazaj na prvo stopnjo,
               ali jo bo zaključilo ali jo bo pač razveljavilo. Mislim, da bo bistveno manj
               razveljavljenih sodb, ki so bile morda malo krajše, in kot pravim, pravnega sredstva
               ni bilo. Spremenjena so tudi pravila glede vročanja odvetnikom po elektronski poti,
               ki zdaj po novem ne morejo izbrati, da izberejo samo eno pošiljko, ki so jo prejeli,
               ostale pustijo v poštnem predalu. Ampak vročanje je bilo tudi doslej zelo dobro
               urejeno in na sodiščih ni bilo nekih strašnih problemov z vročanjem, razen če imamo
               specifične udeležence v postopku, pri katerih je pač vse problem, potem temu niti ni
               treba prilagajati zakona, ker se že enkrat zgodi, da tudi tisto pošiljko sprejmejo.</p>
               <p>Sprememba Zakona o sodiščih. Zelo pomembna sprememba je možnost dodeljevanja
               okrajnih sodnikov na okrožna sodišča. S tem se lahko bolj učinkovito razporejajo
               sodniki in upravlja delo sodišč, ni treba – kako naj vam razložim? – ni treba
               pošiljati zadev nekam, ne vem, iz Maribora v Mursko Soboto, pa potem stranke hodijo
               tja pa imajo stroške z odvetniki in z njihovimi potnimi stroški in svoje potne
               stroške in ne vem kaj. To je zelo pomembna rešitev, ki se je sodišča že poslužujejo
               in so zaradi tega tudi bolj učinkovita. Obveznost sprejema kodeksa, etike in
               integritete in tako dalje.</p>
               <p>Sprememba Zakona o sodniški službi. Bolj objektiven in transparenten postopek izbire
               kandidatov za izvolitev v sodniško funkcijo, povečanje enotnosti, predvidljivosti in
               preglednosti meril za izbor in ocenjevanje sodnikov, nov izločitveni razlog, za
               sodnika ne more kandidirati oseba, ki je v kazenskem postopku. Ne vem, zakaj to prej
               komu ni padlo na pamet! Ne vem, zakaj ni minister Šturm tega sprejel. Ker sodniki teh
               zakonov ne pišejo in do uveljavitve tega zakona je lahko kandidiral za sodnika tudi
               tisti, ki je v kazenskem postopku. »Krasno«. Do zdaj, po zakonu, ki so ga sprejele
               prejšnje sestave parlamenta in predlagali prejšnji ministri, je pa torej obstaja ta
               možnost, ki je niste izključili in niste prispevali k temu, da se izključi, do
               nastopa mandata ministra Klemenčiča.</p>
               <p>Spremembe Zakona o izvršbi in zavarovanju. Te so bistveno prispevale k temu, da se
               omeji izvršba na plačo, da se omeji izvršba na tiste prejemke, ki zagotavljajo raven
               preživetja tistemu, ki se mu poseže v denarna sredstva na računu, in s sprejetjem
               tega zakona, ki ga je predlagal minister Klemenčič, smo uredili tudi to, da banke ne
               smejo zaračunavati zelo visokih nadomestil za izvrševanje sklepov o izvršbi. To sicer
               ni bila tako revolucionarna sprememba, ampak sledi revolucionarna sprememba, ker je
               bil naslednji predlog spremembe Zakona o izvršbi in zavarovanju že na Vladi potrjen
               in bo vložen v kratkem. Ta zadeva pa te nesrečne izvršbe na nepremičnine. Res so
               nesrečne, niti malo si nihče ne želi odločati v postopku, kjer se opravlja izvršba za
               100 evrov, ampak v sedanji zakonodaji – pa lahko vam pride na televizijo kdorkoli,
               lahko vam pride ne vem kakšen pravni strokovnjak govorit – ni možnosti, pa ne moreš
               na ta način razlagati prava, da bi ti ustavil izvršbo na nepremičnino, če je znesek
               premajhen. Tega ni! Takšno odločitev bo vsakemu sodniku razveljavilo višje sodišče in
               tudi vrhovno in tudi ustavno, ker je tako naredilo doslej. Se pa strinjam, da je
               treba narediti nekaj, da v teh primerih damo možnost sodniku, da to stori, da ima
               sredstva, da odloži izvršbo, da se uporabi nek inštrument, ki bo omogočil, da se ta
               dejansko neživljenjska izvršba ne opravi takoj, da se dolžniku pomaga, če gre res za
               socialne primere. Imamo pa raznorazne primere in v teh primerih zaradi tega ne bo
               izvršba ustavljena. Videli bomo, imamo še ta predlog za obravnavati, kakšno ureditev
               bomo sprejeli, ampak to je to.</p>
               <p>Omenim samo še Zakon o kolektivnih tožbah, ker tega zakona nismo imeli, nismo imeli
               postopka kolektivnih tožb, minister ga je predlagal, eni redkih smo bili, ki ga nismo
               imeli, in s tem smo omogočili tistim, ki imajo nižje terjatve, pa jih niso zmožni ali
               ne želijo uveljavljati, da jih lahko uveljavljajo v tem postopku. Dobili smo nov
               postopek, ki ga bo lahko marsikdo uporabil.</p>
               <p>Na zadnje omenim Zakon o probaciji, ki je odpravil manko na področju izvajanja
               alternativnih kazenskih sankcij. Tudi tu smo bili eni redkih, ki tega nismo imeli, in
               smo s sprejetjem tega zakona to dobili. Še zelo veliko zakonov je, ki jih imamo na
               seznamu naštete, ne bom jih naštevala, iz glave jih prav tako ne morem našteti, ker
               nisem kolega Gorenak.</p>
               <p>Če zaključim. Rekli ste, da bo minister kandidiral za funkcijo varuha človekovih
               pravic pri Svetu Evrope in kako si zdaj on privošči, da čeprav to ve, še vseeno
               ostaja minister. Res se mi zdi, da vi že veste, da bo on izvoljen, da ste prepričani,
               da je tako dober, in mu poskušate s to interpelacijo to preprečiti. To je moj vtis,
               vi boste seveda zatrjevali drugače, ampak to je vaša stvar, takšen videz dajete.
               Mislim, da je minister naredil zelo veliko za pravosodni sistem, da bi se izboljšal,
               in zato bom glasovala proti interpelaciji. Hvala lepa.</p>
            </sp>
            <sp xml:id="SDZ7-Redna-35-2017-11-17.sp39">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospa Eva Irgl. Pripravita naj se gospod Jožef Horvat in gospa Marjana
               Kotnik Poropat.</p>
               <p>Izvolite, gospa Eva Irgl.</p>
            </sp>
            <sp xml:id="SDZ7-Redna-35-2017-11-17.sp40">

               <speaker>EVA IRGL (PS SDS):</speaker>

               <p>Najlepša hvala za besedo. Spoštovane poslanke, spoštovani poslanci, spoštovani gospod
               minister!</p>
               <p>Ne bom govorila o sodnih zaostankih, o tem govorimo že vrsto let na Odboru za
               pravosodje, pa tudi na Komisiji za peticije ter za človekove pravice in enake
               možnosti, zlasti tudi v vsakoletnem poročilu Varuha človekovih pravic, tudi ne bom
               govorila o nereformi, ki je pač ni znotraj pravosodnega sistema, pa bi morala biti,
               ker je nujna, zato ker, gospod minister, praktično niste naredili nič na tem
               področju. V Državni zbor ste prinašali samo nekakšne kozmetične popravke zakonodaje,
               tiste celovite, resne reforme, o kateri bi morali govoriti, pa žal niste zmogli
               narediti. Jaz osebno ocenjujem, kar sem že večkrat povedala, da vi pač ne bi smeli
               nikoli zasesti položaja ministra za pravosodje. Pa ne zaradi tega, ker niste bili
               sposobni vzpostaviti reforme pravosodnega sistema, ampak predvsem zato, ker nimate
               prepotrebne integritete. Tudi ne bom govorila o tem, da danes več kot 70 % ljudi ne
               zaupa v pravosodni sistem, tudi o tem smo že vse povedali na pristojnih matičnih
               odborih. Tudi ne bom govorila o tem, kako ste na svojih položajih pravzaprav ščitili
               ljudi, ki so grobo kršili človekove pravice, na kar bi jih morali vi opozoriti.
               Govorim tako o gospodu Masleši kot o gospodu Fišerju. Skorajda vsakodnevno smo vas
               opozarjali na te stvari, pa niste trenili z očesom. Ko so bila pa v igri neka druga
               imena, ste pa takoj povedali, da bodo letele glave, pa čeprav to ni vaša pristojnost,
               gospod minister.</p>
               <p>Ne bom torej govorila o samem pravosodnem sistemu, čeprav oba veva, da je okostenel,
               da se zelo počasi premika in da bi bil potreben nujne prevetritve, bom pa govorila
               izključno o eni stvari, za katero menim, da je vaš največji problem in da zato ne bi
               smeli nikoli postati minister za pravosodje in se ne bi smeli nikoli potegovati za
               funkcijo pri Svetu Evrope, za komisarja za človekove pravice. To je, kot rečeno, vaša
               integriteta oziroma bolje rečeno, umanjkanje integritete, ki pa je predpogoj, da
               lahko nek funkcionar sploh zasede takšen položaj. Vi poznate definicijo 4. člena
               Zakona o integriteti in preprečevanju korupcije. Bili ste predsednik Komisije za
               preprečevanje korupcije, kar nekaj stvari ste naredili v tem obdobju, zlasti je bil
               pomemben projekt ta, da ste zrušili vlado Janeza Janše in da ste speljali famozni
               postopek glede poročila o premoženjskem stanju funkcionarjev, ki ga, mimogrede, niste
               dali v razjasnitev, kar vam je na koncu povedalo tudi Ustavno sodišče oziroma Vrhovno
               sodišče, in da ste ravnali protizakonito in protipravno in kršili ste človekove
               pravice, spoštovani gospod minister. In danes se potegujete za položaj najvišjega v
               Evropi, ki bo stal oziroma bdel nad človekovimi pravicami. Če to ni perverzno, tako
               bom rekla, potem jaz tega res ne razumem. To bi vi morali že v osnovi sami vedeti.
               Definicija 4. člena Zakona o integriteti in preprečevanju korupcije med drugim namreč
               pravi, da je integriteta delovanje posameznikov, od katerih se pričakuje, da ne
               ravnajo v nasprotju z zakonom oziroma zakonodajo, da ne ravnajo v nasprotju s pravno
               dopustnimi cilji in da ne ravnajo v nasprotju z etičnimi kodeksi. Gospod minister, vi
               ste v vseh teh primerih ravnali ravno obratno. Kršili ste zakone, zakonodajo, kršili
               ste pravno dopustne cilje in ravnali ste v nasprotju z etičnimi kodeksi. Torej, vi
               imate resen problem z integriteto.</p>
               <p>Meni, pa tudi, ko se pogovarjam z ljudmi na terenu, ko jih obiskujem, hodim, jim je
               to problematično. Problematično je, da ste vzpostavili nekakšen sistem prvo- in
               drugorazrednih državljanov. Ravno zato, ker omogočate takšne malverzacije znotraj
               pravosodnega sistema in ker omogočate, da na takšnih položajih sedijo ljudje, ki
               nimajo prepotrebne integritete, vključno z vami. Še enkrat bom rekla, sedaj želite
               priti še na položaj evropskega komisarja za človekove pravice. Veste, kaj je v tem
               primeru najbolj zanimivo? Da je ravno evropski komisar za človekove pravice tisti
               človek, ki bdi nad človekovimi pravicami, ki opozarja, ko pride do kršitev človekovih
               pravic. Ta oseba seveda mora imeti strokovne kompetence, in tukaj moram reči, moram
               biti korektna do vas, ne vidim takšnih težav, vidim pa težave, ponovno, pri
               integriteti. Ta je pa bistvena in še bolj pomembna od strokovnih kompetenc, bistveno
               bolj, spoštovani gospod minister. Ampak vi to nekako odbijate, tako nonšalantno, ker
               se vam pač ne more nič zgoditi, ker ste zaščiteni od vseh institucij in ker ste bili
               postavljeni na ta položaj za nagrado, ker ste na tako zanimiv način zrušili nekoga,
               ki ga pač, pa bom uporabila kar to besedo, sovražite. To je dejstvo, gospod minister,
               in to je bilo že večkrat dokazano. Da ste ravnali nezakonito v tem primeru, še
               enkrat, je povedalo tudi Ustavno sodišče. Svet Evrope za človekove pravice, kamor vi
               nameravate, vsaj željo imate takšno, če vam bo uspelo, ima zapisano definicijo,
               kakšna mora biti oseba, ki želi zasesti ta položaj, oziroma kakšna mora biti oseba,
               da ji bodo ljudje, tisti najšibkejši, zaupali. Med drugim piše, da mora biti takšna
               oseba v prvi vrsti moralna avtoriteta, kar vi absolutno niste, gospod Klemenčič, in
               da mora biti oseba z visoko moralno integriteto. Tudi te, kot smo videli, nimate.</p>
               <p>10. julija sem vam postavila ustno poslansko vprašanje, kjer sem vas spraševala, da
               mi pojasnite, kakšna mora biti integriteta osebe na visoki javni funkciji oziroma
               kakšno mora biti delovanje, ravnanje funkcionarjev, ki zasedajo ali pa želijo zasesti
               najvišje ministrske in druge položaje v državi. Seveda mi vi, spoštovani gospod
               minister, niste eksplicitno odgovorili na to vprašanje, začeli ste govoriti o drugih
               ljudeh, kazati s prstom na druge osebe v tej državi, to je seveda najbolj enostavno,
               ni pa ravno dobro za ministra za pravosodje, kajti vi morate tukaj biti zelo dosledni
               in eksplicitno natančni. To sem vas spraševala, nisem dobila odgovora in zato danes,
               gospod minister, ko pa imava ves čas tja do, mislim da, enih zjutraj, toliko je časa
               za interpelacijo, upam, da mi boste odgovorili na naslednja vprašanja, in upam, da mi
               ne boste odgovorili ob polnoči, ampak da mi boste odgovorili takoj, ko bom zaključila
               svojo razpravo, zato ker res želim oziroma zahtevam, da mi odgovorite na ta
               vprašanja, na katera do sedaj nikoli ni bilo odgovorjeno. Se mi zdi pa prav glede na
               to, da predstavljate enega od najvišjih položajev v tej državi, in se, kot bom še
               enkrat povedala, potegujete za še višji položaj v Svetu Evrope.</p>
               <p>Zanima me, ali mi lahko poveste, ali lahko postane minister oseba, ki ravna v
               nasprotju z Zakonom o integriteti in preprečevanju korupcije? To je prvo vprašanje,
               lahko si ga vaša sekretarka zapiše, da boste natančno – aha, si zapisujete, tako da
               ni problema, mi boste lahko odgovorili. Torej, ali lahko takšna oseba postane
               minister. Naj vas opozorim, vi ste večkrat kršili Zakon o integriteti in
               preprečevanju korupcije, tudi kot predsednik Komisije za preprečevanje korupcije, in
               to pomeni, da ste kršili vaš osnovni, krovni zakon. Drugič, zanima me, ali lahko
               postane minister oseba, ki krši zakonodajo, ki krši tudi najvišji pravni akt v
               Republiki Sloveniji, torej ustavo, in s tem človekove pravice. To vse ste vi storili.
               Tretjič, zanima me, ali lahko postane minister oseba, ki dokazano zavaja v javnosti,
               ki dokazano laže o za državo bistvenih stvareh, kot je primer Farrokh, torej pranje
               milijarde evrov denarja preko Nove Ljubljanske banke. Naj spomnim, gospod minister,
               kar so kolegi že uvodoma večkrat povedali, vi ste bili, tako ste sami dejali,
               obveščeni preko žvižgača, da se je dejansko pranje denarja odvijalo, in potem ste
               dejali, to je presenetljivo, in z neko takšno vehemenco ste odšli na novinarsko
               konferenco in sami dejali, da ste podali kazensko ovadbo. Zdaj vas moram spomniti in
               opozoriti, da temu pač ni tako in da ste lagali, to je povedal predsednik Komisije za
               preprečevanje korupcije gospod Štefanec, da niste imeli niti enega samega niti
               uradnega zaznamka na Komisiji za preprečevanje korupcije, da bi se to zgodilo, in
               drugič, to je povedal predstojnik Nacionalnega preiskovalnega urada, da niso nikoli
               prejeli ničesar v obliki dokumenta v zvezi s tako imenovanim pranjem denarja v Novi
               Ljubljanski banki.</p>
               <p>Pa še nekaj je zanimivo, gospod minister, vi ste se v javnosti predstavljali kot
               borec proti korupciji, velik borec proti korupciji. Prav na tej temi ste si nekako v
               javnosti ustvarjali imidž poštenega človeka, ministra. Ampak ko se je odkrilo to
               pranje denarja, in vi veste, da je to absolutno nezakonito, ste pa rekli, da to ni
               vaša pristojnost. Da to ni vaša pristojnost, da zato se niste s tem ukvarjali. Kako
               je to možno? Vaša pristojnost so očitno samo majhne bagatelne zadeve, položnice za,
               ne vem, 20 evrov za elektriko za 15 let nazaj, to so bile vaše ne samo prioritete,
               ampak to je očitno bilo vaše delo. Povejte enkrat naravnost in priznajte te stvari.
               Zanima me, ali lahko postane minister nekdo, ki ne želi Mandatno-volilni komisiji –
               jaz sem članica Mandatno-volilne komisije v prejšnjem mandatu, v zdajšnjem mandatu –
               pojasniti izvora svojega premoženja. Vi ste zahtevali od funkcionarjev, od
               predsednikov strank, še posebej od enega, da ne bom krivična, od ostalih niti ne,
               ampak še posebej od enega predsednika stranke ste zahtevali vse podatke, vse račune
               za 15 let nazaj, vi pa sami kot neka avtoriteta na tem področju niste želeli
               pojasniti svojega premoženja pred Mandatno-volilno komisijo! Če vi nimate česa
               skrivati, potem to ne sme biti problem, ampak vi skrivate, gospod minister, in zato
               nimate prepotrebne integritete, in to je problem. To je res problem, gospod minister.
               Ne vem, kako vi tega ne vidite. Najbrž zato, ker ste spet zaščiteni od vsepovsod.
               Torej, niste želeli pojasniti izvora svojega premoženja, niste tudi želeli predati
               vse dokumentacije Mandatno-volilni komisiji, da ne govorim o tem, da ste – to je bila
               zaprta seja, ampak to pa lahko povem kot en ocvirek – s seje dobesedno kot neka
               furija odvihrali, da se tega ne greste več, to tudi kaže na nek nivo in tudi na
               integriteto posameznika. Ali boste tako ravnali tudi, ko boste, če boste komisar za
               človekove pravice pri Svetu Evrope, ko vam nekaj ne bo pasalo? Boste preprosto vrgli
               vse dokumente po tleh in odšli? Tako se to pač ne dela, ne na najvišjih položajih, pa
               tudi drugje ne, ker to tudi kaže na vašo integriteto.</p>
               <p>Gospod minister, ali lahko postane minister nekdo, ki ne zna pojasniti, zakaj hiša,
               v kateri biva, ni vnesena v evidence Gursa, pa čeprav ste bili, zdaj se spet na vas
               seveda nanaša, dvakrat opozorjeni s strani pristojne institucije, da morate to
               storiti. Pa niste storili. Vsi ostali državljani v tej državi so to lahko storili,
               razen vas, ki ste bili predsednik Komisije za preprečevanje korupcije. Zanima me, ali
               lahko postane minister nekdo, ki ne prijavi, takrat ko je to treba, Komisiji za
               preprečevanje korupcije podjetja svoje žene. Res me zanima, da mi na to odgovorite.
               Ali lahko postane takšna oseba minister? Mimogrede naj omenim, če že govorimo o teh
               družinskih razmerjih, naj spomnim, da je vaša žena pri zastopanju Factor banke, ki
               smo jo – to govorim samo zato, ker smo jo vsi davkoplačevalci sanirali, sicer tega ne
               bi omenjala, ampak ker smo jo – vsi davkoplačevalci sanirali, v tistem obdobju za
               zastopanje Factor banke prejela reci, piši več kot 800 tisoč evrov. In tudi sicer
               Supervizor, katerega oče ste vi, zdaj vas očitno malce tepe, ampak je fino, da ste to
               vpeljali, tukaj se vidi marsikaj in je transparentno, ne morem reči, da ne, ampak
               vendarle pokaže tudi to, da so se bistveno povečali prihodki odvetniške pisarne vaše
               žene, odkar ste vi minister za pravosodje. To je tudi zanimiva zadeva. Res
               zanimiva.</p>
               <p>Zanima me, ali lahko postane minister oseba, za katero se ugotovi, da je dobila
               kredit za hišo po bistveno ugodnejših pogojih, kot je bilo takrat na trgu, čeprav
               drugi državljani takšnega ugodnega kredita niso mogli dobiti. Gospod minister, ali
               lahko postane minister nekdo, ki takrat še kot državni sekretar na Ministrstvu za
               notranje zadeve ravna netransparentno oziroma v primeru nakupa stavbe nacionalnega
               preiskovalnega urada celo na nek način asistira koruptivnemu ravnanju. Ali lahko taka
               oseba postane minister? In kot že rečeno, ali lahko taka oseba s takšno težo
               umanjkanja integritete na koncu dejansko kandidira, ne postane – jaz mislim, da bo
               Evropa, ko bo ugotovila, koga ima pred seboj, že odigrala svoje delo, ampak da si
               celo drzne kandidirati – na mesto komisarja za človekove pravice pri Svetu Evrope.
               Hvala.</p>
            </sp>
            <sp xml:id="SDZ7-Redna-35-2017-11-17.sp41">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospod Jožef Horvat. Pripravita naj se gospa Marjana Kotnik Poropat in
               gospa Irena Kotnik.</p>
               <p>Izvolite, gospod Horvat.</p>
            </sp>
            <sp xml:id="SDZ7-Redna-35-2017-11-17.sp42">

               <speaker>JOŽEF HORVAT (PS NSi):</speaker>

               <p>Hvala lepa, spoštovani gospod podpredsednik. Spoštovani minister gospod Klemenčič,
               sodelavke, dragi kolegice in kolegi!</p>
               <p>Gospod minister, vi ste v svoji obrambi govorili o vrednotah Evropske unije,
               govorili ste o Svetu Evrope, govorili ste o človekovih pravicah in prav na teh
               področjih želim začeti oziroma nadaljevati svojo razpravo, v drugem delu pa se bom
               seveda dotaknil tudi bančne luknje. Moja razprava gotovo ne pričakujete, da bo tako
               strokovna, kot je bila razprava moje kolegice doktorice pravnih znanosti, dr. Jasne
               Murgel. Ona je sodnica, je doktorica, jaz sem pa čisto navaden univerzitetni
               diplomirani fizik in morda, ker je fizika pač nauk o naravi, bom bolj z neke naravne,
               človeške plati predstavil naša pričakovanja in tudi naše očitke. Povsem normalno je,
               da opozicijska Nova Slovenija te vlade ne podpira, in povsem normalno in logično je,
               da bomo glasovali za to, da, gospod minister, odidete s te pozicije.</p>
               <p>Članica Sveta Evrope, povedal sem, da bom začel pri Svetu Evrope, lahko postane
               vsaka evropska država pod pogojem, da sprejema načelo vladavine prava in jamči
               človekove pravice in temeljne svoboščine vsakomur, ki je pod njeno oblastjo. Eden od
               številnih uspehov Sveta Evrope je bilo sprejetje Evropske konvencije o človekovih
               pravicah v letu 1950, ki je služila kot temelj za ustanovitev tudi Evropskega sodišča
               za človekove pravice. Evropska konvencija o človekovih pravicah, njeno polno ime je
               Evropska konvencija o varstvu človekovih pravic in temeljnih svoboščin, je mednarodna
               pogodba za zaščito človekovih pravic in temeljnih svoboščin v Evropi. Državni zbor je
               31. maja 1994 ratificiral to mednarodno pogodbo. Poznamo zakone o ratifikaciji, imajo
               tam 4, 5 členov. V 4. členu zakona o ratifikaciji te konvencije, Evropske konvencije
               o varstvu človekovih pravic, piše, citiram: »Za izvajanje konvencije in njenih
               protokolov skrbita ministrstvo, pristojno za pravosodje, in ministrstvo, pristojno za
               zunanje zadeve.« Gospod minister se s tem, kar sem povedal, najbrž ne strinja, zato
               dvorano zapušča, gotovo pa bo na njegova ušesa prišlo, kaj pravzaprav želim povedati.</p>
               <p>Zelo pomembni so tudi protokoli, ki so sestavni del Evropske konvencije o varstvu
               človekovih pravic, osredotočil se bom samo pri prvem, pri protokolu številka 1, ne
               bom celega bral, bral bom samo 2. člen, ki govori o pravici do izobraževanja,
               citiram: »Nikomur ne sme biti odvzeta pravica do izobraževanja. Pri izvajanju nalog,
               ki so v zvezi z vzgojo in izobraževanjem, mora država spoštovati pravico staršev, da
               zagotovijo svojim otrokom takšno vzgojo in izobraževanje, ki sta v skladu z njihovim
               verskim in filozofskim prepričanjem.« No, zdaj smo pa tukaj, zdaj smo pa pri žalostni
               tretji obletnici odločbe Ustavnega sodišča. Ta koalicija in vlada, polna profesorjev,
               doktorjev pravnih znanosti in tako naprej, do danes, čez nekaj dni bo tretja
               obletnica, ni bila sposobna, pa morda ne ciljam toliko na strokovnost, ciljam tukaj
               na politično voljo in na ideološki boj, v treh letih ta pravni mastodon na Vladi in v
               Državnem zboru ni bil sposoben odpraviti neustavnosti 86. člena Zakona o organizaciji
               in financiranju vzgoje in izobraževanja. To je neverjetno! To je neverjetno. Sicer
               pa, zdaj počasi že malo bolj razumem, zakaj pa je verjetno – zato ker se o kakšni
               osebi, o kakšnem tujcu Vlada menda celo šest ur pogovarja, kako bi problem rešila ali
               ga zavozlala, pa potem enostavno ne pride do rešitve. Toliko o učinkovitosti ali pa
               produktivnosti te vlade. Če bi bil minister tukaj, pa ga ni, ker ga očitno te
               mednarodne pogodbe ne brigajo, bi moral verjetno, če ne prej pa vsaj po enem letu,
               udariti po mizi na Vladi na Gregorčičevi in reči, zdaj pa ne gremo domov, dokler ne
               saniramo in ne upoštevamo odločbe Ustavnega sodišča. Zdaj se pa že tri leta iščejo
               razno razni izgovori, kako bomo mi unikum v tej državi, da se boste požvižgali na
               odločitev Ustavnega sodišča in ne boste spremenili zakona, ampak boste rajši
               spremenili ustavo. Jaz se ne ukvarjam veliko s temi pravnimi zadevami, ampak me pa
               res zanima, če je kdo naredil kakšno analizo, ali se je morda že v Evropi ali pa kje
               v svetu, kjerkoli, ali pa v državah članicah Sveta Evrope recimo, to bi bilo še
               boljše, že zgodil takšen primer. Ker nas so pa od 29. junija, zelo pomemben datum,
               polna usta, »vladavina prava, spoštovanje mednarodnih pogodb, spoštovanje odločitev
               mednarodnih sodišč, evropsko pravo, mednarodno pravo morja in tako naprej, to je
               treba spoštovati«. Pa ne se hecati, to je dvoličnost! To je dvoličnost in sem izredno
               razočaran. Izredno sem razočaran. Pol ure dela bi bilo potrebnega. Imeli smo že tudi
               predloge s strani opozicije, da saniramo to neustavnost 86. člena tako imenovanega
               ZOFVI, pa je bilo s strani koalicije vse zavrnjeno. Tri leta, si predstavljate? Pol
               ure dela, ampak v treh letih vlada ni sposobna narediti nič. In kot rečeno, zakon o
               ratifikaciji mednarodne pogodbe, ki se ji reče Evropska konvencija o varstvu
               človekovih pravic in temeljnih svoboščin, se ne izvaja. Ministrstvo za pravosodje –
               še enkrat, v 4. členu tega zakona je zelo jasno določeno – ga ne izvaja. Ga ne
               izvaja! To je neverjetno, naj razume, kdor more.</p>
               <p>Gremo naprej. Preiskovalna komisija, ki išče odgovornost banksterjev, ta v tem
               mandatu in tudi v prejšnjem mandatu, prejšnji mandat sem bil član, zdaj sem
               nadomestni član. V prejšnjem mandatu jo je vodil mag. Marko Pogačnik in smo povabili
               na zaslišanje takratnega predsednika Komisije za preprečevanje korupcije gospoda
               Gorana Klemenčiča. Moram reči, da je bilo njegovo pričanje tako vehementno, da sem
               razumel, da bomo v dveh, treh mesecih delo komisije zaključili in da bomo enostavno
               dobili imena in priimke teh banksterjev, ki so navrtali bančno luknjo. In če
               pogledamo, gospe in gospodje, malo seštejemo številke samo za državno banko, Novo
               Ljubljansko banko, če seštejete vse dokapitalizacije z našim denarjem, če seštejete
               potem tudi vrednosti slabih terjatev, ki so bile po fantastičnem diskontu prenesene
               na slabo banko, potem pridete do številke 4 milijarde in pol, morda kaj več. 4
               milijarde in pol je pa približno polovica letnega proračuna te države. Toliko nas
               stane ta velika sistemska državna inštitucija.</p>
               <p>Spet smo pri pravni državi, 18. december 2013, Evropska komisija v dokumentu
               SA.33229 dovoli državno pomoč v višini tisoč 558 milijonov Novi Ljubljanski banki in
               vržemo notri milijardo in pol, ampak zadaj je pa seveda komisija do Slovenije
               postavila tudi cel katalog zavez. Gre za restrukturiranje Nove Ljubljanske banke,
               predlog katerega je pripravila Vlada Republike Slovenije, nima veze katera, Vlada
               Republike Slovenije. Do konca leta 2017, časa imamo torej še približno mesec in pol,
               bi, izhajajoč iz tega načrta restrukturiranja Nove Ljubljanske banke, morala biti
               Nova Ljubljanska banka vsaj v višini 75 % privatizirana. Pa ne! Zdaj ministrica za
               finance, saj se mi kar smili, hodi h komisarki, pristojni za konkurenčnost – ker
               tukaj gre za konkurenčnost. Nekatere evropske banke samo čakajo, kako bo Evropska
               komisija popustila Sloveniji, ker se bo dvignilo, ne vem, morda 100, morda 50, morda
               200 bank, saj tu ni samo relacija Evropska komisija–Slovenija. Ministrica pač hodi,
               zdaj je šel tudi Miro Cerar, predsednik Vlade dr. Miro Cerar, ki bi se moral že od
               začetka pogovarjati, če se sploh pogovarjati, ker tudi to je neke vrste pogodba, in
               na Evropski komisiji so nam, Sloveniji, dali vedeti – pazite to, kar je iz prvega
               razreda – da je predpise, dogovore treba spoštovati. Mi smo rekli: »Joj, res?
               Neverjetno, pa mi bi to malo tako po balkansko.« Lepo vas prosim. Po mojem
               razumevanju tega dokumenta 1. januarja 2018 dobi Evropska komisija mandat, da začne s
               prodajo filial Nove Ljubljanske banke, in nekateri, koalicija, vi ste štopirali, vi
               ste zaustavili privatizacijo Nove Ljubljanske banke, vi se boste morali potem pač
               odločiti, kako boste naslednjič to banko dokapitalizirali. Priporočal bi, da se vsaj
               nekoliko poglobite in se zavedate, da je klasičnim konvencionalnim bankam odklenkalo.
               Odklenkalo! Klasične konvencionalne banke, šalterji, velike zgradbe, stekleni
               nebotičniki in tako naprej, to je zdaj samo še kup starega železa. Danes lahko imate
               na tejle škatlici <stage>/ pokaže z gesto/</stage> celotno bančno poslovanje, v dveh minutah lahko z
               veljavnim osebnim dokumentom odprete bančni račun kjerkoli.</p>
               <p>Da se vrnem na preiskovalno komisijo v prejšnjem mandatu. Gospod Klemenčič je takrat
               povedal, da so pregledali več kot 40 bančnih poslov, ki so jih v obdobju od leta 2005
               do leta 2011 obravnavale, odobrile in sklenile družbe iz skupine NLB, d. d., in
               skupine Nova KBM, d. d. V obravnavanih primerih je komisija preučila odobrene
               kredite, terjatve in odkup terjatev, projektne posle in lizinge ter nakup in prodajo
               delnic. Spomnim se, da je gospod Klemenčič takrat na komisiji povedal, da je bilo teh
               40 poslov, ki so jih vzeli pod lupo, težkih 1,6 milijarde evrov. Je pa tudi res, da
               nas je korektno povabil, da pridemo na KPK in da pogledamo tistih ne vem koliko
               metrov fasciklov. Iz časa njegovega pričanja na parlamentarni preiskovalni komisiji
               se je tudi nekako uveljavil en poseben izraz, ena posebna zveza, ki jo je izumil
               gospod Klemenčič, in to je sive eminence slovenskega bančnega sistema. On pravi, da
               ima celo imena. To je povedal na komisiji in to piše črno na belem tudi v oceni
               stanja. To je pač ocena, ki jo vsako leto KPK pripravi, kar si lahko tudi na spletni
               strani pogledate. Ocena stanja, Ljubljana 2013: »Bančne dokapitalizacije
               predstavljajo metodo, s pomočjo katere se izvaja socializacija stroškov zasebnega
               okoriščanja, ki je bilo izvršeno v bankah, ki so, v širšem smislu besede, v lasti
               prebivalstva Republike Slovenije.« Seveda, bančna luknja, normalno, strošek
               dokapitalizacije, teh 4 in pol milijarde evrov samo za eno banko, se je socializiral.
               In kaj so še zapisali v tej oceni stanja? »Komisija ocenjuje, da je pričakovanje, da
               bi bilo mogoče gospodarske razmere v državi izboljšati, ne da bi pred tem uredili
               razmere v slovenskem bančnem sistemu, neutemeljeno.« Lahko se samo pod to podpišem.
               Ni pa zdaj tu ministra, ker se je skril, da bi ga vprašal, kolikokrat je to povedal
               oziroma prebral na Gregorčičevi na seji Vlade dr. Miru Cerarju in svojim ministrskim
               kolegicam in kolegom. Ponavljam, »komisija ocenjuje, da je pričakovanje, da bi bilo
               mogoče gospodarske razmere v državi izboljšati, ne da bi pred tem uredili razmere v
               slovenskem bančnem sistemu, neutemeljeno«. In to seveda berejo tudi tuji investitorji
               in tako dalje in tako dalje.</p>
               <p>S pričanja gospoda Klemenčiča na parlamentarni preiskovalni komisiji je znana tudi
               tista, ko smo ga spraševali – in moram reči, da ta interakcija, ta pogovor je bil
               zelo zanimiv in minister je bil zelo kooperativen, in še enkrat, dobil sem občutek,
               da že skoraj za vrat držimo te banksterje – sam je rekel, poglejte, fantje so se
               usedli na Tržaški na vampih in so se vse dogovorili. No, najbrž o kreditih, ali ne?
               Saj veste, na NLB je prišel en gospod, ki je dobil v roku nekaj dni 40 milijonov,
               medtem ko so ga v neki drugi banki v tuji lasti, ko so tam predstavili poslovni
               model, zavrnili. »Komisija je na osnovi podatkov, ki jih je pridobila z analizo
               konkretnih primerov bančnih poslov, ki so jih obravnavali, odobrili in sklenili
               predstavniki bank z večinskim deležem ali prevladujočim vplivom države, zaznala
               številna ravnanja,« pazi zdaj, »ki imajo znake kaznivih dejanj zoper gospodarstvo.«
               Ni ministra, da bi ga vprašal, koliko ovadb je spisal oziroma koliko jih je spisala
               KPK. Komisija tudi opozarja, da je ureditev razmer v slovenskem bančnem sektorju
               ključna, če želimo vzpostaviti pogoje vzdržne gospodarske rasti, ohraniti visoko
               raven blaginje prebivalstva Republike Slovenije, okrepiti raven zaupanja v nadzorne
               institucije države oziroma državni aparat in okrepiti zadovoljstvo z demokracijo kot
               zaželenim načinom vladanja. Tu pravzaprav najdemo odgovor, zakaj tako nizko zaupanje
               v politiko, oziroma ne nazadnje tudi, zakaj tako nizka volilna udeležba. Mi znamo
               postaviti diagnozo, ampak od tu naprej pa se potem več ne gremo oziroma ne greste.</p>
               <p>Tukaj se tudi sprašujem, kakšne so državljanske odgovornosti človeka, ki je na tako
               pomembni funkciji, ki ugotovi tudi, da je obstajal na imenovanih bankah v državni
               lasti netransparenten sistem vodenja zapisnikov kreditnih odborov in uprav. Zdaj se
               nam je minister pridružil in moram ga pohvaliti, ker nam je na tisti parlamentarni
               preiskovalni komisiji vse to povedal, kar zdaj tukaj berem, in vas napotujem, če
               boste imeli čas in voljo, da tudi preberete, kaj se je pravzaprav dogajalo na
               kreditnih odborih. »Pri preverjanju zapisnikov kreditnih odborov ter zapisnikov
               uprave ene izmed bank v državni lasti je bilo ugotovljeno, da banka zapisnikov
               kreditnih odborov ne vodi na transparenten način. Tako iz zapisnikov pri konkretnem
               obravnavanem predlogu naložbe ni mogoče razbrati, kako so glasovali posamezni člani
               kreditnega odbora. Zabeležene niso niti točke razprave, ki se nanašajo na predloge
               posameznih naložb, zato je nadaljnje ugotavljanje odgovornosti posameznega člana
               kreditnega odbora zelo oteženo ali ni mogoče – odločitve posameznikov se namreč
               izgubijo oziroma so zakrite za skupno odločitvijo kreditnega odbora kot kolegijskega
               organa.« Komisija tudi zelo jasno govori o obstoju neformalnih centrov moči v okviru
               sektorjev in direkcij znotraj banke ter vplivnih posameznikov izven banke. In tu je
               zdaj ta pomembna popularna besedna zveza: »Komisija je v okviru preiskave opravila
               več razgovorov, v katerih so bila vedno znova izpostavljena ista imena.« Komisija je
               torej imela imena, zagotovo jih gospod minister pozna. Naprej: »Gre za osebe, ki
               predstavljajo sive eminence slovenskega bančništva in nosijo precejšen del
               odgovornosti za razmere v slovenskem bančnem sistemu.« Jaz bom pomirjen, če bi lahko
               dobil zagotovilo, da so ta imena dejansko že v nekih sodnih postopkih. Ne vem, jaz ne
               vem, jaz ne poznam teh imen.</p>
               <p>Resnično, moja pričakovanja so bila velika kljub temu da, ponavljam, Nova Slovenija
               te vlade ne podpira, ampak osebno sem pa pričakoval, ker je gospod Klemenčič kot prvi
               človek Komisije za preprečevanje korupcije videl in ve in pozna imena, ki so, ki
               imajo lastnosti banksterjev, in zdaj, ko je prišel na pozicijo ministra za
               pravosodje, to seveda ni sodna veja oblasti, ampak ima instrumente, kjer bi lahko
               bile te ugotovitve tudi sprocesirane ali bolje rečeno, ti ljudje bi lahko bili
               sprocesirani. Morda so. Morda so, pa jaz za to ne vem. Vem pa to, da iz teh
               strahovitih bančnih brezen javno ni znano niti eno ime, kdo je kriv, kdo je
               odgovoren, mi pa vemo, da imamo pravzaprav fantastičen razvojni zaostanek prav zaradi
               tega. 4,5 milijarde za Novo ljubljansko banko, lahko rečemo, to so štirje drugi tiri
               Divača–Koper. Tako za primerjavo. Glede na to, da je bil sedanji minister za
               pravosodje, interpelirani minister, nekoč prvi človek Komisije za preprečevanje
               korupcije in tam marsikaj videl, ugotovil in zelo jasno napisal, da je šlo za znake
               sistemske korupcije, zdaj so dobra tri leta tega mandata, pa se praktično nič ne
               zgodi, je tu moje veliko razočaranje nad neučinkovitostjo in tako dalje. Še enkrat se
               vračam na začetek, v 4. členu Zakona o ratifikaciji Konvencije o varstvu človekovih
               pravic in temeljnih svoboščin piše, da je za izvajanje konvencij in njenih protokolov
               odgovorno oziroma skrbi ministrstvo, pristojno za pravosodje, in ministrstvo,
               pristojno za zunanje zadeve. V tem kontekstu se očitno ne izvršuje 2. člen prvega
               Protokola, ki govori o pravici do izobraževanja.</p>
               <p>Zaključujem s svojim res velikim razočaranjem, da ta kompozicija vlada-koalicija
               enostavno ne zmore v treh letih odpraviti neustavnosti 86. člena Zakona o
               organizaciji in financiranju vzgoje in izobraževanja. Hvala lepa.</p>
            </sp>
            <sp xml:id="SDZ7-Redna-35-2017-11-17.sp43">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospa Marjana Kotnik Poropat, pripravita naj se gospa Irena Kotnik in
               gospod Saša Tabaković.</p>
               <p>Izvolite, gospa Marjana Kotnik Poropat.</p>
            </sp>
            <sp xml:id="SDZ7-Redna-35-2017-11-17.sp44">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo. Spoštovane in spoštovani!</p>
               <p>Interpelacija zoper ministra mag. Gorana Klemenčiča je naperjena zoper ministra, ki
               si je zadal za nalogo svojega mandata spremeniti zakonodajo države Slovenije s
               ciljem, da bo pravosodje učinkovitejše in da bo pregon kaznivih dejanj hitrejši, da
               bo roka pravice dosegla tiste, ki so skopali bančno luknjo, ki so krivi za pranje
               denarja, ki so krivi za korupcijo in druga težja kazniva dejanja, ter tiste, ki se
               izogibajo stopiti pred sodišča na način, da predlagajo zdravniška potrdila z navedbo,
               da so »bolni«, da ne dvigujejo sodne pošte, da se izogibajo nastopa zaporne kazni in
               tako dalje. Interpelacija je naperjena proti ministru, ki si je to upal. Več
               ministrov pred njim ni imelo te volje ali pa ni imelo korajže, da to naredi. Če
               dovolite, naj naštejem nekaj najbolj pomembnih zakonov, ki jih je ministrstvo, ki ga
               vodi Goran Klemenčič, predlagalo v sprejetje Državnemu zboru, ker gre za zelo
               pomembne zakone, ki bodo pripomogli k temu, da odpravimo te anomalije v naši družbi
               in kazniva dejanja, ki so se dogajala v naši državi in se še dogajajo, spravimo pred
               sodišče. Najprej Zakon o sodiščih, potem sprememba Zakona o sodniški službi, Zakon o
               spremembah in dopolnitvah Kazenskega zakonika je tudi zelo pomemben, Zakon o izvršbi
               in zavarovanju, Zakon o izvrševanju kazenskih sankcij, Zakon o finančnem poslovanju,
               postopkih zaradi insolventnosti in prisilnem prenehanju, Zakon o spremembah in
               dopolnitvah Zakona o dedovanju, Zakon o overitvi listin v mednarodnem prometu, Zakon
               o spremembah in dopolnitvah Zakona o pravdnem postopku in drugi pomembni zakoni, ne
               bom vseh naštevala.</p>
               <p>Sprejetih je bilo tudi nekaj zakonov, ki so pomembni tudi za državljane. V tem
               primeru bi omenila Zakon o kolektivnih tožbah, ki je bil danes že omenjen in ki
               prinaša napredek v našem zakonodajnem in pravosodnem sistemu v tem smislu, da lahko v
               eni tožbi nastopi več prizadetih državljanov, ki tožijo na primer eno večje podjetje,
               ki krši zakonske predpise in povzroča škodo državljanom, ali pa pride tudi do raznih
               ujm, tako kot je bilo na primer na Dravi, kjer je avstrijska elektrarna, ki je
               spustila vodo, povzročila strahovite poplave in veliko škode in zdaj se ti ljudje
               obrnejo na sodišče z eno tožbo. Potem je pomemben tudi Zakon o probaciji, ki ga
               doslej nismo imeli, pomemben je zato, ker zmanjšuje število zapornikov v zaporu in
               omogoča državljanom, ki se za to odločijo, da kazen odslužijo na drug način, in v tem
               postopku ustrezne službe pomagajo temu človeku, da se socializira in da se ne vrača
               na kriva pota. Zelo pomemben je tudi zakon o kazenskem postopku ZKP-N, ki pa ni
               prestal preizkušnje na ponovni obravnavi v Državnem zboru, ker je Državni svet
               izrekel veto in zaradi amandmaja Nove Slovenije ni dobil potem ustrezne podpore vseh
               poslancev koalicije. Bila sem prepričana, da bo zakon sprejet, ker sem ocenila, da je
               zakon zelo pomemben tudi zato, ker imamo zastarel Zakon o kazenskem postopku, ker smo
               med tremi državami Evropske unije, ki še imamo tak zakon, in ker bi ta zakon pospešil
               sodne postopke. Če samo en primer povem, na primer pritožbeno sodišče, to se pravi
               drugostopenjsko sodišče, ne bi več vračalo zadev na prvo stopnjo v ponovno sojenje,
               ampak bi to pritožbeno sodišče moralo meritorno odločiti o zadevi in bi bil postopek
               končan. Skratka, še druge zadeve so zelo pomembne, ampak jih ne bi naštevala, gospa
               Murgel je že tudi nekaj o tem govorila in tudi časa nimam za to.</p>
               <p>Spoštovane in spoštovani, naj ponovim – vse te spremembe zakonodaje pomenijo
               učinkovitejše delovanje pravosodja in večjo pravno varnost slehernega državljana.
               Glede očitkov, da imamo v Sloveniji velike sodne zaostanke, in kritik zaradi
               neizvršenih sodb Evropskega sodišča za človekove pravice pa bi povedala naslednje. Na
               začetku mandata, to je leta 2014, je na Slovenijo pripadlo kar 8 priporočil Evropske
               komisije, ki se nanašajo na pravosodje. Na ministrstvu so se potrudili in v letu 2016
               Evropska komisija ni več izdala nobenega priporočila, prav tako ne v letu 2017. Tudi
               glede rešenih zadev je bistven napredek, leta 2014 smo imeli več zadev, ki niso bile
               rešene kar 400 dni, leta 2017 le še 277 dni. Zmanjšalo se je število nerešenih zadev
               tako, da smo imeli v letu 2014 16 zadev na sto prebivalcev in v letu 2017 9,3 na sto
               prebivalcev. Tudi na kritike glede izvršljivosti sodb Evropskega sodišča za človekove
               pravice so storjeni napredki, ampak ne bom imela dovolj časa, bom to izpustila.
               Minister tudi v zadevi tako imenovane obdolžitve Irangate trdi, da so zadeve
               zavajajoče in da je obdolžitev nepravilna, netočna, nezakonita ter da ravnanje KPK ni
               bilo nezakonito, in je tako interpelacija glede te obdolžitve neutemeljena. Minister
               je navedel celo, da je odnos do njega s strani SDS takšen, kot je, tudi zato ker se v
               zadevah v omarah glede bančne luknje, ki se nanašajo na preiskave oziroma ustavitev,
               ki je bila opravljena leta 2012 v zadevi Irangate, skrivajo okostnjaki, ki se tudi
               nanašajo na nekatere stranke iz opozicije, in da je to povzročilo selektivno
               interpelacijo enih in prikrivanje drugih dejstev. KPK je torej v zadevi glede na
               pravne in dejanske okoliščine ravnala ustrezno in profesionalno v okviru svojih
               pristojnosti.</p>
               <p>Spoštovani in spoštovane, res je, da v slovenskem pravosodju ni vse tako, kot bi
               moralo biti, in to prizna tudi minister za pravosodje gospod Klemenčič. Vendar je
               treba povedati, stalne kritike o slabem delu, o napakah, naslavljanje našega
               pravosodja s krivosodjem, to je neprimerno in nedostojno. Minister je ves čas svojega
               mandata, in z njim seveda vsi njegovi sodelavci na ministrstvu, deloval oziroma so
               delovali zavzeto in uspešno s ciljem, da se prenovi torej spremeni zakonodaja tako,
               da bodo sodišča učinkovitejša, da se bodo odpravile pomanjkljivosti, ki so bile
               zaznane in ki so povzročile neučinkovitost sodišč. Glede odnosa do ministra samega pa
               menim, da je, kot že rečeno, neprimeren in mu v tem državnem zboru vsi ne priznamo,
               da je delal uspešno, da se je trudil, da se ta pravosodna reforma izpelje, in da si
               zato zasluži več spoštovanja, kot ga je deležen. Predvsem pa mislim, da se
               neupravičene kritike zoper njega vrstijo ne samo danes, ampak tudi na več drugih
               zasedanjih v tem državnem zboru in da so velikokrat neupravičene, in mislim, da bi tu
               morali spremeniti svojo prakso.</p>
               <p>Če počasi zaključim. Minister gospod Goran Klemenčič je interpeliran zato, ker dela
               dobro, je interpeliran zato, ker je uspešen v prenovi zakonodaje. Zato seveda te
               interpelacije ne bom podprla. Hvala.</p>
            </sp>
            <sp xml:id="SDZ7-Redna-35-2017-11-17.sp45">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Irena Kotnik, pripravita naj se gospod Saša Tabaković in gospa Anja
               Bah Žibert.</p>
            </sp>
            <sp xml:id="SDZ7-Redna-35-2017-11-17.sp46">

               <speaker>IRENA KOTNIK (PS SMC):</speaker>

               <p>Spoštovani predsedujoči, spoštovani minister, kolegica, kolegice in kolegi!</p>
               <p>Danes imamo še eno od interpelacij v tem mandatu in naj povem že takoj na začetku,
               da sem proti tej interpelaciji. Pri tem ne gre samo za interpelacijo ministra Gorana
               Klemenčiča, ampak tudi za vse interpelacije, ki smo jih že pred tem v Državnem zboru
               obravnavali. Moje mnenje je, da pri vsaki interpelaciji izgubljamo čas, ki bi ga
               lahko veliko bolj optimalno izkoristili, in to ne samo poslanci, ampak tudi zaposleni
               na ministrstvu. Strinjam se, da opozicija opozarja na nepravilnosti, da v sodstvu ni
               vse tako, kot bi moralo biti, in da so še možne in potrebne spremembe – vendar ne na
               tak način. Pri današnji interpelaciji ne gre samo za zagovor ministra, saj je že sam
               povedal vse odgovore na očitke, ampak za nerazumevanje odgovorov, ki jih predlagatelj
               ne razume ali pa noče razumeti. Pri vsem tem bi rada pri tej interpelaciji, in pa pri
               vseh drugih bi bilo prav, da bi napake, ki jih očitamo komurkoli, tudi ovrednotili.
               Kdo od nas ni že naredil kakšne napake in katera vlada je delala tako, da ni kakšne
               napake naredila? Moti pa me, da ne ločimo napak. In sicer napak, ki so bile storjene
               namenoma z določenimi političnimi cilji in v lastno korist, in napak, ki so posledice
               odločitev, ki so v nekem trenutku v nekem času ali v danih okoliščinah storjene v
               prepričanju, da so rešitve pravilne. Prav tako bi ovrednotila tudi obtožbe, in sicer
               na obtožbe, ki so utemeljene, namenjene iskanju rešitev, in obtožbe, ki so namenjene
               lastnim, osebnim in političnim namenom. Tisti, ki spremljajo današnjo interpelacijo,
               bodo o tem sami presodili.</p>
               <p>Ne bom razširila svoje razprave v smeri, kaj vse je bilo na področju pravosodja v
               teh treh letih narejeno, ker so to že ali pa še bodo naredili kolegi pred mano ali pa
               za mano, bi se pa vseeno dotaknila samo ZKP, ker je bilo rečeno in ministru očitano,
               da ni bilo usklajevanj. Vsi tisti, ki so spremljali postopke sprejemanja ZKP, točno
               vedo, da to ni res, da smo se tudi mi na odborih zelo velikokrat dobili. Na žalost ta
               ZKP v Državnem zboru ni bil sprejet, kljub temu da se zavedamo, kako pomembno bi
               vplival na izboljšanje preiskovanja in pregona bančnih dejanj s področja bančne in
               druge gospodarske kriminalitete. Vsak naj o tem razmisli sam.</p>
               <p>Končala bi s tem, da, kot sem rekla že na začetku, te interpelacije zaradi razlogov,
               ki sem jih navedla, ne podpiram. Hvala.</p>
            </sp>
            <sp xml:id="SDZ7-Redna-35-2017-11-17.sp47">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Saša Tabaković, pripravita naj se gospa Anja Bah Žibert in gospod
               Ivan Škodnik.</p>
            </sp>
            <sp xml:id="SDZ7-Redna-35-2017-11-17.sp48">

               <speaker>SAŠA TABAKOVIĆ (PS SMC):</speaker>

               <p>Spoštovani predsednik, hvala za besedo. Spoštovani minister, kolegice in kolegi!</p>
               <p>Interpelacija je vsebinsko sestavljena predvsem iz dveh delov oziroma večjih
               sklopov, en del se nanaša na NLB, drugi del pa se nanaša predvsem na kritično stanje
               pravosodja, tudi v okviru osnovnih vrednot človekovih pravic. Ker je bilo v resnici
               že kar nekaj povedanega, bi se vsebinsko osredotočil na ta dva dela, prvi je glede
               suma pranja denarja v NLB in ministrovega delovanja znotraj KPK. Zdi se mi, da je
               treba poudariti dejstva, ki so morda umanjkala v današnjih razpravah. Vprašanje. Ali
               je KPK v tistem času uradno obvestila o sumu pranja denarja Policijo? Je. Ali je bil
               potrjen prejem te dokumentacije od KPK in tudi potrjen s strani pristojnega
               kriminalističnega inšpektorja? Je. Ali je KPK na podlagi obvestila oziroma dokumenta
               v okviru svojih zakonskih pristojnosti uradno poizvedovala preko Urada za
               preprečevanje pranja denarja o morebitnih ugotovitvah pristojnih organov, ki kažejo
               na sum koruptivnega ravnanja poslovodstva NLB v tej zadevi? Je. Ali je Policija že
               več mesecev pred prejemom tega dokumenta od KPK razpolagala z veliko obsežnejšo
               dokumentacijo in podatki, ki upravičujejo obstoj razlogov za sum pranja denarja? Je.
               Ali je mag. Goran Klemenčič, ko je bil kot minister za pravosodje s strani Vrhovnega
               državnega tožilstva in Specializiranega državnega tožilstva seznanjen z informacijo,
               da državno tožilstvo o tej zadevi s strani Policije nikoli ni bilo seznanjeno, na
               seji Vlade junija predlagal širitev dnevnega reda z obravnavo te točke? Je. In ali je
               na njej predsednik Vlade podprl njegov predlog, da pristojna ministrstva in organi
               pripravijo poročilo o tej zadevi? Je. Torej? Seveda razumem, da ima mag. Klemenčič v
               resnici zelo dolgo zgodovino z desno provenienco politike, vprašanje pa je, ali je
               prav, da tudi neke osebne zamere, ki vejejo v resnici iz te interpelacije, postanejo
               glavni vzrok za zlorabo osnovnega instituta parlamentarne demokracije, kar
               interpelacija zagotovo je. Mislim, da to ni prav in da bi morali ne samo kolegi,
               ampak tudi vsa splošna javnost zelo zastriči z ušesi, ker je iz navedenih dejstev
               očitno, da je KPK pod takratnim vodstvom mag. Klemenčiča glede na zakonske
               pristojnosti in obveznosti v zvezi s sumom pranja denarja postopala korektno. To niso
               dejstva, ki bi si jih izmislil jaz, ampak to so stvari, ki sem jih tudi naštel, ki so
               dokazljive z dokumentacijo. Tako da je glavni očitek predlagateljev, ki ustvarjajo
               vtis, da je sum kaznivega pranja denarja v zadevi Irangate ostal nepreiskovan zaradi
               ravnanja mag. Klemenčiča, po mojem mnenju zelo preslabo utemeljen. KPK za
               preiskovanje sumov kaznivih dejanj po zakonu ni pristojna in niti nima nekih
               zakonskih pooblastil za to. In če želimo primerno naslavljati odgovornost mag.
               Klemenčiča, je verjetno treba nekako širše pogledati ta zemljevid argumentov in se ne
               naslanjati samo na tiste, ki nam v nekem delu odgovarjajo.</p>
               <p>Kar se tiče sodstva, seveda se strinjam s predlagateljem, da je zaupanje v sodni
               sistem pomembno, zato ker spodbuja oziroma krepi nek občutek enakopravnosti pred
               zakonom in tudi krepi nek splošen občutek družbene pravičnosti. Ko govorimo, ali je
               pomembno mnenje javnosti, kakšnega ima do sodne veje oblasti – je pomembno. Ampak ko
               se pogovarjamo o mnenju slovenske javnosti, če recimo govorimo o tem, ali meni, da je
               sodna veja neodvisna ali ni, potem seveda ne moremo tega mnenja utemeljevati na nekih
               telefonskih anketah, ker telefonska anketa je pač premalo strukturirana, da bi lahko
               potegnili neko primerno analizo. Kar pa seveda ne pomeni, da mnenje javnosti ni
               pomembno. Ampak ko se pogovarjamo o mnenju javnosti glede sodne veje oblasti, je še
               bolj pomembno izpostaviti dejstvo, da na to mnenje javnosti veliko bolj vplivajo tudi
               različne izjave vidnih funkcionarjev oziroma nosilcev političnih funkcij oziroma
               oblastnih funkcij, ki, po mojem občutku, velikokrat prestopijo mejo upravičenosti pri
               nekih pavšalnih obravnavah dela sodnikov. Zato je treba biti zelo pozoren, kadar
               govorimo o nekih očitkih, da naj bi Evropsko sodišče za človekove pravice Slovenijo
               uvrščalo na drugo mesto med kršitelji človekovih pravic med vsemi evropskimi
               državami. Kje pa to piše? Saj tega nikjer ne piše, saj takšne ocene nikoli ni podalo
               niti Evropsko sodišče za človekove pravice niti se o tem nikoli ni izrekel za to
               pristojni Odbor ministrov Sveta Evrope! Dejstvo je, da je po uradni statistiki v
               povprečju pred Evropskim sodiščem za človekove pravice 95 % slovenskih pritožb
               zavrženih ali pa zavrnjenih. Ali bomo veseli, ko bo ta odstotek 100-odstoten? Seveda
               bomo, ampak na to seveda ne more vplivati mag. Klemenčič.</p>
               <p>Še več, jaz osebno menim, da je bil na področju urejanja in opolnomočenja
               institucionalnega varstva človekovih pravic v Republiki Sloveniji v tem mandatu
               narejen velik korak naprej, po mojem mnenju vesoljen, ravno z Zakonom o varuhu
               človekovih pravic, ki je v resnici zapolnil marsikatero vrzel na področju varstva
               človekovih pravic v naši državi. Varuh je s tem zakonom pridobil neke razširjene
               pristojnosti, s katerimi bodo v polnosti zapolnjena Pariška načela. Varuhu je s tem
               zakonom prav tako omogočen prehod iz državne institucije s statusom B v institucijo s
               statusom A. To v nekem mednarodnem smislu pomeni zelo ogromno. Še več, z omenjenim
               zakonom smo dobili tudi sistem ustanavljanja zagovorništva otrok, ki bo deloval v
               okviru Varuha, s čimer se zastopstvo otrok omogoča tudi v izvensodnih postopkih in
               drugih zadevah, v katerih je otrok udeležen. Veste, v resnici politika zelo rada
               uporablja človekove pravice. Polna usta so politike človekovih pravic, še posebej
               takrat, kadar tisti, ki jih zelo veliko uporablja, želi izpostaviti neko lastno
               sebstvo in se postavljati na nek moralni piedestal. Jaz v resnici pri takšnem
               političnem izvajanju ne bi imel nobenih zamer, če bi se dejansko na področju
               opolnomočenja institucij, ki varujejo človekove pravice oziroma ki nekako
               predstavljajo kot varuha človekovih pravic, v teh 25 letih, odkar smo samostojni, kaj
               premaknilo, pa se ni. S tem mandatom oziroma z mandatom mag. Klemenčiča pa so se v
               tem smislu naredili zelo zelo veliki, pomembni, prepotrebni, prezahtevni koraki.</p>
               <p>Zato v resnici ne bom podprl interpelacije mag. Klemenčiča, ker je s svojim delom
               pokazal, da si v tem trenutku zagotovo zasluži to ministrsko funkcijo, in mu želim v
               nadaljnjem delu vse dobro. Hvala lepa.</p>
            </sp>
            <sp xml:id="SDZ7-Redna-35-2017-11-17.sp49">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Anja Bah Žibert, pripravita naj se gospod Ivan Škodnik in gospod
               Franc Breznik.</p>
            </sp>
            <sp xml:id="SDZ7-Redna-35-2017-11-17.sp50">

               <speaker>ANJA BAH ŽIBERT (PS SDS):</speaker>

               <p>Hvala lepa, predsedujoči, za besedo.</p>
               <p>Danes smo že slišali, da pravzaprav Slovenija ni normalna država. Res je. Slovenija
               ni normalna država, kajti če bi bila, ta interpelacija danes sploh ne bi bila
               potrebna, ker na mestu ministra za pravosodje ne bi bilo gospoda, ki je kršil več
               zakonov, ki je kršil ustavo in kršil človekove pravice. Takšnega ministra normalna
               država pač ne ustoliči, in še manj ga ustoliči na področju, ki naj bi skrbelo za to,
               da se ne kršijo zakoni, da se ne krši ustava in da se ne kršijo človekove pravice. Da
               nismo normalna država, kaže to, da omenjeni minister še kar vedri na tem položaju,
               medtem ko je na primer ministrica iz Desusa morala odstopiti, ker ni želela kršiti
               zakonodaje. Pa je bila seveda lepo pospravljena. Prav tako kaže, da smo nenormalna
               država, to, da se danes politično grozi ministrici za notranje zadeve, ki je delovala
               v skladu s sklepi sodišč in ravnala v skladu z zakonom. Ampak danes se ji politično
               grozi iz vrst koalicije in pri tem pomagajo tudi ministri te koalicije. Se pravi, na
               eni strani se tukaj rešuje ministra, ki na tej funkciji sploh ne bi smel biti, in na
               drugi strani ta koalicija pravzaprav ruši ministre, ki delujejo v skladu z zakonom,
               tudi na podlagi odločb sodišč. Normalno potem, da lahko gledamo tiste razne
               parametre, kakšna je pravzaprav percepcija državljank do neke institucije, kot je
               Državni zbor, kakšna je percepcija do delovanja sodišč. Ne čudite se temu! Ne čudimo
               se temu, če pri tem sodelujete.</p>
               <p>Zelo malo je bilo povedanega o tem, kaj pravzaprav je predmet interpelacije, ampak
               dovolite, da začnem tudi jaz pri izvoru tega. Gospod Klemenčič je bil predsednik
               senata KPK. Naj vas spomnim na njegov senzacionalni odstop s te funkcije, medijsko
               pokrit, državljani so se zgražali, kajti v zapisanem je bilo povedanega marsikaj: na
               področju boja z bančnim kriminalom oziroma bančno luknjo veje netransparentnost, ne
               dela se tako, kot bi se moralo, vzor išče v reševanju tega problema Islandije, bančni
               postopki bi morali biti zaključeni v 12 mesecih in tako naprej. To je seveda zapisal
               senat KPK, ko je senzacionalno odstopil, vodil ga je pa gospod Goran Klemenčič.
               Danes, ko je minister, mi povejte, koliko bančnih kriminalcev je za zapahi, koliko
               teh postopkov se konča in zaključi v 12 mesecih in kako se deluje transparentno. Ta
               zgodba je zanimiva tudi zato, ker ob tem odstopu in potem ni bilo zapisnika o
               primopredaji. Se pravi, nova KPK niti ni vedela, kateri so tisti postopki, ki so se
               vodili, kje so posamezni dokumenti in tako naprej. No, zdaj smo pa tudi pri vsebini
               interpelacije. Danes se ne čudim, zakaj takšni zapisniki o primopredajah ne obstajajo
               – zato ker je pač KPK določene zadeve opravljala tako, da je kršila zakone in ustavo
               in pomagala rušiti vlado v tistih trenutkih, ko se je ta ukvarjala z najbolj perečimi
               problemi države, izhodom iz krize, ko je pomagala, da nekako država in državljani v
               njej preživimo, in se je morala dejansko sprejemati zahtevna, težka zakonodaja, zato
               da izplavamo iz tistega težkega položaja. Takrat je seveda ta KPK zaradi svoje
               odločitve, zaradi potem posledično kršitve zakona in ustave naredila svojo potezo.</p>
               <p>Gospod Klemenčič je glede zadeve Farrokh – govorimo ne samo o milijardi opranega
               denarja iz državne banke NLB, ampak govorimo tudi o financiranju terorizma,
               spoštovani – podal naslednjo izjavo, in to, kar je podal, ste skupaj s poročilom o
               preiskovalni komisiji potrdili soglasno v tem državnem zboru. Povedal je, da je
               prišlo do pridobitve dokumenta s strani žvižgača in da je bil ta dokument ustrezno
               zabeležen in s strani vodje preiskav tega področja tudi ustrezno posredovan naprej.
               Rekel je naslednje: »Bilo je predano na način, kot je običajen, zakonit in primarna
               praksa.« Zdaj pa mene zanima, spoštovani minister, ali je zakonito, da tega dokumenta
               ni nikjer, ali je bila to primerna in običajna praksa, da se tako pomemben dokument
               na nek način spremeni, ker se posamezni podatki prečrtajo, in ali ste ravnali tako,
               kot vam je velevala zakonodaja oziroma tudi sprejeti dokumenti. Običajen, zakonit
               način, ki bi bil primeren praksi, bi moral delovati na podlagi sporazuma, ki je bil
               podpisan med Ministrstvom za notranje zadeve, Policijo in KPK. Gre za Sporazum o
               sodelovanju na področju preprečevanja korupcije, ki je bil sprejet že leta 2010,
               vendar se je ta sporazum kršil, ker dokument ni bil podan na podlagi omenjenega
               dokumenta. Prav tako je treba vedeti, da v tem sporazumu 3. člen jasno definira
               postopek prijave kaznivega dejanja s strani KPK, in sicer: komisija bo zadeve, pri
               katerih obstajajo razlogi za sum, da je bilo storjeno kaznivo dejanje, za katero se
               storilec preganja po uradni dolžnosti, Policiji odstopila v skladu z določili ZKP. To
               ni bilo storjeno. V omenjenem sporazumu v 8. členu ta sporazum tudi jasno predpiše,
               kakšen je določen postopek glede komunikacijskega kanala. Gre za to, da se zadeve
               posredujejo po elektronskem načinu komuniciranja zaradi lažjega in hitrejšega pretoka
               informacij in tudi potem kasneje zaradi lažje sledljivosti. Skratka, tako pomembna
               zadeva, kot je milijarda evrov opranega denarja za terorizem, ni šla po postopku, ki
               je bil jasen, določen in sprejet na podlagi ministrstva, KPK in tudi Policije.
               Preprosto vprašanje – zakaj ne? Zakaj ne, minister? Vi ste seveda potem še celo na
               tiskovni konferenci kar samozavestno razlagali, kako je bila celo podana prijava
               kaznivega dejanja in tako naprej. Nič od tega ni res! To je danes temelj, zaradi
               katerega minister ne bi smel več opravljati funkcije. In kdo je bil o vsej tej zadevi
               obveščen in sodeloval kot takratni ožji sodelavec ministra? Gospod Stare, ki je danes
               državni sekretar. Normalno, da bo danes minister rekel, kako bo s svojimi sodelavci
               ostal do konca. Kako pa ne, saj ste delali že prej z roko v roki. Poglejte, tukaj se
               minister pač ne more oprati. Vse, kar želite danes, z nekimi poštnimi pošiljkami in
               tako sprevračati razpravo, je smešno. Milijarde evrov pač ne morete spraviti pod
               preprogo. Gospod Klemenčič je za to vedel in ni ravnal v skladu z določenimi
               protokoli. Ni ravnal.</p>
               <p>Danes smo poslušali tudi o tem, koliko zakonodaje se je sprejelo in ste naštevali
               posamezne zakone – v štirih letih bo pa vendar ja prišel v Državni zbor kakšen zakon
               s strani ministrstva. Ampak tiste ključne probleme na tem področju ste pa spustili.
               ZKP je pogorel, v tem času imamo tudi izgubljene oporoke, povejte mi, koliko
               odgovornih je že odgovarjalo. Nič. Pa se je naredila velika krivica državljankam in
               državljanom. Prav tako govorite o tem, da se je naredil velik korak, ko gre za
               preprečevanje oziroma to, da se v tej državi le preneha kršenje človekovih pravic. Še
               tega niste sposobni, da bi poimensko državljanke in državljani vedeli, kdo so tisti
               sodniki, ki so v svojih postopkih kršili človekove pravice! Tudi tega niste sposobni.
               Hvalite se z nekimi napredki v številkah. Poglejte, kakšna dvojna merila imate. Ko
               smo na začetku mandata v Slovenski demokratski stranki predlagali ogromno razprav,
               priporočil na temo izboljšanje stanja v pravosodju, ste vse zavračali in za argumente
               uporabljali tudi to, da so te številke neprimerljive z evropskimi, da so parametri
               drugačni, da to ni primerljivo, danes pa minister ravno te parametre in te številke
               kaže, ko smo polžje napredovali. Ampak je treba tudi vedeti, zakaj smo napredovali.
               Ne nazadnje, minister, niste bil vi tisti, je bila vlada pred vami, ko je podpisala
               sporazum med sodiščem in Vlado, da se nekaj naredi na področju pravosodja in da se
               zmanjšajo zaostanki. Tako da ne se hvaliti tudi na tujih rešitvah, ki so bile takrat
               podane.</p>
               <p>Koalicijski posamezniki – tukaj se vidijo ta dvojna merila – prav tiste stranke, to
               je SD, ki vam je še ob nekem zakonu, minister, očitala nedostojno razpravo, da se
               obnašate na način, ki je neprimeren za Državni zbor, in da imajo celo občutek, da bo
               zadeva prišla tako daleč, da niti predloga zakona ne bodo mogli podpreti, tako zelo
               nedostojni ste bili v Državnem zboru, vas seveda danes branijo. Ampak branijo vas
               zaradi nekih drugih stvari. Menim, da si predsednik Odbora za pravosodje česa takega
               sploh ne bi smel privoščiti. Na eni strani danes vpije in zahteva, kako je treba
               rešiti zadevo nekega sirijskega migranta, ob tem da je ministrstvo ravnalo v skladu z
               zakonodajo, se pravi tudi na podlagi odločb sodišč, brani pa vas, za katerega je še
               nekaj časa nazaj govoril o nedostojnosti in še čem drugem. Tudi pomagal je pri
               rušitvi vašega zakona ZKP. Toliko o dvojnih merilih. Seveda bom interpelacijo
               podprla, ker je dejstvo, da je minister za to pranje denarja vedel, da ni ravnal v
               skladu s predpisanim protokolom, in verjamem, da je ta protokol poznal. Danes tudi
               verjamem in po svoje sebi razlagam, zakaj ni bilo primopredajnih zapisnikov, ko je
               odstopil, in da je bil njegov odstop iz KPK samo še ena senzacionalna farsa, ko je
               govoril o bančnem kriminalu in boju z bančnim kriminalom. Nenazadnje, minister, pod
               vašim ministrovanjem je sodišče zavračalo prošnje komisije, ki se ukvarja z bančno
               kriminaliteto, ki jo vodi kolega Anže Logar, in je preprečevalo, da bi prišli do teh
               najbolj pomembnih podatkov. V teh podatkih ste se našli vi. V teh podatkih ste se
               našli tudi vi. Zadeva Farrokh je iz podatkov, ki jih je obravnavala komisija,
               spoštovani! To poročilo je bilo soglasno sprejeto. Seveda vas lahko tukaj Državni
               zbor z večino zaščiti, tudi izglasovana ne bo interpelacija, ampak vaša krivda
               ostaja. Ko vi naredite svoj del, bom rekla levji delež, takrat greste vedno na drugo
               funkcijo. Enkrat z mesta državnega sekretarja na mesto KPK, ko tam opravite svojo
               dolžnost, kako prikladno, pridete na ministrsko mesto, danes pa vas, ko se končuje
               mandat, kandidirajo za komisarja za človekove pravice pri Svetu Evrope. Verjamem, da
               vsak večer zmolite en očenaš, da vas bi tam gor le vzeli, kajti vaša zgodba vaša
               politična ravnanja, minister, tudi vaša siceršnja ravnanja kažejo, še enkrat, da te
               interpelacije sploh ne bi smelo biti, ker vi na tem mestu ne bi smel biti. Zato se ne
               čudite, kolegice in kolegi, zakaj je tako nizka podpora državljank in državljanov.
               Zato ker ne morejo razumeti, da zaradi neplačane položnice izgubijo lastno
               nepremičnino, tukaj imamo pa ministra, ki krši ustavo in zakone in v posmeh vsemu še
               poslušamo kako dober minister je in kako veliko je naredil. Dokler bo takšno stanje v
               tej državi, dokler bodo veljala takšna dvojna merila, dokler boste še kar naprej
               ustvarjali drugorazredne državljane, ne bo bistveno drugače. Percepcija državljank do
               našega dela ne more biti drugačna, ker pri njih velja zdrava kmečka pamet, tukaj pa
               zadovoljevanje elit, ki vam narekujejo, kaj morate storiti in česa ne smete storiti.</p>
               <p>Tako da, minister, moje podpore niste imeli že na začetku tega mandata, sem vedno
               povedala zakaj. Danes prav tako ne, tukaj se ne bo prav nič spremenilo. Dejstvo pa
               je, da je krivda glede zadeve Farrokh tudi na vaših rokah. In spoštovani, ne se danes
               ukvarjati s poštnimi pošiljkami, ukvarjajte se z milijardo opranega denarja preko
               države Republike Slovenije za terorizem. In ko bo naslednjič počilo, kjerkoli, se
               spomnite, o čem sem govorila.</p>
            </sp>
            <sp xml:id="SDZ7-Redna-35-2017-11-17.sp51">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Ivan Škodnik, pripravita naj se gospoda Franc Breznik in Simon
               Zajc.</p>
            </sp>
            <sp xml:id="SDZ7-Redna-35-2017-11-17.sp52">

               <speaker>IVAN ŠKODNIK (PS SD):</speaker>

               <p>Spoštovani predsednik, hvala za besedo. Spoštovani minister, kolegice in kolegi
               poslanci!</p>
               <p>Danes že kar eno dolgo obdobje, kar nekaj ur govorimo o interpelaciji in o
               odgovornosti ministra za pravosodje Gorana Klemenčiča. Jaz se bom najprej ustavil na
               tistem času, preden sem šel v politiko. Moram reči, da sem Gorana Klemenčiča, ko je
               bil še predsednik KPK, zelo rad poslušal, velikokrat in pogosto se je oglašal.
               Zanimiv mi je bil in tudi s kolegi, ko sem nekje izven razpravljal, mislim, kot je
               bilo malo prej rečeno, da moramo uporabljati neko logiko, kmečko logiko in tako
               naprej, da on pri svojem delu to kar zelo dobro uporablja. Sem pa zelo presenečen,
               ker nekako se napada vse drugo. Zdaj še izgleda, da bi bil on kriv še za bančno
               luknjo. Jaz mislim, da je na te stvari opozarjal, kot je on lahko, na vse stvari pa
               kot predsednik ne more. Sami veste, da te stvari ne gredo tako. Velikokrat je govora
               o tej bančni luknji, kot da jo je ta vlada povzročila, pa veste, da je stvar kar
               dolgo nazaj, niti natančno se ne ve kdaj, je to pravzaprav začelo nastajati.</p>
               <p>Zelo neprimerno se pravzaprav nekateri poslanci obnašajo do ministra, ko za vsako
               minuto, ko slučajno gre iz te dvorane, mu očitamo, kam je šel. Glejte, 13 ur pa res
               ne more biti tukaj, še časa nima za kakšen sendvič, da bi ga kje pojedel, mogoče gre
               na WC, ko je nujno potrebno. Tako da bi jaz prosil, da bi takih stvari ne omenjali in
               bodimo fer do kolega.</p>
               <p>Zelo dobro sem poslušal na začetku kolega Juršo, ko je povedal tudi določene stvari,
               ki se mu niso zdele tako dobro narejene s strani ministra, ampak v glavnem pa je
               povedal: »Večina stvari je pa vendarle bila narejena dobro .« To sem si zapomnil in
               jaz mislim, da povsod je tako. Upoštevati se morajo stvari, ki so narejene, ki so
               pomembne in ki tudi v določenih trenutkih odločajo.</p>
               <p>Glede povrnitve zaupanja v pravosodje. Zaupanje v pravosodje je padalo kar dolgo
               obdobje in težko ga bo kar čez noč povrniti. Jaz mislim, da so postavljeni neki
               temelji in da se bodo stvari vendarle začele izboljševati. Seveda če bomo mi za to.
               Če pa ne bomo tega sprejemali in bomo verjeli, da je vse narobe, potem pa se seveda
               ne bo dalo nič narediti.</p>
               <p>Glejte, v Sloveniji imamo sodstvo, ki je neodvisno. Hvala bogu, da je tako. Če ne bi
               bilo, kaj bi le bilo. Velikokrat ste mu očitali, da je pospešil ali pa povzel glas,
               mogoče včasih tudi na neprimeren način, ampak to je bil dokaz, da mu ni vseeno, kaj
               se dogaja v sodstvu, bom jaz s te strani rekel. Ampak potem bom pa povedal, kako
               lahko vendarle minister na sodstvo vpliva na drug način – z ustrezno zakonodajo, s
               sodnim redom. Jaz mislim, da je te stvari dobro opravil in bo lahko veliko tudi
               pokazal, ko se bo končal mandat te vlade.</p>
               <p>Glede pravne države je bilo veliko govora, pa to pri vseh interpelacijah, ko sem bil
               prisoten. Zelo dobro je kolegica Murgel prej povedala: »Ja imamo državljane reda 1,
               ki dobimo obvestilo po pošti in gremo na pošto in dvignemo pošto. Državljani številka
               2 pa dobijo paket v roke pa ga ne sprejmejo.« Tako da to povsem drži. Tako da pravno
               državo si lahko tudi na tak način predstavljamo.</p>
               <p>Prej me je zmotila tudi razprava kolega Horvata, ki je omenjal 86. člen Zakona o
               financiranju. Za hip sem pravzaprav pomislil, ali je danes interpelacija za
               ministrico za šolstvo. Velikokrat se tukaj govori, da mešamo hruška in jabolka. Ampak
               očitno jih še kar mešamo.</p>
               <p>Jaz bi glede na to, na vso to situacijo, ki je prisotna, ki jo spremljam vsa ta tri
               leta ali pa zdaj že četrto leto, ko se pravzaprav dotikamo stvari, ki nas sploh ne
               zanimajo, če pa nam kdo kaj reče, nam pa ni všeč. Jaz bi za primerjavo nekako
               povedal, recimo, če bi se v tem času Kristus še enkrat uredil, bi ga, vam odkrito
               povem, zopet obsodili in bi ga zopet križali. Zato ker je povedal stvari, ki pač
               ljudem ne pašejo, pa bi jih morali upoštevati. Hvala lepa.</p>
            </sp>
            <sp xml:id="SDZ7-Redna-35-2017-11-17.sp53">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Franc Breznik. Pripravita naj se gospod Simon Zajc in gospa Iva
               Dimic.</p>
            </sp>
            <sp xml:id="SDZ7-Redna-35-2017-11-17.sp54">

               <speaker>FRANC BREZNIK (PS SDS):</speaker>

               <p>Najlepša hvala, gospod predsednik.</p>
               <p>Pred sabo imam tisto, kar je temelj današnje razprave, gre za interpelacijo o delu
               in odgovornosti ministra za pravosodje mag. Gorana Klemenčiča. Bistvo naših povzetkov
               obstaja v dveh točka. Gre za zadevo v NLB, gre za največjo afero vseh časov na
               področju Republike Slovenije, gre za sum storitve kaznivega dejanja, pranja denarja
               več kot milijarde evrov, sprva smo govorili celo o milijardi dolarjev, kasneje se je
               ugotovilo, da je ta znesek bil še večji, gre milijardo evrov denarja. Gospodu Goranu
               Klemenčiču lahko rečemo na več kot osmih straneh očitamo predvsem opustitev dolžnih
               ravnanj v zvezi s tem. Bil je na čelu KPK v tistem trenutku, govoril je, kar lahko
               povzemate po magnetogramih, in tista dejstva, ki jih je tudi sedanji predsednik KPK
               povedal, da na tej zadevi ni urgiral. Če nekdo ne urgira pri eni milijardi pranja
               denarja, spoštovane kolegice in kolegi, pri sumu te storitve, se moram vprašati, ali
               ima ta človek zadostno znanje, integriteto ali pa je imel kakršnekoli druge namene.</p>
               <p>Druga zadeva, o kateri danes ploh niste razpravljali, nihče od vas, se sprašujem po
               svojem dolžnem ravnanju, ko so prišli v javnost podatki, da se je NLB odpovedala delu
               svoje bančne provizije. Če govorimo o prvem delu, da gre za sum storitve kaznivega
               dejanja pranja denarja in da vsi temelji pranja denarja mogoče v tej veliki aferi
               morda niso zavzeti, kljub temu da je šlo za financiranje islamskega terorizma, to kar
               je kolega Grims govoril, pa se moramo vprašati, zakaj svoje dolžno ravnanje, ker pa
               gre za sum korupcije. V čem je bistvo suma korupcije – ko ugotoviš, da preko
               milijarde denarja teče na povezavi iranske banke preko NLB na 9 tisoč računov v
               tujini, ali se tebi zdi sumljivo, da ta banka ne zahteva bančne provizije ali da je
               ta provizija katastrofalno majhna pri takšnem riziku. Vsi strokovnjaki, ki se
               ukvarjajo s pranjem denarja v svetu ali pa vsaj del teh, ki so dali kakršnokoli svoje
               strokovno mnenje, so povedali, da so provizije za takšen sistem suma storitve
               kaznivega dejanja pranja denarja vsaj približno 30 %, za rizične države pa še več.
               Torej govorimo lahko o proviziji, ki je med 300 in 500 milijonov. Ponovno sum
               storitve kaznivega dejanja. Gospod Klemenčič z bivšim senatom, ne bom ponavljal, kot
               veste, odstopi, stopi pred kamero z njegovo tipično grimaso in reče: »Zaleteli smo se
               v zid, ne moremo ničesar.« V tistem času so imeli na mizi dokumente o Teš 6. Se
               spomnite, koliko teh zadev je gospod Klemenčič mogoče dal v javnost? Kdo je dal v
               javnost, kar se tiče zadnje afere glede suma storitve kaznivega dejanja pranja
               denarja, govora je o korupciji v zdravstvu? Ali je mogoče gospod Klemenčič s svojo
               ekipo karkoli povedal o zdravstvenem sistemu, mogoče o žilnih opornicah, kolkih,
               drugih zdravstvenih pripomočkih, ne gre samo za to kar smo odkrivali v ozkem segmentu
               zdravstvenega sistema, kar je kolegica Godčeva odkrila? Vse je dal na pladenj SDS,
               spoštovane kolegi in kolegice! Imamo nekoga, ki je del sistema in kot je rekel dr.
               Zupančič, nekdanji sodnik na ESČP, to je človek, ki sem ga spoznal, o katerem sem
               imel dobro mnenje, in to je sedaj popolnoma druga oseba. Jaz sem gospoda Klemenčiča
               nekoč pred leti poslušal v enem predavanju o genocidu, politocidu in se mi je zdel,
               lahko rečem, zelo korekten in soliden predavatelj. Ampak ta človek, nekdo, ki ga še
               boljše pozna, velik strokovnjak, eden največjih strokovnjakov, ki smo jih imeli in
               jih imamo, gospod Zupančič, pove, da je to popolnoma druga oseba. To je popolnoma
               druga oseba. Eno, kar govori, in drugo, kakšna so njegova dejanja. Je pa njegovo
               najbolj znano dejanje, po katerem njegova politična in tudi, ne bom rekel, skupaj z
               ženo gospodarska, uspešna podjetniška pot teče, je pa to, da je del tega sistema.
               Pravosodje tudi pod njegovim vodstvom ni doživelo korenitih sprememb, doživelo je
               kozmetične spremembe. To, da še imamo v pravosodju sodnike, za katere smo v njegovem
               mandatu ugotovili, da so bili del bivše Udbe, da so sodelovali pri katastrofalnih
               kaznivih dejanjih, da ti ljudje še danes niso procesirani ali pa odstranjeni iz
               sistema, to ga ne briga. Govorim o primeru v Mariboru, o sodniku, ki je celo sprožil
               posebne metode in sredstva za gospoda Kanglerja, bivšega župana, potem imamo primer,
               da je sodnik v Mariboru dr. Polegek govoril, da je Kanglerja treba obsoditi na 7
               mesecev in da ga moramo obsoditi zaradi tega, ker obstaja velika nevarnost, da se
               vrne nazaj v politiko. Se vam zdi, da so te zadeve normalne v nekem pravosodnem
               sistemu? Pozdravljam Zakon o pravdnem postopku. Verjamem, da je bil potreben, da je
               obsežen, da je kompleksen. Kakršnakoli zadeva, ki je nekdo stori v prid, jo
               pozdravljam. Ampak, oprostite, če pa začnemo s kariero gospoda Klemenčiča: državni
               sekretar pri Kresalovi, poznamo afere, ne rabim razlagati, torej najem 136 milijonov,
               bil je seznanjen in celo revizor v tem postopku. Kaj je naredil? A je objavil, dal v
               javnost, kazensko ovadbo proti Kresalovi and company? Nič. Nič ni naredil. Kot
               podlasica je pobegnil s te afere.</p>
               <p>Gremo naprej. Poročilo KPK glede zadeve gospoda Janše. Ali je gospod Janša z njim
               imel kakršenkoli konflikt od prej? Ni ga imel, nikoli tega konflikta nismo zaznali.
               Kaj se je zgodilo? Ni samo problem, da je pri njegovem dejanju šlo za nespoštovanja
               ustave, kar mu je povedalo Vrhovno sodišče, ko je odpravilo poročilo KPK, gre za
               nespoštovanje enakega varstva pravic v nekem postopku. Gre za tipične zadeve, ki jih
               morajo poznati študenti prava v prvem ali pa v drugem letniku dodiplomskega študija.
               To je nekaj, kar je osnova, kjer se učijo enakega varstva pravic v 22. členu Ustave.
               Ustavno pravo imajo vsi študenti na vseh pravnih fakultetah na predavanju navadno v
               1. letniku, v 1. letniku je ta izpit. Torej ne gre za neko specialno zadevo ali pa
               nek zelo kompleksen zakon, ki ga kršiš.</p>
               <p>Kaj se je naprej zgodilo? Njegov veliki prijatelj, član senata, gospod Praprotnik
               odide v NLB. Kaj tam dela za večjo plačo po tistem, ko odstopi? O čem govori? Govori,
               da bo on direktor skladnosti poslovanja. Kaj se zgodi? Ali gospod Praprotnik, prav ta
               direktor za skladnost poslovanja ugotovi sum storitve kaznivega dejanja pranja
               denarja, največje afere v zgodovini slovenske države? Ne, tiho je. Uživa svojo
               službico, super plačo, ki je dosti večja, kot so kakršnekoli poslanske ali pa
               ministrske ali pa celo predsedniška plača v neto znesku in tako naprej. Torej je
               vedno ekipa del problema. Gremo naprej. Spomnimo se, da gospod Klemenčič, sam se
               podpredsednik Mandatno-volilne komisije, v prejšnjem mandatu in tudi v tem gospod
               Klemenčič do zdaj še ni povedal, kaj je z njegovim premoženjskim stanjem. Od kod mu
               denar? Vsak, ki pogleda računalniški program poslovanja njegove žene z državnimi
               podjetji, upam, da vidite, kaj pomeni biti eden v politiki, drugi pa z zasebno firmo
               hara po državnih podjetjih. Se vam zdi to sprejemljivo za enega ministra? Ta
               kombinacija, to je smrtna kombinacija. Ni problem, če je žena odvetnica. Super. Če
               žena posluje s fizičnimi osebami na trgu, nimam nobenih problemov. Ampak posli z
               državnimi podjetji, z občinami v času ministra Klemenčiča, si lahko pogledate da
               diagrami dobesedno silijo k nebu. Torej ta odziv je neverjeten na samem programu.</p>
               <p>Če gremo naprej. V času KPK da je kršil 8 zakonov, o tem sploh ne rabim razlagati.
               Mislim, da je že nekdo od kolegov ali pa še bo mogoče kolega Pojbič o tem potem kaj
               povedal. Zakaj je gospod Klemenčič del problema, del globoke države, ki se je zajedla
               v Slovenijo, ki Slovenijo drži v šahu. Torej vsi ti ljudje so na najbolj pomembnih
               funkcijah, nikoli pa ne bodo naznanili enega iz te globoke države. Govoril je, da so
               se zaleteli v zid. Torej smo se zaleteli v zid in odstopimo. Ko govori, kako globoki
               smo, pride ravno v vlado, v najbolj znano vlado, ki pa res ni ničesar naredila. Vlada
               Mira Cerarja bo v zgodovino vstopila kot vlada, ki je bila brezreformna vlada, vlada,
               ki je držala status quo, vlada, ki je bila v nekem čolničku, ki jo vozi veter, in ker
               je veter v tem trenutku odličen, ker je Slovenija močno vezana na Nemčijo, predvsem
               na Italijo in ker je izrazito visoka rast in ker ima Nemčija tudi probleme s
               strokovno delovno silo, mali podjetniki oziroma slovenska podjetja pa so pridna,
               imamo izvoz dokaj velik in so kazalci dobri. Vlada ne bo povedala, da se je za 4
               milijarde zadolžila v tem mandatu Tega ne bo povedala. Zaradi tega ne morejo
               upokojencu, ker ni reform, ker ni mladih ljudi, ker nismo aktivno zaposlovali ljudi
               na delovna mesta z visoko dodano vrednostjo, ker imamo še šolski sistem, lahko
               rečemo, iz časa Marije Terezije, ki se ni prilagodil novim spremembam četrte
               industrijske revolucije, pač ne bo nič in bomo umirali na obroke. V naslednji krizi
               bomo ostali z 90 % zadolženi BDP in pribitki na slovenske obveznice bodo
               katastrofalni.</p>
               <p>Kaj se zgodi potem, ko napiše zloglasno poročilo, v katerem ni upošteval oziroma je
               kršil 22. člen Ustave, o katerem sem prej govoril. Prišlo je do nepopravljivih
               posledic, padla je Vlada, pride do politične krize, pride do spremembe in predsednica
               Vlade postane neizkušena tekstilna konfekcionarka gospa Alenka Bratušek, ki pravi, da
               bo ona rešila državo s svojim znanjem. Ne gremo v evropski stabilnostni mehanizem in
               iz skladov, za katerimi sploh ne vemo, kdo stoji, se zadolžujemo pri petih milijardah
               za 3 do 4-odstotne točke večjimi procenti, kot bi se dejansko v evropskem
               stabilnostnem mehanizmu. Ta leva politika ne želi evropskega stabilnega mehanizma,
               ker bi morali sprejeti reforme, ki jih tako ali tako moramo, zaradi tega imamo danes
               strukturni primanjkljaj. In Alenka Bratušek, ki je posledica KPK in Gorana
               Klemenčiča, naredi milijardno škodo, torej škodo več kot ene milijarde samo zaradi
               razlike v obrestni meri v 10-letnih obveznicah.</p>
               <p>Gremo naprej. To je že škoda kolegice Bratuškove. O tem nihče še ni govoril v tem
               parlamentu. In ta nepopravljiva posledica ponovno Gorana Klemenčiča pripelje za
               zasluge na mesto ministra za pravosodje, in to ponovno z obljubami, ki sta jih kolega
               Grims in Gorenak danes brala, da bo naredil korenite spremembe. Nič se ni zgodilo. Na
               Mandatno-volilni komisiji člani, kolega Horvat, veste, da smo vsaj za dve ali 3 tri
               kandidate za sodnike ugotovili neverjetne kršitve. In ti ljudje so prišli pred
               Mandatno-volilno komisijo, da bi postali sodniki, med drugimi pravnica iz Teš 6,
               ravno tisti Teš 6, ki je bil del tega, zaradi česar je Goran Klemenčič odstopil kot
               predsednik KPK, češ, da je pred zidom in da ne more delati. Potem pa v času, ko je on
               minister za pravosodje, to pravnico predlaga ta vlada preko Sodnega sveta za sodnico
               na sodišču v Republiki Slovenije. To, ki je bila pri vseh pogodbah z Alstomom zraven.
               Tako teče paradržava, eden drugega spodbujamo. Edini problem te paradržave je
               stranka, ki to odkriva. In je problem gospod Janša, problem smo mi, marginizirani
               smo, neki vaški posebneži. Za nami ne stojijo afere. Jaz nisem bil pri nobeni zadevi
               zraven. Za svoje premoženje vem na en cent natančno, kje sem ga pridobil, pa koliko
               sem moral delati za njega. Gospod Klemenčič je celo dvignil glas takrat na
               Mandatno-volilni komisiji, ko bi morali govoriti o njegovem premoženju. Že zaradi
               tega nima integritete biti minister in govoriti o neki poštenosti.</p>
               <p>Zdaj pa pridemo še na zadeve, ki niso odkrite. Pravobranilstvo se je moralo
               pogajati, ko je bil predsednik KPK, kolegice in kolegi – a vi veste, ko je bil
               predsednik, da je dal javni razpis za grafično podobo KPK? Eni izmed firm, ki se je
               prijavila in bi morala dobiti plačilo, je rekel, da ji ne bo plačal. Rekel je, da ji
               ne bo plačal. Zadeva gre v tožbo. Seveda se KPK ne more tožiti, ampak je za to
               pooblaščeno slovensko pravobranilstvo. In pravobranilstvo po nekem določenem času
               ugotovi, da bodo tožbo zgubili. Vrednost je bila med 5 in 8 tisoč evrov. Kaj se
               zgodi? Pravobranilstvo KPK v novi sestavi pove, da se naj hitro pogodijo, zadeve bodo
               šle v nebo, ker tožbo bodo izgubili. In novi predsednik podpiše poravnavo. Poravnava,
               ki je bila v določenem visokem znesku gre na Vlado, ker z zneskom za poravnavo mora
               Vlada soglašati. In sedaj pride nazaj in država Republika Slovenija izplača temu
               podjetju ta znesek.. Gospod Klemenčič dobi znesek, KPK v novi sestavi ga prosi, da
               naj ta denar vrne v proračun za škodo, ki jo je povzročil s svojim nepravnim
               dejanjem. A ste o tem že govorili? A veste, da je to? Poznate to zadevo? Ne poznate.
               Kadarkoli ta človek nič ni kriv. Ta človek nič ni kriv. V kompletni njegovi karieri
               je vedno v neki družbi, kjer se dogajajo kazniva dejanja: ali gre za korupcijo, ali
               gre za njegovo premoženje, ali naredi škodo, da smo potem imeli milijardno škodo
               zaradi obresti, ki smo jih morali plačevati, ali krši zakone, ali krši 22. člen
               Ustave, ali pa se celo govori za določene ljudi, da tam pa »bodo letele glave«. Samo
               za določene ljudi, ne za vse. Če pa gre za ljudi iz slovenske osamosvojitve, potem pa
               morajo leteti glave, da se te ljudi sprocesira in gredo v zapor.</p>
               <p>To je torej opus del in dejanj gospoda Gorana Klemenčiča v njegovi politični
               karieri. In kot je rekel, kot sem danes na začetku povedal, eno je Goran Klemenčič,
               tisti, ki nastopi takrat na hearingu, eno je Goran Klemenčič kot predavatelj na
               Pravni fakulteti, drugo pa je Goran Klemenčič kot osebnost dejanj in postopkov pri
               svojem delu. Človek ni nikoli nič kriv. SDS je neka grda marginalizirana stranka, ki
               vedno tej državi hoče slabo. Ampak zaradi tega dela je slovenska javnost lahko
               izvedela za vsa kazniva dejanja, svinjarije, ki se dogajajo, in zaradi česa ljudje
               živijo, lahko rečemo, človeka nedostojno življenje, ravno s prostora, od koder
               prihajava s kolegom Pojbičem, s kmečkimi pokojninami 200 evrov ljudje živijo na
               podeželju 80 let stari, pa še stalno morajo nekaj delati na podeželju, da sploh lahko
               preživijo. Pa da ne bom razlagal zdaj kot politik, ampak naj se vrnem k bistvu. Ravno
               zaradi ljudi, kot je Goran Klemenčič, ima ta paradržava še vedno žezlo v rokah in
               tudi nastavlja, nenazadnje politiko. Politika novih obrazov, v normalnih
               demokratičnih državah je skoraj ne poznamo. Pred vsakimi volitvami stranka, ki je ni,
               pa takrat nastane, to je nekaj nenormalnega. To je nekaj nenormalnega, spoštovani
               kolegi, ravno zaradi tega krogotoka! In vse, kar hočemo narediti z našimi
               interpelacijami, je, da se ti krogotoki na določenih odsekih presekajo. Ali je to
               zdravstveni sistem, interpelacija ministrici, ali je to pravosodje, ali pa tudi drugi
               sistemi in podsistemi naše države. Če sistemi ne funkcionirajo, ni zaupanja ljudi v
               pravno državo. Če ni zaupanja ljudi v pravno državo, tudi tujci ne vlagajo v to
               državo in moramo sprejeti posebne zakone, dobesedno dati toliko denarja, kolikor bi
               sami skoraj investirali, samo zaradi tega ker je to nespodbudno okolje. Zaradi tega
               mladi odhajajo v tujino in zaradi takšnih ljudi bo na koncu ta država ostala država
               revnih ljudi, ostarelih ljudi, s katastrofalno slabim življenjem v prihodnosti. Tako
               deluje demokracija, tako deluje ta del opozicije, ki resno jemlje vlogo opozicije,
               zaradi česar ta država na koncu še lahko deluje, torej po principu zavor in
               ravnovesij. In to je bistvo naših interpelacij, da bo to eno kvalitetno okolje in s
               tem bom tu zaključil.</p>
               <p>Verjamem, kakršenkoli bo ta zaključek, glasovanje, kakorkoli se boste odločili,
               ampak, spoštovani kolegice, kolegi, krojite usodo slovenskega naroda s svojim da ali
               pa ne. Sami boste enkrat morali reči ne, zdaj pa je konec, mislim, da smo zaključili.
               Tudi zadnja dejanja, ki se dogajajo v parlamentu, nakazujejo na to, da ste res šli
               preko vseh meja, tisti, ki odločate v tem trenutku. Zato vas prosim, da sodelujete z
               nami in da takšnim ljudem, kot je mag. Goran Klemenčič, jasno poveste, da se bo
               njegova pot v politiki morala enkrat zaključiti, lahko pa mogoče uspe na kakšnem
               drugem področju. Najlepša vam hvala.</p>
            </sp>
            <sp xml:id="SDZ7-Redna-35-2017-11-17.sp55">

               <speaker>PREDSEDNIK DR. MILAN BRGLEZ:</speaker>

               <p> Besedo ima gospod Simon Zajc, pripravita naj se gospa Iva Dimic in gospod Žan
               Mahnič.</p>
            </sp>
            <sp xml:id="SDZ7-Redna-35-2017-11-17.sp56">

               <speaker>SIMON ZAJC (PS SMC):</speaker>

               <p> Hvala, gospod predsednik. Lep pozdrav vsem tistim, ki ste v dvorani, ni nas ravno
               veliko.</p>
               <p>Naj začnem s tem, da me čudi, glede na to, kakšna zelo velika in močna nastrojenost
               SDS obstaja proti ministru Klemenčiču, da so prišli do interpelacije proti ministru
               šele zdaj, tik pred zdajci, pred koncem mandata. Glede na to, da vsi vemo, da je
               minister na njihovi muhi že od samega začetka, pa je šele 10. interpelacija proti
               njemu vložena. Zdaj ne vem, zakaj je do tega prišlo, se vam je vmes roka zatresla ali
               so vas zmotile druge možnosti za interpelacijo, s katerimi ste poskušali rušiti
               vlado, ali kaj se je zares zgodilo. Jaz mislim, da vem, kaj se je zgodilo, zakaj je
               šele 10. interpelacija proti ministru Klemenčiču. Vse do zdaj, pa če pogledam
               današnjo interpelacijo, še vedno niste imeli tehtnih argumentov, da bi to
               interpelacijo sploh spisali.</p>
               <p>Danes, ko se čas izteka, ste dali na mizo to, kar imamo. Očitate mu dve stvari. Ena
               se nanaša na čas, ko je bil gospod Klemenčič še predsednik KPK. Druga se pa nanaša
               oziroma se mu očita, da ni pripravil zakonodaje, ki bi reformirala slovensko
               pravosodje v smeri evropskih načel, vrednot, standardov. Čeprav vemo, da je ravno
               gospod Klemenčič pripravil, mislim da, čez 20 zakonov, ki smo jih tukaj sprejeli, in
               preko 40 ostalih predpisov. In dela ravno to, kar mu vi očitate, da ne dela. S temi
               zakoni ravno slovensko sodstvo usmerja v smeri Evropske unije in njenih vrednot in
               standardov.</p>
               <p>Ali je že vse tako, kot bi moralo biti, v pravosodju? Seveda ni. To se lahko vsi
               strinjamo, ampak sistem, kot je pravosodje, se spreminja počasi, najverjetneje
               počasneje, kot bi si mnogi izmed nas želeli, ampak je pa dobro, da so te spremembe
               zato toliko bolj premišljene. In kaj je tisto, kar si želimo, da bi bilo drugače, in
               od sedaj naprej ravno zaradi angažmaja gospoda Klemenčiča marsikaj tudi je drugače in
               bo drugače. Ljudi, vse nas je na splošno zelo motilo, da ko je nekdo bil obsojen, se
               mu je krivda dokazala, da je ta oseba potem, tik preden bi za te svoje grehe morala
               plačati, morala iti na prestajanje kazni, zbežala, se začela skrivati, in to toliko
               časa, dokler vse skupaj ni zastaralo. Potem pa se je zopet pojavila med ljudmi, v
               posmeh vsem tistim, ki pa spoštujejo zakone, ki spoštujejo pravno državo in ki za
               svoja dejanja tudi odgovarjajo. No, tega ravno zaradi delovanja ministra Klemenčiča
               in zaradi tega, ker smo potem njegove zakone tudi v Državnem zboru vsi skupaj, tisti,
               ki smo jih, potrdili, tega od sedaj naprej ni več. Seveda se ljudje še vedno lahko
               potem ko so obsojeni, skrivajo, to še vedno lahko počnejo, ampak kazen jih čaka. Ko
               pridejo nazaj jih kazen čaka, zastaralni rok v tem času ne teče.</p>
               <p>Druga stvar, ki nam je šla na živce in zaradi česar so tudi ljudje izgubljali vero v
               pravno državo, v pravosodje, je to, da nekdo, ki je obsojen potem odlaša s
               prestajanjem kazni z raznimi zdravniškimi opravičili, čeprav se vidi, da je zdrav. To
               sedaj ni več mogoče oziroma je zelo oteženo. Ponovno ravno zaradi tega, kar je v ta
               parlament prinesel gospod Klemenčič in kar smo nekateri tudi potrdili.</p>
               <p>Kaj še ljudje pričakujejo, če hočemo biti tako kot v Evropski uniji, če hočemo imeti
               pravni sistem v skladu z normami, vrednotami in standardi Evropske unije? Če se
               človekove pravice kršijo, ko ugotovi tudi Evropsko sodišče za človekove pravice, da
               se potem te odločbe sodišča tudi izvršijo. In od leta 2013 naprej, odkar je gospod
               Klemenčič minister, se to pospešeno dogaja. Ko je nastopil je bilo, mislim da, 309 še
               neizvršenih sodb. Danes jih je 260 manj. 49 jih še vedno obstaja. Še vedno preveč,
               ampak razlika je občutna. Takšnih dosežkov in takšnega delovanja je še veliko. Mnoge
               smo že danes tudi predstavili, zato jih sam ne bi ponavljal.</p>
               <p>Bi pa zaključil z eno zanimivostjo, ki se mi zdi, da dobro opiše, kaj danes tukaj
               sploh počnemo. Zanimivo mi je, da ne glede na to, kakšno je zares stanje, imamo
               ljudje vedno slabše mnenje o našem stanju v državi. Ne glede na to, da nam
               gospodarska rast raste, da imamo večjo zaposlenost, da na vseh svetovnih lestvicah
               Slovenija raste, ljudje še vedno mislijo, da je vse narobe in gre vse na slabše. Kako
               je to mogoče? Isto je v pravosodju. Čeprav se krajšajo dobe, da pride do razsodbe,
               čeprav sodstvo dela boljše, imajo ljudje občutek, da je vse slabše. Zakaj je tako ?
               Kdaj se je to zares zgodilo in kaj potrjuje to, kar sem prej povedal? Ko je sodstvo
               začelo hitreje delovati in ko so sodni mlini zagrabili tudi nekatere politike, takrat
               se je pa mnenje obrnilo. Zakaj pride do tega? Zaradi tega ker ravno ljudje v tej
               hiši, mi politiki smo odgovorni za to, ker čeprav gredo stvari na boljše, politiki
               zaradi svojih interesov poskušajo vzpostaviti vzdušje nezadovoljstva. In iz tega
               razloga se tudi potem mnenje ljudi o pravosodju slabša, ker ko so mlini zagrabili
               nekatere politike, je bilo rečeno, z vsemi sredstvi tudi proti pravosodju. Eno od teh
               sredstev je tudi današnja interpelacija.</p>
               <p>Iz tega razloga in iz razloga, da je interpelacija neutemeljena, je sam ne bom
               potrdil. Hvala.</p>
            </sp>
            <sp xml:id="SDZ7-Redna-35-2017-11-17.sp57">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnik predlagatelja mag. Branko Grims.</p>
            </sp>
            <sp xml:id="SDZ7-Redna-35-2017-11-17.sp58">

               <speaker>MAG. BRANKO GRIMS (PS SDS):</speaker>

               <p>Hvala.</p>
               <p>Ko človek posluša recimo kolega iz SMC pa prej tudi druge predstavnike vladajoče
               koalicije, se človek vpraša, na katerem planetu ti ljudje živijo. Kolega iz SMC je
               zdajle na veliko nakladal, »joj, ko zagrabi pravosodje nekatere politike…« Ja, saj
               jih ne more, spoštovani kolega, ker to pravosodje ne deluje. Pravosodje je hotelo
               zagrabiti ljubljanskega župana Zorana Jankovića, ampak potem je odpovedalo vse, od
               tožilstva do vsega ostalega in zavrženi so bili vsi dokazi. Vi ste verjetno mislili
               na sedanji čas, na Zorana Jankovića. Ni ga moglo zagrabiti. Ravno nasprotno od tega,
               kar vi govorite. Sodstvo ne more zagrabiti nekaterih politikov, ker so blizu vaše
               koalicije ali je pa vaša koalicija odvisna od njih v resnici. To je vsa resnica,
               zakaj imajo ljudje tako slabo mnenje, zakaj imajo zdaj slabše mnenje, kot ste rekli,
               o pravosodju, kot so ga imeli prej. Zaradi tega ker so bili vsi dokazi zoper
               ljubljanskega župana najprej izvzeti, potem pa uničeni. Zaradi tega imajo ljudje
               slabo mnenje o sodstvu! In to je bilo zdajle, ta trenutek. Zaradi tega ker je on
               nedotakljiv, ker se mu nič ni zgodilo. Pa še v istem obdobju so – slučajno, a ne? –_
               sklenili, da se mu je 16 milijonov dolgov v njegovih podjetjih, v familiji kar lepo
               oprostilo, zlilo, opravili so se ustrezni postopki, nobenega problema ni več.
               Predvsem pa ni več dokazov. Politik je nedotakljiv po zaslugi pravosodja, ki ne
               deluje. In za to je odgovoren pravosodni minister. Samo sešteti morate ena pa ena.
               Saj razumete, govorim o sedanjem času, o tem mandatu, o sedanjem trenutku. In v
               sedanjem trenutku dejansko pravosodje ni zagrabilo tistega politika, ki bi si
               verjetno to zaslužil. Nikoli ne bomo vedeli, ali je kriv ali ni kriv, pravosodno
               gledano, ker sodišče o tem nikoli ne bo moglo odločati, ker je kompletno pravosodje
               odpovedalo na primeru ljubljanskega župana Zorana Jankovića, ki je očitno
               prvorazreden. Da se je ravno pri njemu to zgodilo, da so se ravno pri njemu
               spremenila nekatera pravila igre, ki so bila prej, ampak pri tem, ko se je kršil
               postopek, ker so se je kršili roki, ki so bili v zakonu. Čeprav so se tudi že prej,
               boste rekli. Ja, res – ampak zakaj se je ravno pri njemu to zgodilo? Zakaj ravno pri
               njem ima pravosodje drugačna merila, da je tisti politik nedotakljiv, o čemer ste
               govorili. Saj je vaš politik, kaj ne? Saj ste verjetno imeli to v mislih, zagotovo
               ste imeli, ker ste verjetno govorili o sedanjem času. Ko pa govorite o varovanju
               človekovih pravic, pa o doslednem spoštovanju ustavnega prava – v tem parlamentu ste
               vi v vladajoči koaliciji vzeli protipravno mandat enemu od poslancev, kljub temu da
               sem vam prebral tri sodbe Ustavnega sodišča Republike Slovenije pa tri sodbe
               Evropskega sodišča za človekove pravice, iz katerih je bilo točno jasno, da ravnate
               zavestno, torej naklepno protiustavno in da zavestno kršite človekove pravice. In
               namesto da bi sprejeli odgovornost in spokali ven, kamor spadate, iz tega parlamenta,
               ker ste v sramoto temu parlamentu, se zdaj še prsite tukaj in poučujete druge, kaj je
               prav in kaj ni prav in se sklicujete na neko zgodbo, o kateri je Ustavno sodišče na
               koncu presodilo, da je bila od prve do zadnje črke sistematična kršitev človekovih
               pravic. A je recimo tistega, ki je prejudiciral tisto zgodbo in pri tem osramotil
               sodstvo, ker je nanj padla senca dvoma o nepristranskosti, ki nikoli ne bi smela, a
               je tega minister sankcioniral? Ni. On v svojem zagovoru, ki ki ga imate pisno, celo
               poudarja, da je to dobro naredil, da mu je to v ponos, da ga ni sankcioniral, ker je
               bil to pritisk. Čeprav sta bili dve verodostojni priči, ki sta notarsko overili
               zapis, da je gospod Masleša izjavil, da je treba glavnega prvoobtoženca »sfukat« v
               zadevi, ki je potem prišla pred pravosodni organ, ki ga je on vodil, Vrhovno sodišče.
               A ga je sankcioniral? Ni. Ponosen je na to, da ga ni. Kje pa je zdaj tukaj tisti,
               tako pomemben za ugled pravosodja, videz nevtralnosti in tako naprej, vse tisto, o
               čemer govorijo tudi sodni akti. Še več, spoštovani kolega, ne boste verjeli, da med
               razlogi za razrešitev, med pogoji za razrešitev piše, da, »če s kršitvijo predpisov
               ali kako drugače okrni načelo neodvisnosti sodnikov pri sojenju«, ki seveda vsebuje
               tudi ta videz nevtralnosti. Točno za to je šlo. Ali je minister kaj ukrepal? Ni. Se
               pravi, da je opustil dolžnostno ravnanje tudi v tem primeru tako kot v kakšnem
               drugem. Celo ponosen je na to in pravi, da je s tem branil neodvisnost. A, bežite no,
               kakšno neodvisnost pa? A če sodnik vpije, da je treba nekoga »sfukat«, preden mu
               sodi, je to neodvisnost in nevtralnost? Pa lepo vas prosim, to je štala pa gostilna!
               Tak sodnik bi moral takoj ne samo oditi z mesta predsednika Vrhovnega sodišča, ko bi
               se to razkrilo, ampak bi moral zapustiti pravosodje. To bi bila obramba pravosodnega
               sistema, njegovega ugleda in nevtralnosti, tistega, da ima potem justica zavezane oči
               in meri. To je temelj pravosodnega sistema. V Sloveniji je pa vse zmešano. V
               Sloveniji je popolnoma normalno tudi danes, da se sodniki pa tožilci pa vsi med sabo
               nekaj pogovarjajo tudi o zadevah, o katerih sodijo, kar je seveda očitna kršitev
               ustavnega načela nevtralnosti, kjer bi moral sodnik dati enako možnost obrambi, enako
               možnost tožilcu in presojati skladno s pravnimi akti. Vse to veste, da se dogaja.
               Iste stvari, ki so tukaj, so dokumentirane tukaj, so bile tisočkrat publicirane, o
               tem ni nobenega dvoma. Dvom pa je očitno o tem, kako vi razumete človekove pravice.
               Predlagam vam, da preberete slovensko ustavo in da jo tudi spoštujete. Vsaj od danes
               naprej. Najprej pa seveda razrešite ministra.</p>
            </sp>
            <sp xml:id="SDZ7-Redna-35-2017-11-17.sp59">

               <speaker>PREDSEDNIK DR. MILAN BRGLEZ:</speaker>

               <p>Postopkovno, dr. Mitja Horvat.</p>
            </sp>
            <sp xml:id="SDZ7-Redna-35-2017-11-17.sp60">

               <speaker>DR. MITJA HORVAT (PS SMC):</speaker>

               <p>Najlepša hvala za dano besedo, spoštovani predsednik.</p>
               <p>Že malo prej sem na rahlo negodoval, zdaj pa resnično vas prosim, če majčkeno vodite
               in usmerjate tole današnjo razpravo, čeprav nas ni prav dosti v tej dvorani. Ampak
               vendarle jaz mislim, da to, kar si v zadnjih dveh nastopih privoščijo poslanci
               Slovenske demokratske stranke, je pa nekoliko preveč. Zato bi vas resnično prosil,
               jaz namreč imam danes na dnevnem redu interpelacijo o delu in odgovornosti ministra
               za pravosodje mag. Gorana Klemenčiča, ampak marsikaj drugega smo slišali v teh
               razpravah. Ali pa na drugi strani pričakujem, da boste v enaki meri potem dopuščali
               tudi drugim, da bodo razpravljali o čemerkoli, tudi o stvareh, o katerih je govoril
               zdajle mag. Grims ali pa pred njim gospod Breznik, torej o najrazličnejših škandalih,
               ki so se dogajali v zadnjih, ne vem, vsaj petindvajsetih, če ne petdesetih letih v
               tem prostoru, ker očitno jim zmanjkuje materiala, vsebine za razpravo glede točke, ki
               so jo pravzaprav sami predlagali. Prav tako bi vas prosil, da od mag. Grimsa
               zahtevate, da predloži dokument, iz katerega izhaja, da smo komurkoli karkoli v tem
               parlamentu vzeli. Ali pa da se za izrečeno opraviči. Zaradi ugleda Državnega zbora.
               Najlepša hvala.</p>
            </sp>
            <sp xml:id="SDZ7-Redna-35-2017-11-17.sp61">

               <speaker>PREDSEDNIK DR. MILAN BRGLEZ:</speaker>

               <p>Najprej bom na to proceduralno odgovoril.</p>
               <p>Strinjam se v delu, da je del teh razprav namenjen diskreditaciji tistih, ki
               govorijo, ne pa sami temi razprave. To je prva osnovna zadeva te postopkovne zadeve.
               Kar se pa tiče samega dokumenta, bi pa vsekakor tudi sam želel videti tisti dokument,
               iz katerega se vidi, da smo od začetka do konca vse naredili napačno. Kolikor jaz
               vem, je Ustavno sodišče razsodilo, da je bila pravna osnova kot taka, da je
               neustavna. In tukaj se je Ustavno sodišče tudi zaustavilo. Bi pa z veseljem prebral
               ravno ta dokument. Vem, da ne obstaja. In zatrjujem, da ne obstaja, kot
               predsedujoči.</p>
               <p>Zdaj pa imate postopkovno, mag. Branko Grims.</p>
            </sp>
            <sp xml:id="SDZ7-Redna-35-2017-11-17.sp62">

               <speaker>MAG. BRANKO GRIMS (PS SDS):</speaker>

               <p>Hvala za besedo.</p>
               <p>Jaz sem razumel spoštovanega kolega, da želi videti dokument, ki dokazuje njihovo
               kršitev človekovih pravic naklepno, na kar sem posebej opozoril in o čemer sem
               govoril. To je izid glasovanja o odvzemu mandata Janezu Janši, in to je tudi idealna
               prilika za gospoda predsednika, ki je zdajle govoril, da končno uresniči svojo
               napoved, ker je takrat dejal: »Če se izkaže, da je to dejansko kršitev človekovih
               pravic, bom prevzel odgovornost.« Torej, gospod predsednik dr. Brglez, prosim,
               odstopite danes, bodite zgled tudi ministru. Hvala.</p>
            </sp>
            <sp xml:id="SDZ7-Redna-35-2017-11-17.sp63">

               <speaker>PREDSEDNIK DR. MILAN BRGLEZ:</speaker>

               <p>Ja … <stage>/ oglašanje iz dvorane/</stage> Najprej, mislim, to nima nobeno zveze s postopkovnim. <stage>/
               oglašanje iz dvorane/</stage> Ne, nima, nobene zveze nima s postopkovnim. Tako da bo moj prvi
               odgovor na to zadevo, ko boste predložili tisto sodbo, ki je od začetka do konca
               takšna, kot trdite. Ni.</p>
               <p>Postopkovno, dr. Mitja Horvat.</p>
            </sp>
            <sp xml:id="SDZ7-Redna-35-2017-11-17.sp64">

               <speaker>DR. MITJA HORVAT (PS SMC):</speaker>

               <p>Najlepša hvala, spoštovani predsednik.</p>
               <p>In tudi za razumevanje za vaš komentar in tudi za to navsezadnje, da ste zaščitili
               poslanca mag. Grimsa, ker takega dokumenta ni in ga jasno tudi ne more predložiti.
               To, na kar je pa zdajle opozoril, bi pa tudi mene zanimalo. Lepo prosim, če lahko
               zaprosite poslanca mag. Branka Grimsa o izidu glasovanja, kjer smo glasovali o
               odvzemu mandata gospodu Janezu Ivanu Janši v Državnem zboru. Najlepša hvala.</p>
            </sp>
            <sp xml:id="SDZ7-Redna-35-2017-11-17.sp65">

               <speaker>PREDSEDNIK DR. MILAN BRGLEZ:</speaker>

               <p>Glasovali smo o nečem drugem, ne o odvzemu mandata. <stage>/ oglašanje iz dvorane/</stage></p>
               <p>Replika, gospod Simon Zajc. Sem že dal besedo in predlagatelj bo dobil po tem
               besedo.</p>
            </sp>
            <sp xml:id="SDZ7-Redna-35-2017-11-17.sp66">

               <speaker>SIMON ZAJC (PS SMC):</speaker>

               <p>Saj bom kratek. Itak je zdaj ta moja replika malo izzvenela, ker je bilo toliko teh
               postopkovnih. Ko je bilo govora o tem, koga sodni mlini zagrabijo in da politike
               premalo. V povezavi z očitki v interpelaciji danes bi povedal sledeče, da mislim, da
               se lahko strinjamo, da ti sodni mlini premalo in premalo odločno grabijo. Mislim, da
               je to ugotovil tudi pravosodni minister in zato nam je pred kratkim dal ravno zato
               izboljšano orodje, da bi ti mlini boljše grabili. Ampak žal je to orodje svojo pot
               končalo v tej dvorani, ker nas je bilo premalo za take spremembe.</p>
            </sp>
            <sp xml:id="SDZ7-Redna-35-2017-11-17.sp67">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnik predlagatelja mag. Branko Grims.</p>
            </sp>
            <sp xml:id="SDZ7-Redna-35-2017-11-17.sp68">

               <speaker>MAG. BRANKO GRIMS (PS SDS):</speaker>

               <p>No zato, da nas sliši tudi javnost, da ne bo ostalo tisto, kar sem rekel, samo v tej
               dvorani. Glasovali ste o sklepu, ki se je morda glasil drugače, vsebina pa je bila
               točno in do pičice ta, kot sem o njej govoril, vzeli ste protiustavno, protizakonito,
               protipravno, z grobo kršitvijo človekovih pravic, ob predhodnem opozorilu na
               ustavnopravno presojo slovenskega Ustavnega sodišča, in na presojo Evropskega sodišča
               za človekove pravice z moje strani o odvzemu mandata gospodu Janezu Janši. Vzeli ste
               mu sedež, in to je bila vsebina vašega glasovanja. In to ste storili zavestno. Šlo je
               torej za naklepno kršitev človekovih pravic po vsebini. Pa to imenujte, kakorkoli
               hočete. In enako, ker se sprenevedate že vsi po vrsti, na spletni strani Ustavnega
               sodišča Republike Slovenije je v celoti objavljena sodba v zvezi z zadevo Patria.
               Lepo prosim, preberite jo. Iz nje sledi točno vsebinsko to, kar sem dejal. Celotna
               zgodba je bila sistematična kršitev človekovih pravic, od samega začetka zaradi
               napačne osnove, pa do svojega zaključka, zato je bila tudi razveljavljena v celoti.
           </p>
            </sp>
            <sp xml:id="SDZ7-Redna-35-2017-11-17.sp69">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Iva Dimic, pripravita naj se gospod Žan Mahnič in dr. Mitja Horvat.
           </p>
            </sp>
            <sp xml:id="SDZ7-Redna-35-2017-11-17.sp70">

               <speaker>IVA DIMIC (PS NSi):</speaker>

               <p>Po vseh teh proceduralnih zapletih, ki so na nek način mogoče tudi tako zapleteni, da
               jih navadni državljani ne razumejo, pa vendarle naj povem, zakaj in kako bi morali
               graditi zaupanje v sodstvo. Zato ker je že ustavna pravica načela enakosti pred
               zakonom. Zakoni morajo biti za vse državljane enaki. Zato tudi danes verjeten očitek
               ministru glede vseh zapletenih oziroma vseh nerešenih zadev v zadnjih letih, še
               posebno v zadnjih letih, kolega Horvat, prej ste omenili že 25 let ali pa že več let.
               Res je, ampak ko se enkrat nakopiči, potem to breme ne zdrži več in ljudje tega
               bremena neenake obravnave državljanov tudi pred sodno vejo oblasti ne zdržijo več. In
               zato je ta ugled slab tudi v mednarodnem pogledu, v mednarodnih primerjavah. Pa
               vendarle, zaupanje v sodstvo. Če bi ga želeli okrepiti, se mi zdi, da se moramo
               najprej vprašati, čemu in komu služijo vse odmevne preiskave, ki pridejo v javnost,
               vsi mediji poročajo o tem, ljudje pričakujejo, kaj se bo zgodilo, potem pa po petih,
               desetih letih brez epiloga stvari zastarajo. To zagotovo ne okrepi zaupanja širše
               javnosti v sodstvo. Govori se o ogromnih kršitvah, pranju denarja, ljudje čakajo,
               državljani čakajo, kaj se bo zgodilo, se ne zgodi nič. Potem pa je nekdo mogoče
               zaradi domnevne užalitve ali razžalitve takoj sprocesiran v dveh mesecih pred
               sodiščem. Potem ima občutek, da je enostavno premalo naredil. Ali če nekdo zaradi
               neke manjše kršitve, manjše kraje takoj obtožen, pa rečejo, ja, očitno v tej državi
               si obtožen, če ukradeš pašteto, kot večkrat tukaj rečemo, če pa ukradeš milijone, se
               ti pa nič ne zgodi. Se pravi, da bi morali vsi samo milijone pobirati. To je tisto,
               kar vrta in ustvarja neko nezaupanje v sodstvo.</p>
               <p>Druga stvar, ki ustvarja nezaupanje v sodstvo, je sodna praksa, ki se lahko za
               nekoga spremeni čez noč, naslednji dan gre pa spet nazaj. Torej je za nekoga odločeno
               tako, za drugega drugače. In še to, da se lahko za nekatere dokazi izločijo, za druge
               ne. To vse povzroča nezadovoljstvo in nezaupanje v pravosodni sistem. Sama si želim,
               da bi vendarle ljudje verjeli v neko pravično državo. Pa vsako leto je tega resnično
               manj. Na nas politikih je, na vseh funkcionarjih, da povrnemo to zaupanje. Ko bomo
               začeli prevzemati objektivne in subjektivne odgovornosti za svoje početje ali svoje
               ne-početje, takrat pa bo. Tako je v drugih zrelih demokratičnih državah, pri nas se v
               tem ni še nič zgodilo. Pa vemo, da smo imeli različne politike, različne funkcionarje
               v različnih postopkih. Tudi danes so bili poimensko tu poimenovani. V tujini pride
               samo sum na nekaj, pa odstopi finančni minister Nemčije, Avstrije in tako naprej. Pri
               nas se tega žal ne da doseči oziroma vedno ostane in se išče potem toliko časa neka
               nepravilnost, da mandat mine, da si funkcionar poišče kakšno drugo, še bolje plačano,
               delovno mesto kje drugje. In zadeva gre naprej. Vendar v malih možganih pri
               državljanih to ostaja, povzroča še večje nezadovoljstvo in še večjo razdeljenost ter
               zmanjšuje zaupanje v sodstvu.</p>
               <p>Izogibanje roki pravice. Mogoče smo nekoliko to omilili. Ampak spet, mi smo omilili,
               mogoče bomo lahko čez nekaj let merili, kako se je tukaj spremenilo v zadnjem zakonu.
               Ampak v teh dvajsetih letih, kako se je to izogibanje roki pravice dogajalo, povečuje
               in še vedno obstaja nezaupanje v sodstvo. Lahko navedem konkreten primer za
               nezaupanje v sodstvo: založene oporoke, že večkrat omenjeni primer v Državnem zboru,
               945 založenih oporok. In kaj se je zgodilo? Uveden je bil en disciplinski postopek.
               Spet nihče, ki bi bil odgovoren, jaz mislim, da so predsedniki sodišč tukaj zagotovo
               odgovorni, nihče ni prevzel odgovornost za to nastalo zadevo. Mogoče zato ker je bilo
               to časovno preoddaljeno, pa vendarle, ljudje so utrpeli neko škodo. Če je ena
               založena oporoka, je preveč za zaupanje v sodstvo. Tako pa rečejo, ja oporoka, saj
               bog ve, kaj bo, ali bo razglašena ali ne bo razglašena. In to se ponavlja. Ja, mogoče
               tudi zaradi tega, ker mi tukaj preveč ponavljamo. Ampak mi opozarjamo, da je treba
               prevzemati objektivne, subjektivne odgovornosti in tudi reči: »Res je, napako sem
               storil, odstopam.« Mi pa ne znamo ali pa v tej državi še ni prišlo do take prakse, da
               bi zmogli to narediti in reči: »Res je, bom nekje v ozadju, ne na funkciji počakal na
               epilog in se potem opral krivde.«</p>
               <p>Se mi zdi, da imajo ljudje že polna usta moralnih vrednot, etičnih vrednot, kaj bo
               vse drugače v tej državi, če pa je zelo malo drugače oziroma je drugače samo za
               tiste, ki si v tej državi to lahko privoščijo, ki so tako velike ribe, da vsi
               pokleknejo pred njimi. In to, jaz sem prepričana, vsaj po tem, kar povedo državljani,
               s katerimi se srečujemo, je preveč boleče. In to je tisto, kar mora minister za
               pravosodje najprej narediti, da prepreči take zlorabe položaja, funkcije. Tukaj smo
               se pogovarjali o nekaterih funkcionarjih tudi znotraj pravosodja, ko je minister
               povedal, da ga kot minister ne more pozvati, da odstopi, češ, saj to bi moral sam
               vedeti. Pa vemo, za kateri primer je šlo.</p>
               <p>Če se sedaj samo še dotaknem nekaj zadev, kako je kolega Horvat omenjal zakon o
               financiranju šolstva. On je samo hotel povedati, pa ga ni tukaj pa tudi jaz nisem
               sicer njegov odvetnik, ampak da povem, Ustavno sodišče je odločilo, kaj je treba
               narediti. Če v državi ne upoštevamo kot državna inštitucija kot ministrstvo ustavne
               odločbe, kako lahko mi pričakujemo, da bodo ljudje ravnali po zakonu, če se tega ne
               upošteva. Samo na to je hotel Jožef Horvat opozoriti.</p>
               <p>Naj se dotaknem še teme, za katero moram reči, da od predsednika odbora za
               pravosodje nisem pričakovala, pa vendarle je danes to izustil, da si želi, da je
               sprejet zakon o kazenskem postopku, vendar brez amandmaja o popravi krivic. Moram
               reči, da me je na nek način to zabolelo, ker vendar želim, da smo v tej državi pred
               zakonom vsi enaki. Amandma, ki ga je predlagala Nova Slovenija, bi to vendarle končno
               po tolikih letih omogočal. Izvensodni poboji, genocidi nikoli ne zastarajo. In tako
               tudi ne more zastarati ali pa se onemogočiti nekomu, ki je bil v takih postopkih tako
               ali drugače vpleten, dokaže na podlagi arhivskega gradiva, da je temu tako, da lahko
               na nek način tudi pride nazaj na dobro ime oziroma, da se omogoči, da imajo ljudje
               možnost poprave krivic. Jaz si želim, da bi minister ali pa ministrstvo vendarle že v
               sam zakon o kazenskem postopku to vključilo, da vendarle damo možnost in pravico, da
               smo vsi enaki pred zakonom, ker načelo enakosti pred zakonom je ustavna pravica.
               Očitno bomo morali v Sloveniji to delati korak za korakom, pa vendarle je že čas, da
               se tega tudi tako lotimo. Vsi enaki pred zakonom.</p>
            </sp>
            <sp xml:id="SDZ7-Redna-35-2017-11-17.sp71">

               <speaker>PREDSEDNIK DR. MILAN BRGLEZ:</speaker>

               <p>Samo en majhen faktični popravek, mali možgani so za ravnotežje, ne za spomin.</p>
               <p>Besedo ima gospod Žan Mahnič. Pripravita naj se dr. Mitja Horvat in gospod Marijan
               Pojbič.</p>
            </sp>
            <sp xml:id="SDZ7-Redna-35-2017-11-17.sp72">

               <speaker>ŽAN MAHNIČ (PS SDS):</speaker>

               <p>Hvala za besedo, predsednik. Gospod minister, poslanke in poslanci!</p>
               <p>Jaz interpelacijo zoper delo in odgovornost ministra mag. Gorana Klemenčiča
               podpiram, in to že drugič. Sam sem namreč prepričan, da je ministru za pravosodje
               interpelacija enkrat že bila izglasovana, kljub temu da ni bila vložena kot
               interpelacija, ampak je bil sprejet eden od sklepov z večino glasov vseh poslancev,
               celo več, vsi poslanke in poslanci so glasovali za poročilo Komisije za nadzor
               obveščevalnih in varnostnih služb glede zadeve Iran-NLB-gate. In kaj je eden od
               členov sklepa, ki je bil sprejet? Komisijo za nadzor obveščevalnih in varnostnih
               služb je v konkretni zadevi presenetilo ravnanje KPK. Prejeli so tajni dokument
               žvižgača iz Banke Slovenije, ki je kazal na sum storitve kaznivega dejanja pranja
               denarja. KPK je ocenila, da ni pristojna, zato so dokument po neformalni poti predali
               policiji. Pred tem so dokument priredili z namenom, da zaščitijo žvižgača iz Banke
               Slovenije. Poleg tega pa naznanilo kaznivega dejanja niso posredovali policiji na
               podlagi določb ZKP, kot jim to narekuje sklenjen sporazum med KPK in MNZ ter Policijo
               z dne 1. junij 2010, ampak so dokument predali uslužbencu NPU, da ga je odnesel na
               policijo, kjer pa se je nato za njim izgubila vsaka sled. Ravnanje KPK v nasprotju z
               veljavnim sporazumom med KPK, MNZ in Policijo z dne 1. junij 2010 pomeni kršitev
               uradno določenega poslovanja uradnih inštitucij. Gospe in gospodje, ta sklep je bil
               sprejet soglasno s strani vseh poslanskih skupin. In potem boste rekli, ja, gospod
               Klemenčič je to naredil v neki bivši službi, v prejšnji službi. Dajte mi potem
               povedati, zakaj je britanski minister za obrambo pred mesecem odstopil zaradi
               spolnega nadlegovanja, ki ga ni storil kot minister, ampak v prejšnji službi. Isto bi
               lahko rekel. Priznal je spolno nadlegovanje oziroma neprimerno vedenje do žensk in
               odstopil. Veste, zakaj? Zato ker ima moralo in integriteto. To je nekaj, česar
               minister Klemenčič žal nima. Če bi imel, bi odstopil takoj, ko je bil izglasovan
               sklep, da so vsi poslanke in poslanci tega Državnega zbora potrdili, da je ravnal
               narobe, ko je dokument prirejal in pošiljal po neformalni poti na policijo. Ko je
               bila zaslišana ena od prič na Komisiji za nadzor obveščevalnih in varnostnih služb,
               oseba, ki je s strani tega posameznika, ki je prejel s strani KPK, ta messenger, ki
               je tja prinesel – veste, kaj je dejal? Če bi mi dobili originalen dokument in če bi
               ga dobili po uradni poti, potem bi se tega resno lotili in začeli preiskavo. Tako pa
               tega nismo vzeli resno. Ker je bila to navadna anonimka. Vemo pa, kako je z
               anonimkami. Povsod jih je veliko in nihče jih ne jemlje resno. Kljub temu da kdaj
               stvari držijo. In očitno v tej anonimki, ki ni bila anonimka, dokler ni šla iz rok
               gospoda Stareta in gospoda Klemenčiča, bi policija ravnala drugače in mogoče bi se že
               prej ustavilo pranje denarja, ker vemo, da sta bili oprani 1,2 milijardi dolarjev
               oziroma milijarda evrov za proliferacijo, za izdelavo atomske bombe Islamske
               Republike Iran. In zaradi tega, poleg še ostalih očitkov iz interpelacije, menim, da
               delovanje ne v tej, ampak v prejšnji službi oziroma, bolje rečeno, nedelovanje v
               smernicah, kot bi morali delovati, in s tem posledično povzročanje nevarnosti, ker
               vemo, kakšen program je takrat imela Islamska republika Iran, kaj počne še danes,
               vemo, kakšno je stališče nekaterih držav, predvsem sedaj ko je prišel predsednik
               Donald Trump v Združenih državah, do iranskega jedrskega programa oziroma do
               sporazuma, ki je bil podpisan. Nekaj tednov nazaj so zopet preizkušali rakete,
               verjetno ne ravno tiste, ki ne bi zmogle nositi jedrskih konic, ki so jih zagotovo
               izdelovali tudi s pomočjo tega in predvsem tudi zaradi tega, ker je skozi Novo
               Ljubljansko banko potekalo pranje denarja. Ne govoriti, da ni dokazov, zdaj so celo
               angažirali, sicer je potem prišel demanti, mislim, da se piše gospod Florjančič, tam
               na policiji, Damjan Florjančič, če se ne motim, je komentiral, da tukaj ni bilo
               kaznivega dejanja. In to je isti policist, ki je sodeloval, isti preiskovalec, ki je
               sodeloval v tej zadevi že leta 2010 in zanimivo, prišel do istih zaključkov. Ni samo
               gospod Klemenčič tisti, ki je pomemben del te vlade, ministrstev ali pa vladnih
               služb, je tudi še tukaj gospod Marjan Fank, ki je takrat tudi sodeloval pri tem
               projektu neuspešnega odkrivanja in pa pregona tega kaznivega dejanja proliferacije,
               pa je danes direktor slovenske policije. Kako bi potem lahko ljudje, državljanke,
               državljani pričakovali, da bosta ti dve osebi, ki zagotovo lahko pripomoreta k
               uspešni preiskavi, ki se je danes odprla, ki poteka, ravno na podlagi tega, kar je
               dr. Anže Logar kot predsednik te komisije za raziskovanje bančne luknje odkril in
               potem predal del, ki se navezuje na delo varnostnih organov obveščevalnih in
               varnostnih služb, tudi Komisiji za nadzor obveščevalnih in varnostnih služb in kar se
               je ugotovilo z dvema poročiloma, ki sta bila potrjena tudi v Državnem zboru. Zaradi
               tega sem jaz bil prepričan, da do te interpelacije sploh ne bo prišlo, ne do
               obravnave, ne do napovedi, ker bo minister odstopil tisti hip, ko je ta parlament
               potrdil sklep, katerega ena točka jasno piše, kaj je naredil minister Goran Klemenčič
               kot predsednik senata KPK.</p>
               <p>O zaupanju v pravosodje je bilo veliko govora, kako vse poteka dobro, kako številke
               dobro kažejo. Minister je v svoji predstavitvi dal nekaj diapozitivov, ki naj bi to
               govorili. Zagotovo te številke držijo. Zagotovo so tudi premiki v pozitivno smer,
               ampak gospe in gospodje, državljanke in državljane je treba vprašati, kaj oni mislijo
               o pravosodju. Oni tega ne mislijo. Ne vem, kako je trenutno, nisem šel gledat
               podatkov, ampak leta 2014 je zaupalo v slovensko pravosodje dobrih 20 % državljank in
               državljanov. Ne zaradi tega ker bi mi tukaj po domače rečeno zlivali gnojnico po
               pravosodju in si nekaj izmišljevali. Vse, kar Slovenska demokratska stranka v
               Državnem zboru odpre, so konkretni primeri državljank in državljanov, ki jih imajo s
               slovenskim pravosodjem. Jaz vem, da ne moremo izpostavljati vsake zgodbe. Seveda je v
               vsakem primeru, ko pride do sodbe tako, da je nekdo zadovoljen, drugi pač ni
               zadovoljen. Ali je upravičeno nezadovoljen ali neupravičeno, to ve vsak sam, ne
               moremo izpostavljati vsakega primera. Ampak primeri, ki so bili našteti na zadnji
               seji, ko smo govorili o zlorabah v pravosodju, ko jih je predlagatelj dr. Vinko
               Gorenak našteval, pa so primeri, ki kričijo v nebo. In primeri, ki so se dogajali
               tudi v tem mandatu.</p>
               <p>Veliko ste govorili o tem, da naj SDS najprej začne dvigovati pošto sodišč, potem pa
               naj komentira stanje. Z dvigovanjem pošte je tako. Vemo, da imamo od leta 2011 Zakon
               o odvzema premoženja nezakonitega izvora. Ministru za pravosodje sem v tem mandatu,
               mislim da leto in pol ali dve leti nazaj, že postavil vprašanje, kako so uspešni na
               tem področju. Vsi vemo, kaj se v Sloveniji dogaja, vidimo, kakšna je bila bančna
               luknja, premoženje ni bilo odvzeto praktično nikomur, zdaj ne vem, ali so vsega
               skupaj vzeli 20 milijonov ali koliko, ali toliko zavarovali. Verjetno ima minister
               natančne podatke, jih bo lahko potem predstavil. Ampak ZOPNI je jasen – finančna
               preiskava lahko traja največ leto dni, lahko se podaljša še za pol leta. Finančna
               preiskava proti Janezu Janši se je začela septembra 2013, tožba pa je bila vložena
               aprila leta 2017. Kljub temu da v zakonu piše, da lahko finančna preiskava traja
               leto, maksimalno leto in pol, je v tem primeru finančna preiskava trajala več kot tri
               leta. Potem pa imamo tukaj spet pravno državo, ki deluje za prvorazredne,
               drugorazredne, pravno državo dveh hitrosti, če želite. Zoranu Jankoviću se v skladu z
               zakonom po dveh letih izbrišejo in zavržejo vsi dokazi. Janezu Janši se kljub temu,
               da v zakonu jasno piše, da lahko finančna preiskava traja največ leto, izredno potem
               še pol leta, po treh letih trajanja finančne preiskave vloži tožba. Kako je z
               delovanjem pravne države? Ali zlivamo gnojnico, kot pravite, po pravni državi zato,
               ker izpostavljamo takšne primere? Poglejte, kaj ste naredili v ponedeljek oziroma v
               torek. Povozili ste vse določbe, povozili ste celotno pravno državo, da s te reševali
               enega Arabca. Nikoli pa še niste povozili pravne države, da bi rešili Slovenca. To je
               storil predsednik Vlade Miro Cerar. On je predsednik Vlade. Vlade sestavljajo
               ministri, ki so potrjeni na predlog koalicijskih strank, in s tem mislim vsi, kdor se
               ni distanciral od tega. Zopet bomo videli, kako deluje pravna država za prvorazredne
               in drugorazredne. 301. člen Kazenskega zakonika, sodelovanje v skupini, ki prepreči
               uradno dejanje uradni osebi. Kakor sem danes prebral, je bila vložena kazenska ovadba
               proti gospodu Škobrnetu in proti Mihi Kordišu in videli bomo, kako deluje pravna
               država. Sem prepričan, da jima boste izglasovali imuniteto, še preden bi se sploh na
               njo sklicevala. Ampak to so konkretni primeri, kako deluje oziroma bolje rečeno, kako
               ne deluje slovensko pravosodje. Lahko daste še takšne in drugačne številke gor,
               koliko se zmanjšujejo zaostanki, koliko je manj sodnikov v primerjavi z letom 2007,
               ampak ne bo pomagalo, ker državljanke in državljani imajo svoje mnenje, imajo
               pravico, da si ustvarijo svoje mnenje. In minister ni storil nič, da bi okrepil
               zaupanje v pravosodje vseh državljank in državljanov. Izpostavil se je v primeru
               Bavčar. Veste, pa za nas ni problem, da Bavčar sedi v zaporu. Problem je, da imamo v
               Sloveniji velike lopove, ki ne sedijo, pa ravno zdajle verjetno kje igrajo košarko.
               Kdor je kaj naredil narobe, naj za to odgovarja. Ampak minister se je pa samo enkrat
               izpostavil. Takrat ko je šlo za gospoda Igorja Bavčarja. Kako bi recimo na primeru
               Zorana Jankovića, ki je nedotakljiv, ki je v pogovoru za srbsko televizijo sam
               izjavil, ko je bil vprašan, ali se nič ne boji, da bo kdaj procesiran ali kakorkoli v
               tem smislu, je rekel, »ne, ne, veste, jaz sem pa tisti, ki nasprotuje Janezu Janši«.
               In to je garant! To je garant, da si v tej državi varen, da se ti nič ne zgodi, da
               dobiš še kakšnih 300 milijonov evrov kot župan Ljubljane za nagrado, da boš tam lepo
               dal mir, še prisluhe bomo zbrisali, vse dokaze, samo da ne boš kakšne stranke delal
               ali pa šel na parlamentarne volitve. Tam imej tisto Ljubljano, tisti svoj vrtiček tam
               obdeluj, in to je to. Če bi Zoran Janković imel takšno moralo, kot jo je imel
               britanski obrambni minister, ki je odstopil, ker so mu očitali nekatera dejanja, ne
               tako huda, kot se jih županu, pa saj ima prisluhe, je odstopil. Župan je pač tam,
               kjer je, tudi zato, ker sodstvo ne deluje, tudi zato, ker se nikomur ne bo nič
               zgodilo. Poglejte, če se bo ugotovilo in ko se bo ugotovilo, čeprav je zadeva jasna,
               da je, recimo, Blanka Žgajner tista, ki je kriva, da ni prišlo do pregona, da se ni
               postopek proti njemu začel, bi Blanka Žgajner morala oditi. Gospod minister, ali
               boste kaj naredili, da bo Blanka Žgajner odšla? Potem pa imamo, da tožilstvo govori
               tako, sodstvo govori tako, minister govori seveda malo mediacijsko med obema, pokliče
               kakšnega na zagovor, zahteva kakšna pojasnila. Ampak na koncu se ne zgodi nič.</p>
               <p>In pa samo še ena zadeva. Združene levice itak več ni, verjetno so kje z Ahmadom,
               mogoče pakirajo za na Hrvaško. Ampak očitki so bili, SDS ne spoštuje pravne države,
               gor, dol. levo, desno. Dajte mi povedati, v katerem primeru Slovenska demokratska
               stranka ni spoštovala pravne države. Ali smo mi 20. junija 2014 Janeza Janšo
               pripeljali v Državni zbor in ga tu skrili ali smo ga mirno pospremili v zapor na
               Dobu? Kakšno nespoštovanje pravne države s strani SDS? Ali se je šel gospod Janša
               skrit v parlament ali je šel v zapor? V zapor je šel. Ali je kdaj kakšna obravnava
               odpadla, ker ni šel na sodišče, se ni udeležil obravnave? Nikoli. Kako je pa že z
               gospodom Fišerjem? Če pa mislite, da je nespoštovanje pravne države to, da mi
               opozarjamo na napake, se pa motite.</p>
               <p>Je pa res, da je velika razlika med spoštovanjem in pa upoštevanjem. SDS pravno
               državo upošteva, upoštevamo sodbe sodišč. Zaradi nas nikoli ni nič odpadlo. Pravno
               državo pa bomo v Sloveniji najprej morali vzpostaviti, šele potem bomo imeli možnost,
               da jo tudi spoštujemo. Hvala lepa.</p>
            </sp>
            <sp xml:id="SDZ7-Redna-35-2017-11-17.sp73">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima dr. Mitja Horvat, pripravi naj se gospod Marijan Pojbič.</p>
            </sp>
            <sp xml:id="SDZ7-Redna-35-2017-11-17.sp74">

               <speaker>DR. MITJA HORVAT (PS SMC):</speaker>

               <p>Najlepša hvala za besedo, predsedujoči.</p>
               <p>Dober izmik, spoštovani kolega Mahnič, vas lepo pozdravljam na odhodu iz dvorane,
               potem ko ste povedali svoje, ker drugače bi na določene stvari, če se ne bi sami
               popravili, na koncu bi vas jaz opomnil in spomnil, da predvsem kadar govorite o
               drugih, da morate paziti na dvoje. Če žalite in če meni podtikate nekaj, pričakujem
               tudi, da se boste opravičili in da me ne boste kar tako povprek, če nekdo nekaj
               naredi, tudi mene šteli, da sem to sam storil. Kar sem storil, sem storil, kar
               storijo drugi, storijo drugi. In lepo prosim, ne tako po dolgem in počez. Lahko bi
               vam tudi bral o tem, kakšne so pristojnosti Odbora za obrambo in Komisije za nadzor
               obveščevalnih in varnostnih služb. Pa se bom ustavil na tem delu. Dovolj o tem. So
               primeri, tudi aktualni primeri so, ki dajejo tudi določen dvom, da so besede, ki ste
               jih izrekali med svojim nastopom, tudi resnične. Bom raje šel na veder del, ker sem
               si ga pripravljal prej, pa ste me sedaj malo spodbudili k temu, da sem odreagiral.</p>
               <p>Gospodu dr. Gorenaku, ki ga žal ni tukaj, da bi mu to lahko rekel iz oči v oči,
               minister Klemenčič pri uvodni predstavitvi ni sadil marjetic, ampak gomoljnice in
               nastal je lep šopek, ki ste nam ga prinesli v Državni zbor, za kar se vam najlepše
               zahvaljujemo. Kakor tudi za nekoliko predčasno miklavž-božično-novoletno darilo.
               Najlepša hvala za darilo. Iz vaših izvajanj izhaja, da ne verjamete v to, kar ste
               napisali v interpelacijo, ker poskušate z vsem drugim, kar nima nobene zveze s tem,
               kar je v interpelaciji, in šele z bujno domišljijo lahko pridete do tega, da bi bili
               sklepi in predlogi takšni, kot so v interpelaciji. Jaz vas praktično pri vsaki
               interpelaciji na to opomnim in vas bom opomnil tudi danes, da kar se tiče
               interpelacije, najmanj deset poslancev lahko vloži interpelacijo o delu vlade ali
               posameznega ministra, v kateri mora biti jasno postavljeno in obrazloženo vprašanje.
               Jaz nisem razen očitkov nobenih pravih vprašanj zaznal. Najverjetneje tudi zato tudi
               današnji interpeliranec mag. Goran Klemenčič lahko samo spremlja to razpravo, ker
               nimate nobenega vprašanja zanj. Na prazne očitke pa ni treba odgovarjati. Zato upam,
               da boste, kar se tega tiče, premislili, ali je tovrstne instrumente na tak način, kot
               ste ga vložili tudi tokrat, sploh smiselno vlagati. Glede na dogodke in glede na vse,
               kar se dogaja, najverjetneje tako, kot je spoštovana Anja Bah Žibert prej rekla, da
               nekdo drug moli očenaš, najverjetneje na tej strani Slovenska demokratska stranka in
               Nova Slovenija molite k bogu in se mu vsak dan zahvaljujete, da mag. Klemenčič
               obstaja. Kajti on je kriv za vse. Tako da navsezadnje smo lahko pravzaprav vsi srečni
               in zadovoljni, da obstaja mag. Klemenčič. Če je karkoli narobe v tej državi, je kriv
               minister Klemenčič. Najverjetneje je kriv tudi za poplave v Republiki Sloveniji,
               kadar pade dež, zaradi tega ker ni pravočasno ukrepal in izboljšal stanja na tem
               področju in zagotovil, če so eni poplavljeni, da bi bili poplavljeni tudi drugi ali
               obratno.</p>
               <p>Preden nadaljujem, naj preberem še, kaj pravzaprav piše, da je delovno področje
               Ministrstva za pravosodje. 37. člen Zakona o državni upravi: Ministrstvo za
               pravosodje opravlja naloge na področjih organizacije in statusa sodišč, državnega
               tožilstva, državnega pravobranilstva, Ustavnega sodišča in Varuha človekovih pravic,
               nadzora nad poslovanjem Državnega tožilstva in Državnega pravobranilstva ter druge
               vrste z zakonom določenih pravosodnih nadzorov, civilnega in kaznovalnega prava,
               sistemskega urejanja omejevanja korupcije, sodnih postopkov, alternativnega reševanja
               sporov, pravosodne uprave, odvetništva, notariata, izvrševanja kazenskih sankcij,
               varstva osebnih podatkov, mednarodne pravne pomoči in mednarodnega pravosodnega
               sodelovanja v civilnih in kazenskih zadevah, usmerjanja ministrstev glede izvrševanja
               sodb mednarodnih sodišč, preučevanja in načrtovanja, uveljavljanja temeljnih
               človekovih pravic in svoboščin, e-pravosodja ter naloge na področju načrtovanja in
               koordiniranja prostorskih potreb pravosodnih organov in vodenje investicij za potrebe
               teh organov.</p>
               <p>Ni minister Klemenčič tisti, ki naroča, kako naj sodišča delujejo, kako naj sodijo,
               kako naj sodijo o konkretnih primerih. Lepo prosim, nekje se pa vsaka stvar neha!
               Minister Klemenčič premore v sebi zadostno mero samokritičnosti, da ve, kje so meje.
               In samo predstavljam si lahko, kaj bi bilo, če bi minister to, kar mu danes očitate,
               v resnici počel ta tri leta. Poglejmo si, kar se tiče večine očitkov, če jih
               zapakiram malo bolj skupaj, in da ne grem v podrobnosti. 125. člen Ustave pravi:
               »Sodniki so pri opravljanju sodniške funkcije neodvisni, vezani so na ustavo in
               zakon.« Ne na voljo ministra za pravosodje. Lepo prosim, nekje se pa vsaka stvar
               neha! In tokrat ste šli predaleč.</p>
               <p>Glede na to, da je pred tem, spoštovani podpredsednik, upam, da mi boste dovolili,
               ker je razprava šla zelo široko, da vendarle nekaj drobnega povem v odgovor na
               določene stvari, ki so se zgodile. Žal mi je, da ni nikogar iz Nove Slovenije med
               nami pri moji razpravi, glede na to, da je gospa Dimic glede Zakona o kazenskem
               postopku rekla, da bi bilo prav in da je bilo prav, da popravimo krivice za tiste, ki
               lahko dokažejo, da imajo vsaj to možnost, da izkazujejo nedolžnost, in rehabilitacijo
               za tiste, ki so bili eventualno krivično obsojeni. Žal je ni bilo v času glasovanja,
               žal ni dala glasu, ne samo sama, več članov Nove Slovenije ni bilo pri samem
               glasovanju. Glasovali smo drugi, ki verjamemo, da je to prav. Ko tudi pravi gospa
               Dimic, da sodniki imenujejo sami sebe – lepo vas prosim in pozivam Novo Slovenijo, da
               pride kdaj na sejo Mandatno-volilne komisije in tudi v Državni zbor takrat, ko imamo
               točko dnevnega reda, praviloma zadnjo točko dnevnega reda plenarnega zasedanja
               Državnega zbora, kjer imamo volitve in imenovanja. Naj si pogledajo malo nazaj, če
               nismo prav v tem mandatu razmišljali o tem in zahtevali od Sodnega sveta, da svojo
               prakso in izbiro, predloge sodnikov predloži tako, da ne bomo počeli tega, kar nam je
               očitala. Seveda pa odločno zavračam, da Državni zbor samo formalno potrjuje predloge
               Sodnega sveta. In kot pravi mag. Grims, na katerem planetu živimo. To se pogosto
               sprašujem tudi sam. Izgleda res, da sta dva različna. Jaz lahko rečem, da živim na
               planetu Zemlja.</p>
               <p>Glede vprašanja, da politiki ne odgovarjajo in za to je odgovoren minister za
               pravosodje, ker pravosodje ne deluje. Lepo vas prosim! Delitev oblasti. V Republiki
               Sloveniji ima oblast ljudstvo, izvršuje jo neposredno in po izvoljenih predstavnikih
               po načelu delitve oblasti na zakonodajno, izvršilno in sodno. Dejstvo, da minister
               Klemenčič na tem področju vlaga maksimalne napore in – ker ravno gledam svojega
               naslednika, ki bo govoril za menoj, gospoda Pojbiča, ki se rad slikovito izraža tudi
               z živalskim svetom – seveda za dobrim konjem se vedno kadi. Tudi za ministrom
               Klemenčičem se, vedno in povsod, na katerikoli funkciji je. In ima to, kar pričakujem
               od ministra, zaradi tega sem seveda tudi ponosen, da je minister te vlade, ker ima
               pogum, ker ima odločnost in ker ima vztrajnost. Če kaj, to cenim pri njem, ker ne
               podlega dnevnopolitičnim pritiskom in vztraja. Ni rečeno, da bo njegova obveljala,
               toda svoje stališče jasno izraža in za njim tudi zlahka stoji.</p>
               <p>Zato najlepša hvala, še enkrat za konec, spoštovani predlagatelji, da ste nam dali
               to priložnost, da lahko tudi na tem mestu, na javnem mestu izrazim svojo podporo in
               zahvalo ministru Klemenčiču za vse, kar morava dati in kar daste sami skozi, da
               delamo za dobro ljudi. Najlepša hvala.</p>
            </sp>
            <sp xml:id="SDZ7-Redna-35-2017-11-17.sp75">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Anja Bah Žibert, proceduralno. Izvolite.</p>
            </sp>
            <sp xml:id="SDZ7-Redna-35-2017-11-17.sp76">

               <speaker>ANJA BAH ŽIBERT (PS SDS):</speaker>

               <p>Hvala lepa, predsedujoči.</p>
               <p>Mene ne motijo razprave posameznih poslank in poslancev. Me pa moti, če nekdo
               najprej govori, kako smo v SDS, ne vem, blatili vse povprek, kako blatimo ministra,
               hkrati pa na drugi strani govori o tem, da nismo govorili konkretno o interpelaciji.
               Zdaj jaz dopuščam, da dr. Horvat ni bil ves čas v dvorani. Ampak, predsedujoči, jaz
               si tega ne dovolim. Jaz sem govorila izključno iz interpelacije oziroma dr. Horvatu
               povejte, da sem tudi odgovarjala na to, kar je uvodoma govoril minister. On je
               govoril o zakonodaji in on se je izognil tistemu, kar piše v interpelaciji. In samo
               še da končam, potem pa si bodo ljudje lahko sami ustvarili sodbo o posamezni
               razpravi. Da nekdo v zaščito ministra pravi, da je treba spoštovani ustavo in da so
               sodniki nedotakljivi, potem ne vem, kako ga lahko kot doktor prava brani, ko ta isti
               minister izjavi, da bodo letele glave, če sodniki ne bodo delali tako, kot si je on
               zamislil.</p>
            </sp>
            <sp xml:id="SDZ7-Redna-35-2017-11-17.sp77">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Kaj je bil proceduralni predlog? Jaz moram reči, da je ta razprava res zelo zelo
               široka. Ampak če je začela široko, zdaj je ne moremo ožiti. Edino, kar bi lahko rekel
               dr. Horvatu, je to, da če je Državni zbor dal na dnevni red, torej Kolegij je dal na
               dnevni red, potem je interpelacija očitno legalno tu. To je edino, kar je. Sicer je
               pa odgovarjal na tisto, kar je bilo prej izrečeno v vseh teh urah in ima to pravico.</p>
               <p>Gospa Eva Irgl. Replika? Proceduralno? Če ima proceduralno gospa Eva Irgl, potem ima
               prednost. Ne, repliko.</p>
               <p>Potem pa izvolite, gospa Anja Bah Žibert.</p>
            </sp>
            <sp xml:id="SDZ7-Redna-35-2017-11-17.sp78">

               <speaker>ANJA BAH ŽIBERT (PS SDS):</speaker>

               <p>Hvala, predsedujoči.</p>
               <p>Razumem, da na nekatere stvari ne morete opozarjati, vendar pa da nekdo izjavi, ki
               vloži oziroma bom povedala drugače. V Slovenski demokratski stranki smo vložili
               interpelacijo, tekst, ki je šel skozi proceduro. In je nedopustno, da nekdo ocenjuje
               izjave drugih, pri tem pa govori, da mi sami ne verjamemo v lastne dokumente. To je
               nedostojno. Sploh če smo utemeljili svojo razpravo na tem dokumentu, medtem ko jo on
               sam ni utemeljil na teh dokumentih. Niti ene same točke iz njegove razprave ni iz
               dokumentov. O tem bi se morali pogovarjati.</p>
            </sp>
            <sp xml:id="SDZ7-Redna-35-2017-11-17.sp79">

               <speaker>PODPREDSEDNIK PRIMOŽ HAINZ:</speaker>

               <p>V bistvu sem to tudi sam prej rekel.</p>
               <p>Izvolite, gospa Eva Irgl. Replika.</p>
            </sp>
            <sp xml:id="SDZ7-Redna-35-2017-11-17.sp80">

               <speaker>EVA IRGL (PS SDS):</speaker>

               <p>Najlepša hvala za besedo.</p>
               <p>Ja replika, tako je. Gospod Horvat, vi ste v svoji razpravi med drugim rekli, da mi
               ne verjamemo v lastno interpelacijo in da tudi zato nismo postavili nikakršnih
               vprašanj ministru za pravosodje, ki ga danes interpeliramo že od desete ure dopoldan.
               To ne bo držalo. Verjetno vas ni bilo tukaj, ko sem sama zastavila mislim da 9 jasnih
               vprašanj ministru za pravosodje. Ampak je pa res, da mi še do sedaj ni odgovoril,
               čeprav sem prosila, da tega ne stori ob enajsti uri zvečer ali ob polnoči, ampak da
               nemudoma odgovori na ta vprašanja. Ampak očitno ne more odgovoriti. In zdaj bom še
               enkrat ponovila, kaj sem želela od gospoda ministra, tudi vam, ker vas tukaj očitno
               ni bilo, da boste vedeli.</p>
               <p>Spraševala sem ga, ali lahko postane minister oseba, ki ravna v nasprotju z Zakonom
               o integriteti in preprečevanju korupcije. Spraševala sem ga, ali lahko postane
               minister oseba, ki krši zakonodajo, ki krši tudi najvišji pravni akt Republike
               Slovenije in je to dokazano v primeru gospoda Klemenčiča. Ni odgovoril. In s tem je
               kršil tudi človekove, pravice gospod Horvat. Ni odgovoril. Ne, on se poteguje raje še
               za mesto komisarja pri Svetu Evrope za človekove pravice. Vprašala sem ga, ali lahko
               postane minister nekdo, ki dokazano zavaja in laže v za državo bistvenih stvareh.
               Govorimo o pranju denarja in o tem, kaj je minister oziroma takrat predsednik
               Komisije za preprečevanje korupcije sploh storil v tem primeru. Ni odgovoril na to
               vprašanje. In vemo, kaj je delal. Vprašala sem ga, ali lahko postane minister nekdo,
               ki ne želi pojasniti svojega premoženja, ki Mandatno-volilni komisiji, ki jo vi
               vodite v tem mandatu, gospod Horvat, ne predloži vse dokumentacije o lastnem
               premoženju. Ali mi lahko vi odgovorite, gospod Horvat, ki ste tudi pravnik, ali lahko
               takšna oseba ima prepotrebno integriteto in dovoljšno, da lahko postane minister.
               Sploh minister za pravosodje.</p>
               <p>Vprašala sem ga, ali lahko postane minister oseba, ki ne zna pojasniti, zakaj hiša,
               v kateri biva, ni vnesena v evidence Gursa, čeprav je bila ta oseba, v tem primeru
               minister, dvakrat opozorjena s strani pristojnih institucij, da mora to storiti. Vsi
               ostali državljani so to storili. Zakaj ni prijavil podjetja svoje žene, tudi to sem
               ga vprašala, ali lahko zaradi tega postane minister za pravosodje. Vprašala sem ga,
               kako je možnost, da je dobil kredit po bistveno ugodnejših pogojih kot ostali in ali
               je lahko dejansko zaradi tega postal minister za pravosodje. In vprašala sem ga, ali
               lahko postane minister oseba, ki je še kot državni sekretar, sicer na Ministrstvu za
               notranje zadeve, asistiral koruptivnemu ravnanju pri postopkih v zvezi z nakupom
               stavbe Nacionalnega preiskovalnega urada. Gospod minister, mi na to ni odgovoril.</p>
               <p>Bom samo še sekundo oziroma dve, gospod predsedujoči, ker želim, da se te stvari
               razčistijo, ker ne želim, da nekateri kar govorijo povprek, ni jih tukaj in ne vedo,
               kaj smo do zdaj obravnavali. In želim tudi, da gospod minister dejansko odgovori na
               ta jasno zastavljena vprašanja. Hvala.</p>
            </sp>
            <sp xml:id="SDZ7-Redna-35-2017-11-17.sp81">

               <speaker>PODPREDSEDNIK PRIMOŽ HAINZ:</speaker>

               <p> Hvala, gospa Irgl.</p>
               <p>Besedo ima gospod Marijan Pojbič, pripravi naj se gospod Bojan Podkrajšek.</p>
               <p>Izvolite, gospod Pojbič.</p>
            </sp>
            <sp xml:id="SDZ7-Redna-35-2017-11-17.sp82">

               <speaker>MARIJAN POJBIČ (PS SDS):</speaker>

               <p> Spoštovani gospod predsedujoči!</p>
               <p>Tisti, ki je zdaj zelo pozorno poslušal to, kar je govorila Eva Irgl, bi nedvoumno
               moral pritisniti na tipko, da mora minister takoj zapustiti ta prostor. Takoj!
               Brezpogojno! Kako si lahko nekdo predstavlja v demokratični državi, da je lahko
               pravosodni minister človek, ki je naredil vse to, kar je Eva postavila vprašanje. In
               niti na eno vprašanje ni odgovoril. Niti na eno. Zato ker so ta vprašanja zanj zelo
               problematična in se dotikajo integritete in vsega tega, kar je Eva govorila. In
               morale in etike. Stranka SMC, ki govorite o morali in etiki, in gospod, vi, ampak ne
               bom polemiziral z vami, ni govora. Vi, Mitja, govorite o morali in etiki, in potem
               brezpogojno tukaj pred vso slovensko javnostjo govorite, da podpirate takšnega
               človeka za ministra za pravosodje. Kakšna moralno-etična drža pa je stranka SMC
               potem? In kar je ključno, vi ste, gospod Mitja, dejali, da v Sloveniji, v naši državi
               ima oblast v rokah ljudstvo. Veste, kaj ljudstvo misli o pravosodni veji oblasti in
               tudi o Klemenčiču? 80 % ljudi pravi, da ta veja ne deluje v interesu slovenskega
               ljudstva, da dela proti interesom, da deli ljudi na prvo in drugorazredne. Bom potem
               navedel nekaj argumentov za to. In kako lahko vi na tak vehementen način in tako s
               superlativi zagovarjate takšnega človeka, ko slovensko ljudstvo, 80 % pravi, da sodna
               veja oblasti ne funkcionira, da dela izjemno slabo in da je naperjena proti večini
               državljank in državljanov. Naredite raziskavo, prosim, gospod Mitja, pa boste videli,
               kaj o tem mislijo ljudje. Potem pa se vi vprašate, ali je z nami, ki opozarjamo na te
               svinjarije, kaj narobe, ali je 80 % Slovenk in Slovencev neumnih. Na to vprašanje
               morate potem odgovoriti, če poznate ta odgovor. Veste pa, kakšno mnenje imajo ljudje
               in Slovenke in Slovenci o pravosodni veji oblasti v naši državi zaradi ekscesov, ki
               so se zgodili, bom nekatere potem naštel, pa vas bom vprašal, pa želim, da mi na to
               odgovorite, ker ste tako goreč zagovornik takšnega ministra. Tako moralno-etičnega
               ministra. In ko bo ta moralno-etični minister odgovoril na vprašanja, ki jih je
               postavljala moja kolegica Eva, konkretno odgovoril na ta vprašanja, potem se lahko pa
               začnemo pogovarjati o tistem, ali je in ali je on sam pri sebi razčistil določene
               zadeve. In če bi razčistil pri sebi določene zadeve, danes te interpelacije sploh ne
               bi smelo biti tukaj, ker bi moral že zdavnaj odstopiti.</p>
               <p>Rekli ste, to niste vi rekli, ampak nekdo iz vaše poslanske skupine, dasmo v SDS
               ostro nastrojeni proti gospodu Klemenčiču. Spoštovani, tisti, ki ste govorili v tej
               smeri, vas vprašam: koliko časa je ta vlada na oblasti? Sprašujem vas, koliko časa.
               Tri leta in pol približno. Mi smo vložili interpelacijo proti gospodu Klemenčiču po
               treh letih in pol, ko so stvari šle resnično preko vsakega roba, ko ni več vzdržno,
               ni možno tega več prenašati, da se delate norca iz vsakega posameznika ali Slovenk in
               Slovencev. Da enemu za 200 evrov prodajo hišo na dražbi, Jankovića oprostijo za 16
               milijonov evrov, da ne govorim o primeru, o katerem bom še govoril, Janković. Da ne
               govorim o primeru Tošić in tako dalje in tako dalje in tako dalje. Da ne govorim o
               primeru Frlinc. In primer Cekuta, španciranje skoraj z roko v roki po mariborskih
               ulicah. Dragi moji kolegi, glejte, to so vprašanja, na katera si mi moramo
               odgovoriti, če želimo govoriti o slovenski državi, če že govorimo o pravu, o pravni
               državi in vladavini prava v naši družbi. To so privilegiranci. To so privilegiranci
               na kubik in med njih sodi tudi gospod Klemenčič. Definitivno. Ker je steber vseh teh
               zgodb, del stebra, del verige! Del verige, ker je ni presekal! Če bi jo on presekal,
               nima veze, katere barve je. Ali bi bil minister iz Nove Slovenije, ali iz SD, ali iz
               vaše stranke ali katerekoli, če bi presekal to svinjarijo, ki uničuje slovensko
               državo, ki uničuje slovensko ljudstvo, ki razbija na vse možne načine enotnost
               slovenskega ljudstva s postopki, z načini, z obnašanjem, s svojimi prijemi in tako
               dalje. In povzroča to, kar sedaj čuti slovensko ljudstvo. Iz dneva v dan to
               razdvojenost, ta napad na vse možne načine, da bi slovensko ljudstvo razdvojili, da
               lahko elita, ki živi kot bogovi v tej državi, naprej vladala. To je vaša filozofija,
               to je doktrina, ki jo vi zagovarjate. Jaz sem proti temu. Slovenski demokrati smo
               proti temu, zato opozarjamo slovensko javnost in tudi vas politike, da naredite
               nekaj, da to presekamo. Če bi gospod Klemenčič to naredil, bi rekel, aha, ima resne
               namene spremeniti stvari. Pa tudi tiste napake, ki jih je naredil, bi priznal, bi
               rekel, glejte, to je bila napaka moja, to je bila napaka moja, to je bila napaka moja
               in tako dalje in tako dalje. Govorim v zvezi z odgovori na ta vprašanja, ki mu jih je
               Eva postavila. Ampak ni tega naredil. Z eno besedo tega ni omenil. Danes ne morem
               mimo tega, ko poskušate na vsak način prepričati, da v Slovenski demokratski stranki
               imamo neke posebne, kako bi rekel, želje, da bi uničili Klemenčiča. V tej razpravi
               sem danes to poslušal nonstop. To je Desus govoril, to … Glejte, imam zapisano, sem
               zapisal. To se meni zdi nenormalno stanje, da lahko nekdo govori o tem. Mi samo
               opozarjamo na nepravilnosti in o škodi, ki se dela slovenskemu človeku, tistim malim
               ljudem, tistim, ki nimajo nekaj milijonov na računu, ki nimajo ne vem koliko
               premoženja, kot ga ima gospod Klemenčič. In od kod njemu to premoženje? Zakaj pa ne
               bi pri njem preverili od kod premoženje? Zakaj pa ne? Ne glede na to, če je
               pravosodni minister. Spoštovani gospod Mitja, zakaj mi ne bi preverili premoženja, če
               moramo mi vse prikazati, vsak cent, ki si ga kje dobil. Zakaj ne bi preverili
               premoženjskega stanja tožilcev? Zakaj ne bi preverili premoženjskega stanja sodnikov,
               predsednikov sodišč, stečajnih upraviteljev in tako dalje? Pojdite si, lepo prosim,
               pogledat malo te ljudi, ki jih poznate ali pa ne, pa boste videli, kako ti ljudje
               živijo, kaj vse imajo! Kaj vse imajo! Tudi sodniki! Ne govorite tega, gospa Murgel,
               ker nimate o tem pojma. Jaz vam povem, grem enkrat slikat par stvari, pa vam prinesem
               slike, potem se bova pa midva menila o zadevi. In ne govorite vi nekaj na pamet. To
               se bo zgodilo, da bom to naredil, ker imam tega poln kufer, da zavajate, lažete in
               okoli prenašate slovensko ljudstvo. In to marsikdo od teh, ki sem jih sedaj naštel,
               ne vsi. Nekateri so pošteni. Hvala bogu, da so nekateri pošteni! Ampak veliko je
               takih, ki živijo na račun ubogega ljudstva, da se bogatijo. In ravno v tej pravosodni
               veji oblasti je tega ogromno. Lepo vas prosim, naštejte te zgodbe, ki sem jih jaz
               naštel zdaj. Pojdite pogledat k posamezniku, pa boste videli, kakšno premoženje
               imajo. Pa jih vprašajte, od kod jim premoženje. Vprašajte jih! Zakaj jih ne bi
               vprašali? Zakaj ne bi tega naredili, da razčistimo stvari? Pa da vidimo, da so vsi
               pošteni, da so tožilci pošteni, sodniki pošteni, vsi! Govorim o tistih, ki niso
               pošteni, ne o tistih, ki so. Ker veliko jih je poštenih, veliko pa nepoštenih. Ste
               videli – mislim, da je bilo na Facebooku – ogromna hiša ene tožilke ali sodnice iz
               Slovenj Gradca, ne vem točno. Vrtela se je dva meseca, tri mesece in nihče ni
               odreagiral. Zakaj ni šel nihče povprašat to gospo, od kod je pa ta denar dobila, če
               je sodniška plača taka ali pa recimo tožilska taka in taka. Od kod ga je to dobila?
               Pa če gledate te stečajne upravitelje in te povezave med sodniki in stečajnimi
               upravitelji, odvetniki in tako dalje. Kaj se je na tem naredilo, da bi se korupcija
               presekala. Bistvo je, da smo od gospoda Klemenčiča pričakovali, da bo presekal tiste
               kanale, ki iz ozadja manipulirajo s celo slovensko javnostjo. Poglejte, kaj je
               Klemenčič napisal, kar se tiče pravosodne veje oblasti v zaključku, v sklepnem
               govoru. Ko je odgovarjal na interpelacijo, je v predzadnjem odstavku napisal, »ne
               želim pa, da so te navedbe razumljene kot moje samozadovoljstvo s stanjem v
               slovenskem pravosodju. To gotovo ni optimalno ali zadovoljivo in kot minister za
               pravosodje se čutim odgovornega za to«. Zdaj pa vaš sprašujem, kolegice in kolegi,
               kaj pa je gospod minister naredil, ker se čuti odgovornega. Veste, kaj bi moral
               narediti? Takoj zapustiti ta položaj, ker ga ne obvlada, takoj zapustiti ta položaj,
               ker ga ne obvlada, če sam minister v zaključnem odgovoru to napiše. Pa kakega
               ministra pa imamo? Moral bi napisati, ta ukrep, ta ukrep, ta ukrep bo v 14 dneh tu v
               Državnem zboru, da bomo to situacijo rešili, da ne bo zagovarjal to situacijo. Lepo
               vas prosim, ja v kakšni državi pa živimo? Kakšni ljudje nas vodijo?</p>
               <p>Zdaj bom naštel štiri, pet argumentov, zakaj smo interpelirali gospoda ministra po
               treh letih in pol, da ne boste rekli, da imamo kakšne strašne zamere proti
               Klemenčiču. Gospod Klemenčič je leta 2008 postal državni sekretar – in je prav, da to
               povemo še enkrat, da bodo ljudje vedeli, za kaj gre – na notranjem ministrstvu, ki ga
               je takrat vodila Katarina Kresal. To je takrat najelo prostore za NPU na Dimičevi v
               Ljubljani za najemnino 136 tisoč evrov mesečno. Lastnik Jurij Pogačar, vsi veste, kdo
               je to, pa je banki plačeval kredit v višini 124 tisoč evrov mesečno. To pomeni, da je
               v žep pospravil vsak mesec 11 tisoč evrov. Seveda je bil osebni prijatelj Katarine
               Kresal. Goran Klemenčič pa je bil revizor celotnega projekta, kar pomeni, da je vedel
               za celotno zadevo. Seveda ni ukrepal, ni podal nobene kazenske ovadbe, ampak je
               preprosto predčasno zapustil položaj državnega sekretarja na notranjem ministrstvu in
               se je očitno dogovoril za novo službo. Le nekaj mesecev po odstopu je bil namreč
               imenovan za predsednika KPK, seveda za večjo plačo. In drugič, prav tako je gospod
               minister v času, ko je opravljal naloge predsednika KPK, bil dolžan poročati o svojem
               premoženjskem stanju Mandatno-volilni komisiji Državnega zbora. Na kar nekaj
               zasedanjih te komisije ni znal prepričljivo pojasniti, od kod premoženje, zlasti
               tisto, s katerim je lahko kupil graščino v Lukovici. Na zadnji seji omenjene komisije
               je začel celo kričati in je to sejo tudi protestno zapustil. Gospod Klemenčič je bil
               tudi predsednik KPK, pri katerem je Računsko sodišče Republike Slovenije ugotovilo,
               da je pri vodenju KPK kršil kar osem zakonov. No, zgodilo se ni nič. Za nagrado je
               bil imenovan za pravosodnega ministra. Seveda za večjo plačo. In tako dalje, in tako
               dalje. Še, recimo, ta zadeva. Bil je v vlogi predsednika KPK, ko je bil obveščen o
               tem, da je iranski poslovnež prek NLB opral milijardo dolarjev, mislim, da je to
               milijarda evrov, ne milijarda dolarjev in tako dalje in tako dalje, ne bom
               nadaljeval. Se pravi, več kot preveč argumentov je, da smo mi popolnoma upravičeno
               vložili to interpelacijo. Poleg tega kar sem jaz tukaj naštel, je še tistih 10
               vprašanj, ki jih je postavila moja kolega Eva. Če to ni dovolj velik argument! Poleg
               tega, da je pravosodje v naši družbi na najslabše možnem mestu zapisano pri ljudeh.
               Recite, kar hočete, tako je, definitivno. Vprašajte ljudi! Neverjetno je, če bi
               vprašali male ljudi, sploh ne upajo iti na sodišče. Ne upajo iti! Rečejo, »ne grem na
               sodišče, ker nimam nobene možnosti, če nimam debele denarnice«. Ko to ljudje povedo,
               potem je nekaj narobe. Potem je s sistemom nekaj narobe. In z glavo tega sistema je
               nekaj narobe. To vam jaz povem. Ljudje mi to povedo: »Ne grem se pravdat, ker nimam
               nobene možnosti. Ker tisti, ki ima denar, zmaga.« Ne govorite mi, da ni tako. Tisti
               lahko to govorijo, ki sedijo v debelih foteljih in jim je malo mar za malega človeka.
               Meni pa ni, ker prihajam iz krajev, kjer to zelo zelo čutim. Ljudje mi zaupajo. In
               hvala bogu, zato sem štiri mandate v Državnem zboru poslanec, ker sem iskren, pošten
               in odgovoren. Tisti, ki pa pravite, da ni tako, je pa veliko vprašanje, koga
               zastopate, zakaj tu sedite. Dokler bo tako, da bo ena ekipa držala skupaj, ena ozka
               skupina ljudi manipulirala s celo slovensko zgodbo, tudi z delom politike, ne bo
               rešitve v Sloveniji za malega človeka, za tiste, ki jim je treba pomagati, za kar smo
               pravzaprav mi v tem državnem zboru. Da pomagamo tistim, ki so pomoči potrebni, ne
               tistim, ki imajo vse.</p>
               <p>Danes smo govorili tudi o nekaterih ekscesnih primerih in govorili smo o tem, kako
               kdo ja sedeti, kako kdo ne sedeti, kako kdo biti v zaporu. Sprašujem vas, recimo,
               problem Zidarja. Kaj je z Zidarjem? Zakaj Zidar ni zaprt? Sprašujem vas, zakaj ni
               zaprt. Vas, koalicijo, pravosodnega ministra in vse tiste organe, ki imajo vpliv na
               to. Zakaj ni zaprt? Ali zato, ker je nosil po 30 % ali ne vem koliko denarja vsem
               političnim funkcionarjem takratne zgodbe? Ker mo mi preplačali kompleten avtocestni
               križ za 30 %? Kam je šel ta denar? Ste se kdaj vprašali? Zakaj ta gospod ni zaprt,
               vas sprašujem. Sprašujem vas, ali ste kdaj preverili premoženje Isajlovića. Ste kdaj
               preverili premoženje Jankovića? Ste ga preverjali – ampak kaj se je zgodilo? 16
               milijonov je bilo potem odpisanih. To je zgodba. Ali ste kdaj pregledali premoženje
               Zemljariča? Ste kdaj to naredili? Da ne govorim o bankirjih, ki so pokradli, ker smo
               toliko in toliko denarja vložili v banke skozi vplačilo. Narod je dal denar v banke,
               da smo sanirali lopovščine ravbarjev. Tisti nam še danes krojijo zgodbo. To se vam
               zdi normalno, pošteno? Je to pravna država? Je to veja oblasti, ki ji je vredno
               zaupati? Prej sem omenil Tošića, prej sem omenil te stvari. Ali je to normalno? Je to
               normalno, vas sprašujem. Potem pa nekoga za eno škatlo vžigalic zaprejo za pol leta
               ali pa za leto dni. Ti pa so se vsi izognili. Da ne govorimo o zastaranju stvari.
               Kakšna pravosodna veja oblasti je to, da se lahko znova in znova eni eliti dogaja to,
               da mu primer zastara. Lahko bi našteval še tisoč in en primer.</p>
               <p>Mislim, da je dozorel trenutek in da je interpelacija, ki smo jo vložili,
               upravičena. Gospod Klemenčič mora, če ima malo morale in etike, takoj ta položaj
               zapustiti. Zato ker je kontaminiran zaradi tega, kar smo tukaj notri navedli.
               Kontaminiran! In to je treba preprečiti, to verigo je treba presekati. Ko bomo to
               naredili, bo Slovenija zadihala, bodo ljudje lahko normalno živeli in ljudje ne bodo
               govorili, da ne morejo iti na sodišče, da se bojijo sodišča. Kakšna pravna država je
               to, da se ljudje, lastni državljani bojijo sodišča? Katastrofa.</p>
               <p>Jaz bom interpelacijo podprl.</p>
            </sp>
            <sp xml:id="SDZ7-Redna-35-2017-11-17.sp83">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa, gospod Pojbič.</p>
               <p>Saj imate pravico misliti in govoriti, kar hočete, samo očitati 89 poslancem, da ste
               vi edini, ki razumete malega človeka, to je pa malo preveč. Vsi smo bili izvoljeni.
               Jaz, odkar se spomnim, sem se zavzemal za socialno zgodbo in za, če hočete, tako
               imenovani J in tako dalje. In očitati, vključno z menoj, mislim, da je nekorektno. To
               pa, lepo prosim, na neki točki se pa le malo probajte zadržati.</p>
            </sp>
            <sp xml:id="SDZ7-Redna-35-2017-11-17.sp84">

               <speaker>PODPREDSEDNIK PRIMOŽ HAINZ:</speaker>

               <p>Replika, Marijan Pojbič.</p>
            </sp>
            <sp xml:id="SDZ7-Redna-35-2017-11-17.sp85">

               <speaker>MARIJAN POJBIČ (PS SDS):</speaker>

               <p>Spoštovani gospod predsednik, jaz tega nisem rekel. Jaz sem rekel, da sem tisti, ki
               se za to borim. Sploh pa nisem rekel, da vi niste tisti. Tega pa ne govorite, to ste
               si pa izmislili.</p>
            </sp>
            <sp xml:id="SDZ7-Redna-35-2017-11-17.sp86">

               <speaker>PODPREDSEDNIK PRIMOŽ HAINZ:</speaker>

               <p>Rekli ste, edini. Prav, dobro, sva se razumela.</p>
               <p>Besedo ima gospod Bojan Podkrajšek, pripravi naj se gospod Janko Veber.</p>
               <p>Izvolite, gospod Podkrajšek.</p>
            </sp>
            <sp xml:id="SDZ7-Redna-35-2017-11-17.sp87">

               <speaker>BOJAN PODKRAJŠEK (PS SDS):</speaker>

               <p>Spoštovani podpredsednik Državnega zbora, hvala za dano besedo. Cenjeni državni
               sekretar, kolegice in kolegi!</p>
               <p>Seveda se čuti malo nervoze danes. Verjetno je to vzrok slabega dela ministra za
               pravosodje v Republiki Sloveniji. Jaz sem trdno prepričan, da vsi, ki smo šli na
               zadnje volitve v letu 2014, smo šli z odgovornostjo, da kaj dobrega postorimo za
               državo, v kateri živimo. Dejstvo je tudi, da je bil prvi na teh volitvah gospod
               Cerar, ustavni pravnik. Bom rekel tako, dokler ni imenoval za pravosodnega ministra
               gospoda Klemenčiča, ker sem večkrat naiven, sem še mogoče verjel v uspeh tega
               mandata. Ko se je to zgodilo, sem začel močno dvomiti v ta mandat, predvsem pa v
               področje pravosodja. Danes je nelagodna seja, verjetno komu v tem Državnem zboru.
               Predvsem poslankam in poslancem koalicije, ki vedo in so že ob imenovanju tega
               ministra bili nejevoljni, po treh letih in pol pa morajo braniti to interpelacijo. In
               ta minister, spoštovani, predvsem vi iz največje koalicijske stranke, vam je večkrat
               zagodel v mandatu. Mislim, da bi bilo to prav, da bi tudi kdaj priznali. Danes smo
               velikokrat slišali, da v stranki SDS pri tej interpelaciji uničujemo ministra
               Klemenčiča. Prav gotovo to ne drži. Minister Klemenčič pa uničuje pravno državo. V to
               sem prepričan, pa bom tudi potem imel nekaj argumentov. Ne želim se ponavljati na
               segmentih, ki so že bili danes mnogokrat povedani. Če sem kdaj podvomil v tega
               sedanjega ministra, pa takrat predsednika protikorupcijske komisije, ki je po
               naročilu skupine ljudi, ki obvladujejo ta prostor in ki so leta 1990, ko se je
               Slovenija osamosvojila, vzeli pravosodje pa sodišča v svoje roke, in to jim uspeva
               tudi v letu 2017 pa v mandatu 2014–2018, pod vodstvom tega pravosodnega ministra,
               sem, ko je ne glede na to, kaj se bo v Sloveniji zgodilo, tudi za ceno težkega stanja
               v Sloveniji, zrušil takratno Vlado. Takrat sem se prvič ustavil pri tem sedanjem
               ministru.</p>
               <p>Jaz sem temu ministru, če grem konkretno od primera do primera, v tem mandatu
               postavil kar nekaj poslanskih vprašanj na temo enega gradbenega podjetja, ki ga je
               stečajni, stečajni lahko rečem, da bodo vsi razumeli, ki spremljajo to sejo,
               ogoljufal za 1,7 milijona evrov. Pa ne govorim, da je za to kriv minister. Kaj hočem
               povedati? Ko sem večkrat to poslansko vprašanje postavljal, je prišla zadeva tako
               daleč, da sta ta stečajni upravitelj in prvi človek sodišča vsak torek savnala
               skupaj. Na deponiji pa imela 1,7 milijonov evrov deponiranega denarja, čakajoč, da bo
               to podjetje, ki je bilo oškodovano, čez noč umrlo. Žal se to ni zgodilo. Ta stečajni
               je začel nervozno prenašati svoje premoženje na svojce. To je bil prvi pokazatelj, da
               se nekaj dogaja. Kaj hočem s tem primerom povedati? S tem ministrom ne bom nikoli
               trdil, da so vsi sodniki slabi. Imamo prav gotovo mnogo dobrih sodnikov. Ampak s tem
               ministrom je ta plevel v sodiščih vzklila. In se mnogo pogosteje meša z zrni. To je
               eden od primerov, kaj je počenjal prvi človek enega od sodišč v Sloveniji s stečajnim
               upraviteljem.</p>
               <p>Spoštovane poslanke in poslanci, predvsem tisti, od kod izhaja vaš minister, grem še
               k eni konkretni zadevi, ki jo prav zagotovo minister pozna. Prvi je, ki bi moral
               skrbeti v Republiki Sloveniji za pravno državo, da bi sodstvo bilo enako za vse in da
               bi bilo sodstvo pošteno. Objekti, ki so v lasti države in jih država obnavlja, skupaj
               s tujo državo, se nekdo v času obnove zemljiškoknjižno vknjiži na objekt. Vemo,
               minister bo verjetno vedel, kdo je potem v tem objektu živel. Še enkrat ponavljam,
               objekt, ki je v lasti države, država ga obnavlja z denarjem davkoplačevalcev,
               finančno pomaga tuja država ministrstvu, med obnovo se nekdo zemljiškoknjižno vknjiži
               na objekt. In vknjiži ta, ki ta zavod vodi. Pa še mogoče en primer. Nekdo kupi grad,
               mnogi si niti osnovnega stanovanja ne morejo kupiti oziroma zgraditi hiše. Nekdo kupi
               grad, seveda veliko megle in veliko smrdi okoli tistega grada po finančni plati, to
               je en del zgodbe. Drugi del zgodbe pa je, da nekdo med 300 in 400 tisoč evri
               preusmeri denar, ki je bil namenjen za obnovo ene male cerkvice oziroma kapelice, ki
               je v lasti Republike Slovenije, in ga preusmeri v ta zasebni grad. Jaz sem trdno
               prepričan, pa tudi primer pozna ta minister, ki skrbi za pravico v Republiki
               Sloveniji. To so primeri, ki jih poznam. Nisem pravnik in ne bom se spuščal na nivo
               prava v Republiki Sloveniji. Vem pa iz svojih dolgoletnih izkušenj, kaj je pošteno in
               kaj ni pošteno v Republiki Sloveniji.</p>
               <p>Skozi ves dan spremljam nekatere, ko se mogoče posmehujejo, ko se norčujejo, eni
               celo govorijo, da ni potrebna ta interpelacija, eni govorijo, kot sem že prej rekel,
               da tega ministra uničujemo. Spoštovane kolegice in kolegi, vsi, ki smo bili izvoljeni
               v Državni zbor, vsi ki smo šli kandidirat, nismo vedeli, ali bomo v koaliciji ali
               opoziciji. Ampak ne glede na kateri strani sedimo, vsi mi smo odgovorni za stanje v
               Republiki Sloveniji.</p>
               <p>Če bi šli na ulico delat anketo, kaj pomeni koalicija in kaj pomeni opozicija, bi
               verjetno bili slabi rezultati. Naša skupna odgovornost je, da se danes zamislimo in
               tudi če je komu smešno in tudi če kdo v Državnem zboru misli, da je ta interpelacija
               nepotrebna. Ta interpelacija je potrebna, da minister, ne glede kako se piše, gre s
               tega položaja in na to mesto pride nekdo, ki mu je za pravično Slovenijo. Hvala.</p>
            </sp>
            <sp xml:id="SDZ7-Redna-35-2017-11-17.sp88">

               <speaker>PODPREDSEDNIK PRIMOŽ HAINZ:</speaker>

               <p> Hvala lepa.</p>
               <p>Besedo ima gospod Jani Möderndorfer, pripravi naj se gospod Igor Zorčič.</p>
               <p>Izvolite, gospod Jani Möderndorfer.</p>
            </sp>
            <sp xml:id="SDZ7-Redna-35-2017-11-17.sp89">

               <speaker>JANI (JANKO) MÖDERNDORFER (PS SMC):</speaker>

               <p> Hvala lepa, podpredsednik.</p>
               <p>Bom začel s tistim delom, ki me najbolj zabava, zakaj je ta interpelacija danes
               potrebna. Verjetno zato, da spregovorijo tisti, ki tri leta in pol pravzaprav zelo
               malo govorijo v Državnem zboru, bližajo se volitve, in zdaj mislijo, da bodo vse
               noter prinesli, ko bodo razpravljali ob teh interpelacijah.</p>
               <p>To seveda ne velja za tiste, ki to počnejo celo leto in sami se boste že prepoznali,
               kdo kam kaj paše. Ne, ne, saj ne velja to za vse, tako da ne bo pomote. Ampak to se
               naj zamisli vsak zase. Ja, okej. No, pa pojdimo na interpelacijo.</p>
               <p>Večkrat sem že povedal, ampak če je 80 % interpelacij v vseh mandatih vložila v
               resnici SDS, potem bi pravzaprav morali vedeti, da so super junaki in strokovnjaki
               ter poznavalci za to, kaj to interpelacija je. Pa žal vam po teh 80 % gre malce na
               slabše, ker vedno slabše in slabše interpelacije izdelujete. Zdaj pa ne vem, ali vam
               je zmanjkalo volje, energije ali pa to počnete namenoma, zato da pravzaprav iščete
               neke nove poti ali pa da mogoče pride do kakšne nove verzije, ki bi prinesla mogoče
               kakšno novo prakso. Nekaj vas je bilo danes, ki ste v resnici omenili – ne na tej
               strani, na tej strani – da je sama interpelacija pravzaprav že zaradi tega, ker po
               ustavi in po poslovniku vsi vemo, da velja interpelacija samo za tisto obdobje, v
               katerem je minister/ministrica ali predsednik vlade tudi deluje. Vendar na nek način
               skozi zadnja vrata, kar naprej hočete pripeljati to famozno zgodbo, da pravzaprav je
               treba nekomu od rojstva sleči hlače in nenazadnje sami v svojih nekih razpravah
               pravzaprav priznavate in rečete, da ta minister v resnici niti ne bi smel postati
               minister, kar pomeni, da v resnici že ko je bil izvoljen, bi po tej logiki vi morali
               že naslednji dan podati interpelacijo. Vsaj glede na te razloge, ki jih vi navajate
               kot argument, bi lahko naredili to že naslednji dan. Zakaj? Ker večina stvari, ki ste
               jih danes govorili, so je zgodila pred njegovim imenovanjem in preden je postal
               minister in zato ste imeli že v bistvu vse te fajle in mape že pravzaprav spisane.
               Dodati ste morali samo v bistvu to, kar se je v bistvu z zakoni po vaši ideji
               sprejemalo oziroma s tistim, s čimer vi pravzaprav niste zadovoljni, pa roko na srce,
               vi v nobenem primeru ne bi bili zadovoljni. Ta minister bi lahko naredil, kar bi
               hotel, pa vi na koncu ne bi bili zadovoljni. Pa veste, zakaj? Zaradi tega ker on ne
               more narediti takšne reforme, kot jo vi lahko naredite. Ker vi bi nekaj drugega
               naredili, vi bi stvari poenostavili. Danes veliko slišim govoriti o človekovih
               pravicah, veliko o ne vem kakšen pravičnem sodnem sistemu, ampak ste pa stranka, ki
               je v tem državnem zboru samo v tem mandatu največkrat govorila o zanič in nepoštenem
               sodstvu. Zraven seveda hitro dodate, tako kot vaš zadnji razpravljavec, ta stavek mi
               je bil najbolj všeč, da večina sodnikov pravzaprav je dobrih sodnikov, ampak v času
               ministra Klemenčiča je pa plevel vzniknil. Pa kdo vas bo pravzaprav razumel, kaj ste
               hoteli povedati? To se pravi, če je večina sodnikov dobrih, zelo malo zanič, ampak v
               resnici je v času Klemenčiča pravzaprav večina postala zanič. Razložite si to logiko,
               jaz si je ne znam.</p>
               <p>Ker pa bi šli vi radi na ta prvi del, kjer ste pripeljali notri to zadevo, o kateri
               je Državni zbor ustanovil preiskovalno komisijo, ki je pravzaprav edina pristojna, da
               preiskuje primer pranja denarja, kar se tiče politične odgovornosti in eventualne
               možnosti spremembe sistemske zakonodaje, da do tega ne bi prihajalo, če bo to
               komisija potrdila., Je pa zanimivo, da praktično zdaj že na ne vem koliko odborih, na
               različnih komisijah pravzaprav ves čas pripeljete to temo z enim samim namenom, ker
               bi se vsi radi po malo s tem ukvarjali. Še več, celo na interpelacijo pripeljete.
               Istočasno, pustimo zdaj to, da je to vse nezakonito, kar počnete, še več, sklicujete
               se na razna, bom rekel, zaslišanja oziroma informativne razgovore, kakorkoli vi temu
               rečete, ki pa so v resnici bili spet na nek način v bistvu brez kakršnekoli pravne
               podlage. Nekateri celo razpravljate danes o stvareh, kjer so bile zaprte seje, in to
               z enim samim namenom, govorim o MVK, ki je bil v prejšnjem mandatu. Si morate
               misliti, o MVK v prejšnjem mandatu! Govorimo pa o ministru Klemenčiču v tem mandatu,
               in mu znotraj interpelacije to celo očitamo. Govorite o tem, da ne želi predstaviti
               svojega premoženja in ne vem kaj še vse. Lepo vas prosim, jaz zdaj ene stvari več ne
               razumem – ali minister ni prijavil KPK svojega premoženja? Če ga ni, bi verjetno KPK
               po uradni dolžnosti in po zakonu moral speljati vse potrebne postopke, da bi ga
               opozoril, oglobil in ponovno pozval, da to naredi in slej kot prej to tudi
               obelodanil. In še drugi postopki so za to potrebni. Ne vem. Ali pač govorite o nečem,
               kar se tega ministra ne tiče, ampak se tiče predsednika KPK in s tem neposredno
               posegate v razpravo o nekem neodvisnem organu, ki se ga naša interpelacija sploh ne
               sme in ne more dotakniti. Ker interpelacija je rezervirana za ministre, predsednika
               Vlade in nikogar drugega. Ne za KPK. Ampak to danes vi ves čas demonstrirate v tej
               razpravi. En kup neumnosti poslušam tukaj, ko razpravljate o tem, koliko ima minister
               kredita in kako ugoden kredit je dobil. Ja, oprostite, gospa Eva Irgl, kako pa vi to
               veste? Ste bančnik? Ali ste takrat izračunali, da je bil pa to prepoceni kredit? Ali
               kako? A ste kakšnega najeli? Niste pa povedali v svojem govoru in nastopu, da ste
               prišli nezakonito do teh podatkov. Tega pa ne poveste slovenski javnosti. In da še
               danes operirate s podatki, ki so osebne narave. In samo zaradi tega je bila zaprta
               seja MVK. Samo zaradi tega. Ne zaradi tega ker bi se govorilo o nekih tajnih
               podatkih. Ne. Ker je šlo za varstvo osebnih podatkov, zato je bila zaprta seja. Niti
               ne poveste, da ta isti MVK ni naredil tistega, kar bi moral narediti, če bi hotel
               takratnega predsednika premoženjsko preiskati. Ustanoviti bi moral senat, bodisi
               celotno komisijo ali pa samo določene posamezne člane. Ni tega naredil! Niste
               povedali, da je predsednica takratnega MVK nezakonito, brez sklepa MVK prišla do
               zahteve podatkov o osebnem premoženju ministra Klemenčiča tako na banki in vsepovsod.
               To povejte po resnici, da bomo vedeli, kaj pravzaprav govorimo. Ker ljudje ne vedo,
               kaj to vi govorite tukaj na pamet. Eni zaradi tega ker nimajo zgodovinskega spomina,
               eni zaradi tega ker niso bili zraven. Jaz pa sem bil. In se mi zdi to perverzno, kar
               danes govorite. To je laž, izmišljotina se temu reče po slovensko. Ne zavajanje –
               laž, laž in še enkrat laž! Nič drugega.</p>
               <p>Naslednja stvar, ki je zelo pomembna in jo je treba na glas povedati, da bomo
               razumeli, o čem se pogovarjamo. Danes je gospod Gorenak tukaj govoril, mimogrede je
               omenil naslednji stavek, da tisti, ki bere, pravzaprav nima lastnega mnenja oziroma
               da ni prepričan v to, kar govori. Žal moram reči, da tisti, ki ne bere, se dostikrat
               zmoti, ker misli, da vse ve in zna na pamet vse podatke. Danes je gospod Gorenak
               povedal nekaj neresnic v tem svobodnem govoru, v katerega tako zelo verjame. Pa
               pojdimo pogledat, kaj je pravzaprav povedal. Povedal je, da se v resnici minister
               hvali, kako pravzaprav se je zmanjšalo število sodb zaradi katerih, da ne dolgovezim,
               so bili problemi pred Evropskim sodiščem in v bistvu omeni tudi primer Šilih, s
               katerim se je pravzaprav po toliko letih agonija zaprla. In potem reče gospod Gorenak
               naslednji stavek: »Ali povedano drugače, Evropsko sodišče za človekove pravice je
               obsodilo Slovenijo, ker so naša sodišča kršila človekove pravice in državljani so
               zato plačali takšne in drugačne zneske. Da bi bila ironija še večja, minister se
               pohvali s primerom Šilih, to je tisti fant, 20 let star, leta 1990, ki so ga v
               bolnišnici v Izoli »zašuštrali«, tako da je umrl, kolikor vemo.« V enem stavku pove
               štiri neresnice. Fant ni bil star 20 let, ampak je bil star 21 let. Drugič, to se ni
               zgodilo 1990. leta, ampak se je zgodilo 1993. leta. Tretjič, ni umrl v Izoli, ampak
               se je zgodilo v Slovenj Gradcu, umrl je pa v Ljubljani. Toliko enih neumnosti je
               povedal, da se zdaj sprašujem, kaj je sploh res in kaj ni. Potem pove famozni stavek
               na koncu, zadnji stavek, ki je pa ključen: »In zdaj se minister hvali s tem, da je ta
               primer rešil. Ja, seveda, če ga je rešilo Evropsko sodišče za človekove pravice in ne
               naše sodišče. Kaj pa ima minister s tem, razen tega da se pohvali?« No, zdaj pa
               pojdimo k bistvu, da bomo razumeli. To sem mu moral povedati, da bo tudi slovenska
               javnost, ki to spremlja, razumela, o čem se pogovarjamo. Ta nesrečen primer je trajal
               toliko časa, ker ga nihče mediacijsko v tej državi ni hotel rešiti. Slovenjgraška
               bolnišnica je bila prepričana, ker materialni dokazi sploh niso stekli do konca, da
               bi jim dokazali, da bi bili krivi, in obratno, sodišče je vedno vračalo nazaj na prvo
               stopnjo od začetka in zadeva bi trajala toliko časa, da bi se na koncu, bog se ve
               kdaj, zaključila. Ampak da ne bo pomote. To je bilo 1993. leta. SDS vlada je bila –
               kdaj? Od 2004 pa do 2008. Potem je bila pa še enkrat vmes, se pravi leta 2011. A se
               je kdaj soočila s tem primerom? Je kdaj slovenska vlada reševala ali poskušala rešiti
               problem Šilih? Nikoli. Zato, gospod Gorenak, sram naj vas bo, da danes govorite o
               tem, kako pravzaprav minister nima nič s tem. Za časa tega ministra je prišlo do
               mediacije in tudi ne nazadnje tudi do štirih dogovorov znotraj te mediacije, s katero
               se je zadeva zaprla. Tudi zaradi tega primera imamo projekt Šilih, drugače ga ne bi
               imeli. Se opravičujem, ampak tisti, ki enostavno mislite, da boste zavajali in kar
               tako blato vrgli v propeler in govorili samo o tistem, kar pravzaprav znate govoriti,
               to pa je, moram reči, da »pojbičizma« sicer vedno težje prenašam, ampak lahko jih pa
               dam v skupni imenovalec. In danes smo imeli zopet tisto, kar poslušamo že zadnjih
               nekaj let, kar naprej isto: elita, korupcija pa mali ljudje. To so tri besede, ki
               pravzaprav začinijo pravzaprav vsak njegov govor. In na koncu se zgodi in pove, da ta
               minister je kontaminiran, reče, »kontaminiran«. Oprostite, postavil vam bom retorično
               vprašanje, če veste sploh, kaj to pomeni. Je Janez Janša kontaminiran poslanec? Mi se
               enostavno moramo osredotočiti na vsebino interpelacije, ne pa na tisto, kar
               pravzaprav ni. Zdaj vam bom pa povedal, kako je SDS vlada urejala primer sodnega
               spora, ki je tekel leta in leta, pa mislim, da je celo takratni minister Gorenak
               sodeloval, lahko pa da se motim, ampak to niti ni več toliko pomembno. Bolj pomembno
               je, kako so ga rešili. Drobiž za 11 let mučenja. Vsi poznate primer Robert Fojkar.
               Šlo je za osebo, ki je bila obtožena za pedofilijo. V času njegovega sodnega procesa
               se mu je nonstop zadeva obnavljala, na prvostopenjsko, drugostopenjsko in tako
               naprej. Človek je vmes zbolel, se preselil, vmes psihično in fizično ter ekonomsko
               propadel. Na koncu se je zgodba končala tako, da je takratna SDS vlada posegla v
               zgodbo in naredila mediacijo in za 6 tisoč evrov odškodnine in opravičilo zaključila
               primer za 11 let trajanja vseh škod. Tega gospoda sem videl na koncu pred sodiščem v
               tisti znani zgodbi, ki je vsakdan prepevala in vzklikala, kako pravosodni sistem ne
               funkcionira. Je pa res, da preden je do te mediacije prišlo, je grozil, da se bo pred
               parlamentom zažgal. In takrat je ukrepala. Ampak ne, ne ukrepa se na tak način. To je
               problem tistega, kar vi očitate. Poglejte in si enkrat v ogledalu nastavite, kaj
               pravzaprav ste vi v preteklosti počeli. Niste brezmadežni! Ne govoriti o tem, ko
               govorite politične elite. Dajva primer. Hipotetično, recimo, da naslednje leto
               pridete na oblast. Kako boste vi sami sebi rekli? Ste elita? Boste politična elita?
               Ne. Kaj boste vi? Proletarci na oblasti ali kako? Kaj si boste si rekli? Nekaj boste
               morali. Problem imamo. Dajte no, lepo vas prosim, pa to je smešno, kar govorite!
               Posnemite si na trak pa si doma vrtite, mogoče bo pomagalo. Jaz svojim kolegom, ki se
               učijo za tolmače slovenskega znakovnega jezika, vedno rečem: »Glejte se v ogledalo,
               edino tako se boste kaj naučili.« Ne vem, kolega, če kaj gledaš samega sebe oziroma
               poslušaš, da boš spoznal napake. Saj to je dobro, da ne boš mislil, da je to slabo,
               daleč od tega. Vsak dober retorik mora sam sebe najprej videti, kaj pravzaprav počne.</p>
               <p>Gremo naprej. Kako je prišlo do te interpelacije? Da je interpelacija smiselna, je
               smiselna samo takrat, kadar ima vsebino, seveda pravo. In kar je še bolj pomembno –
               da tudi učinkuje. In ste mojstri vlaganja interpelacij, vsebinsko sicer iz leta v
               leto slabši, ampak znate pa izbirati ta pravi trenutek. Ker sem vam prej dokazal, da
               pravzaprav je interpelacija tako napisana, da bi jo lahko naslednji dan po imenovanju
               ministra vložili, ker vsebuje praktično 80 % vsega iz preteklosti, ne pa iz tega
               mandata, imate en resen problem, namreč odgovoriti na vprašanje, kaj ste čakali tri
               leta in pol, če pa vi že tri leta in pol veste, da je to najbolj zanič minister. Kaj
               ste čakali? Čakali ste pravi trenutek. Pojbič govori o malih ljudeh, ki vedno
               nastradajo v tej ljubi Sloveniji. Vedno nastradajo. Ko smo imeli tukaj ZKP, ste
               glasovali proti. In s tem ZKP bi pa lahko te velike barabe lovili. Tega pa ne
               poveste. In ste seveda odtegnili možnost in danes nonstop spet kričite o tem, kako se
               bo neka grozota zgodila, če se bo ta ZKP zopet ponovno pojavil v sistemu. Bo vsi s
               tem zadovoljni? Bodo s tem vsi zadovoljni? Ne vem. To je pravica vsakega poslanca in
               poslanke, ki odloča o tem, da se sooči z materijo, vsebino, o njej razpravlja, daje
               pripombe, amandmaje in seveda na koncu vedno pride do kompromisa. Vprašajte ministra,
               je on zadovoljen s končno verzijo. Ne! Veste, parlament je vedno tisti, ki potem na
               koncu malo obrusi robove, spreminja tekste in na koncu pridejo celo kakšni taki
               zmazki, da jih moramo sami za seboj popravljati. Zakaj? Zaradi tega, ker v danem
               trenutku, ko vlagamo, je to to. Ampak potem se vedno reče, da je tisti minister
               sprejel ta zakon. To poslanci največkrat tako rečemo in ga celo poimenujemo po
               tistem, ki ga je vložil, a sami smo ga izmaličili. Tako je, mimogrede, tudi prišlo do
               tega famoznega amandmaja, katerega jaz, mimogrede, nisem podpiral. In mi je škoda, da
               zaradi ene malenkosti na koncu pade vse. In kako ste vložili? Seveda ste čakali na
               pravi trenutek. To vam govorim samo zato, da boste vedeli, da je v resnici ta
               interpelacija v bistvu samo predvolilni inštrument in nič drugega. Cela slovenska
               javnost ve, da ta interpelacija ne bo podprta. Je potrebno o interpelaciji govoriti?
               Ne. To pot pa res ne, ker ste že na najmanj desetih sejah povedali bistveno več pa
               bistveno boljše kot danes. Danes razen treh poslancev govori sama tretja liga v SDS.
               Kar pomeni, da niti resne pozornosti več ne dajete tej interpelaciji, ampak jih samo
               štemplate, da jih bo vedno čim več. 26. septembra je Državni svet izglasoval veto na
               ZKP, 27. vi vložite interpelacijo. Kdo Državni svet – danes lahko na glas povem –
               obvladuje, da lahko vloži veto? SDS! Preštejte se, koliko vas je tam notri. Saj
               kolega Pojbič, mogoče ti res ne veš, ker še niso dojel tega, ampak O. K., vse je
               mogoče. To je seveda resen problem.</p>
               <p>Podpredsednik, boš mi dal možnost, da jih malo umiriš. Lahko? Jaz sem bil ob devetih
               zjutraj popolnoma tiho, še oglasil se nisem, še zakašljati si nisem upal, ker sem
               čakal, da bom prišel na vrsto. To se mi zdi ena najbolj, bom rekel, takih norih
               interpelacij. Potem pa, bom zaključil zdaj s tem delom.</p>
               <p>Gospod Gorenak reče naslednji stavek, ta mi je bil najbolj všeč – res je, v tem
               parlamentu in v Sloveniji je zgodovinski spomin za marsikoga že zdavnaj izginil – in
               reče: »Kako si upa ta minister reči, glave bodo padale.« Reče, kako si to upa reči.
               Kolega Gorenak, ogromno Slovencev je bilo veselih in zadovoljnih, da je to minister
               rekel, ampak, zdaj se dajva pa vprašati tisto, kar je pravzaprav problem lahko. Ali
               lahko to minister reče ali ne sme? Zanimivo, moja interpretacija je, da lahko reče.
               Lahko reče! Pa veste, zakaj? Zaradi tega, ker včasih mora minister tudi zelo jasno
               dati sporočilo, kaj si on misli o teh stvareh. Drugo je, če bi on napisal elektronsko
               pošto pa naročil sodnikom pa tožilcem pa ne vem komu še vse, kaj vse morajo oni
               početi. Tega, oprostite, ni naredil. Je dal pa eno sporočilo, metaforično, kaj bo on
               naredil v sistemski zakonodaji, ker to možnost ima, da predlaga skozi vlado, da
               seveda bo poskušal take stvari onemogočiti, ker to pač preprosto je nedopustno. Res
               pa je problem, kako seveda potem na koncu vsi to interpretirajo. Dobro, za SDS itak
               vemo, da interpretacija je vedno samo takšna, kot jo oni vidijo v nekem svojem svetu,
               v svojem milnem mehurčku, in ne nazadnje tudi za potrebe politične diskusije in
               uveljavljanje nekih svojih pogledov na neka določane vprašanja. To še razumem. To še
               razumem! Ampak, da pa postavljate to kot ena dejstva; povejte mi člen pa zakon, da
               minister tega ne sme reči. Povejte mi, kje to piše! Kje piše, da tega ne sme reči? In
               potem reče, naprej, v nadaljevanju, »tega še v rajnki Jugoslaviji, v prejšnjem
               sistemu, si kaj takšnega ne bi drznili narediti.« Spoštovani kolega, poslanec
               Gorenak, glede na to, da niste stari več 20 let, vi veste, kdo je Vinko Hafner. In vi
               veste, kaj je Vinko Hafner naredil. Zažugal je … Tako je, ja. Tako, s prstom je
               zažugal Miloševiću in to je bilo bistveno hujše dejanje takrat, ker zaradi tega bi mu
               takrat lahko pa tudi glava odletela. Ampak ne tako, da bi šla direktno po sodnem
               sistemu, ampak tako, da bi ga avto povozil, pa še kaj drugega bi se mu zgodilo, ker
               veste, kakšna situacija je takrat bila v prejšnjem režimu. To so počeli in to ornk
               počeli. Tako ne drži tista vaša teza, da je minister si dovolil nekaj, kar si še v
               največjih diktaturah ali ne vem kakšnih režimih niso dovolili. Hujše stvari so si
               dovolili. Je pa res, da vsak minister ima svoj način. Veste, eni so se v peni kopali,
               pa skakali po televiziji, eden je pa samo jasno povedal, kaj si misli o tem in je dal
               svoje sporočilo. That's it! Pa tehtajmo! Ta je dobil interpelacijo, tisti je pa
               odstopil, pa šel zaradi tega, ker je afne guncal. Po peni.</p>
               <p>Mislim, da bomo imeli tega vedno več. Itak spet že napovedujete novo interpelacijo.
               Če sem zadnjič govoril, da bomo dobili dve, ste to hitro uresničili, ker ste imeli to
               v planu. Ampak v resnici se bomo ukvarjali, glede na to, da je gospod Gorenak potrdil
               včeraj, se bomo ukvarjali z ustavno obtožbo, kar pomeni, da bomo govorili od tu pa do
               večnosti o vsem. Ker če interpelacija prenese takšne nesmisle, kaj šele ustavna
               obtožba. Mislim, da je prišel trenutek, da če že res razpravljate – sedaj kolega ni
               notri v dvorani, ki je bil zadnji razpravljavec, je rekel naslednji stavek: »Dajmo
               skupaj kaj narediti za Slovenijo. Dajmo kaj narediti!« Sedaj ne vem, ali se je hecal,
               ali je provociral, ali je pa res mislil, da mu bo kdo verjel, da to misli resno.
               Oprostite, s takšnim načinom ni nobene volje in potrebe. Rajši povejte, za oblast nam
               gre, mi moramo zmagati naslednji mandat. Ker če ne bomo zmagali, bo naš Janez moral
               iti, ker to je pa res nedopustno, da še tretjič izgubi. In to je problem.</p>
               <p>Kolegica Eva Irgl je danes tak slavospev naredila, ker sem jo poslušal zelo pozorno
               in natančno, da počasi že razmišljam, da že verjame v to, da ima polboga za svojega
               šefa, da je tako brezmadežen, tako lepo je o njem govorila. …<stage>/ oglašanje iz klopi/</stage>
               Ne, ne! Kako se je zgodila krivica princu teme, o tem je bilo govora. Namreč, zakaj –
               in s tem bom tudi zaključil. Zaradi tega, ker v resnici ta interpelacija temelji na
               vsej bolečini in travmi, ki jo doživlja vaš šef. On je zelo jasno povedal s stavkom v
               prejšnjem mandatu in to se vleče kot jara kača: »Boril se bom z vsemi pravnimi in
               političnimi orodji, ki jih bom imel na razpolago.« Političnih ni imel – sedaj jih
               ima. In sedaj še to počne. Sploh je pa en velik vseved in vsepoved. Kdo bi si mislil,
               da bo gospod Klemenčič nekoč minister.</p>
               <p>Te interpelacije seveda ni za podpreti. Pa ne zato, ker koalicija deluje in ne vem
               kaj še vse in ker je vsakega ministra treba obvarovati, ampak ker zares nobene prave
               vsebine ni v tej interpelaciji. Trošimo čas, energijo in mučimo samega sebe. In
               vsakič, ko gre kdo ven, reče, ne zdržim več, kdaj bo tega konec in vsi gledate na
               uro. Ampak brez zamere, te ure ste si vi določili, vi ste vložili zahtevo. Delajte do
               konca in oddelajte in na koncu doživite negativen rezultat vaše interpelacije.</p>
               <p>Toliko, hvala lepa. Pričakujem pa kakšen odziv.</p>
            </sp>
            <sp xml:id="SDZ7-Redna-35-2017-11-17.sp90">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Branko Grims je prvi dvignil roko. Ali imate razpravo ali repliko?</p>
               <p>Potem ima prednost dr. Vinko Gorenak, je prvi dvignil roko.</p>
            </sp>
            <sp xml:id="SDZ7-Redna-35-2017-11-17.sp91">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Zgolj na kratko, ker bom spoštoval to, kar je. So tri minute, seveda. V Poslanski
               skupini SDS ni tretje lige, to je liga številka ena. Pri vas imate pa ligo številka
               3, 4, 5 do 10. Oni, ki pa nič ne govorijo, pa ne vem, katera liga so. Gremo naprej.</p>
               <p>Poglejte, ko ste govorili o Šilihu. Mene sploh ne zanima, ali je on umrl v Izoli,
               ali pa v Slovenj Gradcu, ali kje je umrl. De facto, dejstvo je, v Republiki Sloveniji
               z vsemi pravnimi sredstvi, na vseh instancah ni dobil zadoščenja – starši, ki so
               vložili tožbo. Evropsko sodišče je pa dalo njemu prav, torej dalo prav staršem, in s
               tem nima minister nič, se je pa s tem hvalil. Torej, to je isto, kot da si nadenete,
               bom rekel, tuje perje, kot pravi pregovor. Fojkar. Kakšen problem imate s Fojkarjem?
               10 let so sodila sodišča in so na kocu dosodila, da ni kriv, ker ni bil na kraju
               najhujšega kaznivega dejanja. Ni bil na kraju. In država mu je dala – a veste,
               koliko? Pet tisoč evrov. <stage>/ oglašanje iz dvorane/</stage> Jaz sem podpisal, vem, kaj sem
               podpisal, ne govorite bedarij. <stage>/ oglašanje iz dvorane/</stage> Mah, ne govorite bedarij!
               Lahko so še kakšni davki zraven, ne vem, ampak on fizično je dobil pet jurjev za 10
               let trpljenja! In je prav, da se mu opravičite, če ga že omenjate, če ga pa vidite
               pred sodiščem, je to normalno, povsem normalno, da bo šel k tistim, ki so mu oprali
               ime, ki so ga pravzaprav postavili tja, kamor sodi. Kar se tiče pa, da letele bodo
               glave. Glejte, prav. Naj minister danes reče, da bodo letele glave, če Fišer ne bo
               končan do februarja, pa Zalar. Potem bo enakopravno. Tako pa, če ne bo tega rekel,
               pač ni korektno. Osebno pa mislim, da tega ne sme reči in da bi ga moral ministrski
               predsednik zamenjati. Hvala lepa.</p>
            </sp>
            <sp xml:id="SDZ7-Redna-35-2017-11-17.sp92">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Marijan Pojbič izvolite, replika.</p>
            </sp>
            <sp xml:id="SDZ7-Redna-35-2017-11-17.sp93">

               <speaker>MARIJAN POJBIČ (PS SDS):</speaker>

               <p>Hvala lepa, spoštovani gospod predsedujoči.</p>
               <p>Najprej moram reči, da tu se strinjam z Vinkom Gorenakom, da na tisti strani ste res
               od tretje lige naprej, tako da … Bi pa prosil gospoda Möderndorferja, da pove, kdo so
               tisti tretjeligaški poslanci v Poslanski skupini SDS. Prosim, da jih imenuje.</p>
               <p>Druga stvar, gospod Möderndorfer, vam bi rad zelo jasno povedal, da vi ogledala pa
               ne rabite. Kolega moj iz Selnice ob Muri iz občine Šentilj je povedal: »Lepo te
               prosim, prenesi to gospodu Möderndorferju, da naj že enkrat se nekam umakne, ker
               enostavno ne spada tja, kjer sedi.« To mi je rekel ta gospod, pa bom morda ti enkrat
               povedal, kdo je to rekel.</p>
               <p>Govoril si o »pojbičizmu«. Vprašam te, od kod ti ta beseda, ali to obstaja v
               slovenskem jeziku? Znaš obrazložiti, kaj to pomeni? Bi te prosil, da to
               obrazložiš.</p>
               <p>Potem si govoril, da jaz govorim samo, »elita, korupcija pa mali ljudje«. Da.
               Resnično o tem vprašanju govorim, ker to je ključno vprašanje. Mali ljudje; imamo
               prvorazredne in drugorazredne državljane in prav korupcija je tista, ki ustvarja
               elito na eni strani in na drugi strani male ljudi. Fino bi bilo, da bi to vedel.</p>
               <p>Za zaključek pa si povedal, da ima SDS v Državnem svetu večino in bi te lepo prosil,
               da greš v prvi razred osnovne šole, pa te naj naučijo seštevati ena plus ena. Ko se
               boš naučil seštevati ena plus ena, boš vedel, da je to dva – ti misliš, da je to pet.
               Potem boš vedel, kdo ima večino v Državnem svetu. Hvala lepa.</p>
            </sp>
            <sp xml:id="SDZ7-Redna-35-2017-11-17.sp94">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima predlagatelj mag. Branko Grims, pripravi naj se gospod Jože Tanko.</p>
            </sp>
            <sp xml:id="SDZ7-Redna-35-2017-11-17.sp95">

               <speaker>MAG. BRANKO GRIMS (PS SDS):</speaker>

               <p>Spoštovani, vsem prav lep pozdrav še enkrat!</p>
               <p>Včeraj je bil svetovni dan strpnosti. Glede na razpravo gospoda Möderndorferja, ga
               je verjetno prespal. Moram reči, da po svoje sem vesel ob vseh žaljivkah in vsem, kar
               je izrekel kar počez žaljivega gospod Möderndorfer, da je dobro, da je v vladajoči
               koaliciji. Mislim pa, da se najbrž tudi njegovi sosedje v poslanski skupini in v
               koaliciji zavedajo, da kadar rečeš, da je gospod Möderndorfer spet zamenjal politično
               stranko, je to hkrati točen opis včerajšnjega dne in točna napoved jutrišnjega
               dne.</p>
               <p>Poznavanje prava, ki ga je predstavil, pa moram reči, da je zelo originalno. Med
               ostalim, recimo, ta pavšalizacija prava in to izjemno poglobljeno poznavanje tistega,
               da je kar one man band sodnik Möderndorfer, to je res zanimivo. Med ostalim citiram,
               »vse je nezakonito, kar počnete«, ko je govoril o naši interpelaciji. Vse je
               nezakonito, kar počnete. Do zdaj je veljalo, da nezakonitost ugotavlja sodišče v
               sodnem postopku, ampak gospod Möderndorfer očitno to postori v imenu SMC in vladajoče
               koalicije kar sam, to je res krasno razumevanje pravne države. Moram reči, da se
               zahvaljujem za to in zdaj marsikaj od tega, kar danes obravnavamo, tudi veliko lažje
               razumemo po tej predstavi gospoda Möderndorferja, poslanca SMC. Trenutno poslanca
               SMC.</p>
               <p>Tisto, kar je veš čas prisotno, je nek očitek, da se ministru postavlja premalo
               vprašanj. Zato, gospe in gospodje, bom ta trenutek izkoristil predvsem za to, da še
               sam postavim nekaj vprašanj, za katera že veš čas čakam, ne samo danes tu – sem
               pričakoval, da jih bo kdo postavil, pa jih do zdaj ni, bom pač jaz –, ampak tudi že
               zadnja dva dneva, ko bi pričakoval, da bi se minister za pravosodje oglasil.</p>
               <p>Zato ga kot ministra za pravosodje Republike Slovenije sprašujem: Gospod minister,
               ali je potrebno spoštovati pravnomočne upravne odločbe in dolžnost organov in
               institucij Republike Slovenije, da poskrbijo za njihovo uresničitev v razumnem roku?
               Drugo, gospod minister: Ali je potrebno spoštovati in uresničiti v razumnem roku
               pravnomočne sodne odločbe in je dolžnost organov in institucij Republike Slovenije,
               da storijo vse za njihovo uresničitev v razumnem roku? Tretje vprašanje: Ali je
               odgovoren minister za pravosodje, da s svojim ravnanjem, izjavami, delom poskrbi in
               vzpostavlja pogoje za izvršitev pravnomočnih pravnih in seveda predvsem sodnih odločb
               v razumnem roku? Kot minister in kot del Vlade Republike Slovenije. In končno
               vprašanje: Ali se ima pravico predsednik Vlade Republike Slovenije ali kdo od
               poslancev neposredno vmešavati v izvrševanje pravnomočne upravne odločbe ali v
               izvrševanje pravnomočne sodne odločbe?</p>
               <p>Bi lepo prosil, da se nato zelo jasno in nedvoumno odgovori. Hvala.</p>
            </sp>
            <sp xml:id="SDZ7-Redna-35-2017-11-17.sp96">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Jože Tanko. Pripravi naj se dr. Vinko Gorenak.</p>
               <p>Postopkovno, izvolite gospa Eva Irgl.</p>
            </sp>
            <sp xml:id="SDZ7-Redna-35-2017-11-17.sp97">

               <speaker>EVA IRGL (PS SDS):</speaker>

               <p>Najlepša hvala za besedo.</p>
               <p>Gospod predsedujoči, jaz pa bi prosila zdaj postopkovno, da pozovete ministra za
               pravosodje, da mi odgovori na zdaj že dvakrat zastavljeni, jasno zastavljeni
               vprašanji. Ob 10. uri smo začeli s to interpelacijo ministra za pravosodje, od takrat
               še nisem slišala, da bi spregovoril kakšno besedo v razpravi, in zdaj res zahtevam,
               da odgovori na mojih devet vprašanj. Prosim, da ga vljudno pozovete, da zdaj je pa
               res že čas, ura je 18, in res pričakujem odgovore na svoja vprašanja. So bila jasna,
               če minister nima česa skrivati, bo nanje znal tudi odgovoriti. Ker veste, saj me
               najbrž slišite, malo težje govorim, sem že malo brez glasu in ne bi želela spet čez
               dve uri se oglasiti, da naj mi odgovori na ta vprašanja. Lepo prosim, že zaradi
               mojega zdravja. Hvala.</p>
            </sp>
            <sp xml:id="SDZ7-Redna-35-2017-11-17.sp98">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod minister vas je seveda slišal.</p>
               <p>Izvolite, gospod Jože Tanko.</p>
            </sp>
            <sp xml:id="SDZ7-Redna-35-2017-11-17.sp99">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Žal, gospod podpredsednik, minister vas ni slišal, gluh kot top. Hvala.</p>
               <p>Glejte, dejansko se tu že od 10. ure ukvarjamo z interpelacijo. Žalostno je, da
               minister, pa gre za njega, ni sposoben v tem času enkrat vstati in odgovoriti na eno
               vprašanje, dilemo ali pa karkoli pojasniti. Veliko časa je tu izgubil, da je hodil iz
               dvorane ven, pa nazaj. V teh približno 8 urah, kar smo tukaj, je to storil kakšnih
               15-krat. Ampak, da bi pa katero stvar pojasnil, odgovoril na kakšno dilemo, razpravo
               ali karkoli, tega pa si ni dovolil – pa gre za njega. Verjamem, da je zaverovan v to,
               da ga bo koalicija podprla, ampak ni to način dela. Če si minister tako predstavlja
               parlamentarno demokracijo, na tak način predstavlja sodelovanja ministrstva z
               Državnim zborom, potem ne pozna osnovnih postulatov demokracije. Moram tudi reči, da
               sem pravzaprav presenečen. Še nikoli, odkar sem poslanec, se ni zgodilo, da minister
               pri interpelaciji ne bi odgovarjal. Še nikoli do sedaj! Celo ministrica za zdravje,
               ki ni kakšen govorniški biser, se je potrudila dvakrat ali trikrat, da je vstala in
               povedala tisto, kar so ji prinesli napisano, in je prebrala. Strokovnjak za pravo,
               strokovnjak za korupcijo in tako naprej gospod Klemenčič – se mu niti vstati ne da,
               da bi povedal, da poslanec Grims nima prav, da poslanka Anja Bah Žibert nima prav, da
               Eva Irgl nima prav, da drugi naši poslanci nimajo prav in da njihove trditve ne
               držijo. To je pač izkaz tega, kakšne funkcioniranje si je vlada SMC postavila na
               posamične funkcije.</p>
               <p>Nekateri ste tu veliko govorili o učinkovitosti ministra, da koliko zakonov je
               pripravil, celo sam je tamle vrtel neke slide, koliko zakonov je bilo sprejeti.
               Vendar, če boste pogledali v normativni program Vlade za leto 2015, 2016 in 2017, se
               pravi za ta mandat, potem boste pač ugotovili, da je minister v letu 2015 od
               načrtovanih 20 zakonov predložil Državnemu zboru samo 9; torej se je krepko
               zaplaniral, več kot 100 % je falil. Teh zakonov ni predložil v Državni zbor. Lahko je
               kaj drugega, ampak od tega, kar si je dal v načrt dela ministrstva in kar je potrdila
               Vlada, je več kot 50 % nerealiziranega. Če vzamete leto 2016: Normativni program
               Vlade Republike Slovenije, je bilo v programu navedenih 19 zakonov, da jih bo
               predlagano v letu 2016. Od tega je bilo realiziranih pet. Je sicer predlagal dva
               druga zakona, nekaj izostankov, ampak tisto, kar je pisalo v normativnem programu za
               leto 2016 – realiziranih 5 zakonov. Eno četrtino. In gospod minister in koalicija si
               drzneta govoriti in ugotoviti, da je nad – ne vem, kako – povprečno učinkovit.
               Neučinkovit je! Če vzamem letošnje leto, leto 2017, je bilo predvidenih v programu 9
               zakonov. Do sedaj 5 realiziranih – nekaj več kot polovica. Torej, kje je ta silna
               učinkovitost? Kje je skladnost med načrtovanjem in realizacijo? Kje je skladnost?
               Vsak terminer proizvodnje v katerikoli fabriki z mnogo nižjo izobrazbo je sposoben
               bolj natančno programirati dnevno proizvodnjo, tedensko proizvodnjo, mesečno in letno
               proizvodnjo kot Ministrstvo za pravosodje, z vsem kompletnim štabom, kar ga imate
               tam. Te podatke lahko vse preverite. Glejte, to imate na mreži. Normativni program
               dobi vsako leto Državni zbor, pošlje ga Vlada po navadi pred božičem in to lahko vsi
               pregledate. Tukaj imate 35, 37 poslancev in vsak naj eno leto prime v roke, pa dela
               kljukice, kaj je narejeno in kaj ni. In ministrstvo to lahko tudi naredi, ta isti
               projekt. To je, če rečemo, made by Klemenčič ali pa made by SMC ali pa made by vlada
               SMC. To je vaš izkaz učinkovitosti dela.</p>
               <p>Da se dotaknem nekoliko še kakšne druge stvari, ki je predmet interpelacije. Ključna
               stvar v interpelaciji je ravnanje gospoda Klemenčiča v času, ko je bil predsednik
               Komisije za preprečevanje korupcije in ko po našem mnenju, po javnem mnenju ni
               opravil svoje vloge, kar zadeva odkrivanje, naznanitev in sledenje, kaj se dogaja s
               tem procesom pranja iranskega denarja. Nič od tega ni bilo storjeno. Šlampasta oddaja
               dokumenta. Ugotovili so soglasno na komisiji, da je ta dokument potvorjen, da je
               prirejen, predelan in da je pač posredovan tako, kot je bil posredovan. Po tistem
               pravilniku bi morala biti sočasno obveščena tudi Generalna policijska uprava.
               Sočasno. Se pravi, s tem dokumentom – poleg tistega, ki ga je dobil –, bi moral biti
               obveščen tudi generalni direktor policije. Ni bil obveščen! Ni dokumenta, da se je to
               zgodilo. Generalna policijska uprava skladno z aktom, ki ste ga podpisali skupaj z
               Ministrstvom za notranje zadeve, policijo in še kom, ga je KPK podpisala – ni bil
               postopek izpeljan na ta način. Najbrž ne slučajno. Najbrž ne slučajno. Tako kot tudi
               ne slučajno, da se ni hotelo predati dokumentacije o preiskavi bančne luknje
               preiskovalni komisiji v prejšnjem mandatu. To ni bilo slučajno. Ni bilo slučajno. Če
               nekdo, ki se je tam predstavljal za branika pred koruptivnimi dejanji, stori dejanje,
               s katerim organu, ki to preiskuje in je ustanovljen v skladu z zakonom in odlokom
               Državnega zbora, … preiskavo, potem je storjeno v bistvu tudi koruptivno dejanje tega
               predstojnika oddelka. To je del sistemske korupcije. Preiskovalni komisiji je bilo v
               nasprotju z Zakonom o parlamentarni preiskavi in tudi v nasprotju z Zakonom o
               integriteti preprečena preiskava koruptivnih ravnanj v bančnem sistemu. Minister je
               prišel z nekim dokumentom, takole mahal pred poslanci in ga ni dal. Takrat je bil
               predstojnik KPK, ko je to storil. Ni ga dal! In ga ni bilo nikogar, ki bi pravzaprav
               lahko karkoli naredil. Predsednik Vlade Pahor ni reagiral, predsednik tedanji države
               gospod Türk ni reagiral, sodstvo ni odločilo in tako naprej in zadeva je pač ostala
               zamrznjena. To, kar je sedaj predmet sedanje parlamentarne komisije – in del tega so
               tudi ti dokumenti, povezani s pranjem denarja, iranskega denarja –, je najbrž prišlo
               v Državni zbor po napaki. Ker to ni del bančne luknje in ni del, lahko rečemo,
               odredbe, s katero je bila dolžna banka dati dokumente Državnemu zboru, ampak je nekdo
               na Novi Ljubljanski banki slučajno ali pa zavestno to dal Državnemu zboru in omogočil
               razkritje teh dejanj. Ne vem, zdaj v glavnem, kar zadeva bančno luknjo, poslovanje
               banke, tam sta zaposlena dva bivša iz KPK; prvi predsednik KPK, ki skrbi za dosjeje,
               in drugi predsednik ali pa namestnik, prvi namestnik drugega predsednika, ki skrbi za
               skladnost poslovanja v Novi Ljubljanski banki. Bogato nagrajena! Tretji je pa
               minister, ki to pač politično balansira med preiskavami, med organi v tej državi in
               tako naprej.</p>
               <p>Glejte, nedostojno je to, da je to na tak način pokrito. Nedostojno, da tam, kjer je
               nastalo največ problemov, največja bančna luknja in tudi se je zgodilo najbrž
               največje pranje denarja v tej državi, držijo roko tisti, ki so prej delali na
               Komisiji za preprečevanje korupcije. In naredi se nič, to je še hujše. Ne naredi se
               nič! Če ste že tam zaposleni, bi človek pričakoval, da boste sprožili vse procese po
               hitrem postopku, da se te zadeve razčistijo, pa ste najbrž v tej hierarhiji, v tej
               verigi nastavljeni samo zato, da se zadeve ustavljajo, blokirajo, preusmerjajo,
               odlagajo in tako naprej in tako naprej. Kadarkoli vprašaš katerokoli odgovorno osebo,
               ali ne more povedati, ker preiskava poteka, ali proučujejo zadevo, ali se spomnijo
               kakšnega drugega termina in tako naprej. Zadeve se ne delajo, čas teče. Da se nekaj
               sistemskega, da se to dela, da se to sistemsko blokira, kaže tudi interes gospoda
               Klemenčiča, ki je predlagal Zakon o sistemskih preiskavah projektov z velikimi
               posledicami za to državo, kot so, recimo, TEŠ 6, bančna luknja in tako naprej,
               katerega edini namen zakona je, da se vzame pristojnost preiskave državnozborski
               parlamentarni preiskovalni komisiji in se to prenese na izvršno oblast, na Vlado, ki
               sama pravzaprav izvaja in sponzorira take projekte. To je edini cilj, ki ga je najbrž
               imel gospod Klemenčič, da bi to orodje parlamentu vzeli in ga dali tja, kjer boste
               spet sami bivši iz KPK regulirali vse te procese nadzora, opravičevanja raznih dejanj
               in tako naprej. Hvala bogu, da je zadeva obtičala v državnozborskem postopku, da je
               mnenje Zakonodajne-pravne službe bilo tisto, ki je ta projekt ustavilo! Hvala bogu!
               Kajti drugače bi najbrž TEŠ 6 in vse te ostale zadeve, tudi bančna luknja, bili
               pravzaprav najboljši projekti, tako kot ste zapisali tamle v svojem odgovoru na
               interpelacijo, da so vaša ravnanja bila briljantna in pravzaprav nadpovprečno
               kvalitetna v tem primeru, kot vam je bil očitan.</p>
               <p>Gospod Klemenčič, težko vam je priznati, da imate kakršnokoli kredibilnost v tej
               državi. Made by Goran Klemenčič je neprijava gospodarske družbe, s katero ste
               razpolagali, in to svoji komisiji. Niste se hoteli odločiti in izdati poročila glede
               zlorabe ali pa uporabe avionskih kart, tudi za člane senata KPK in njihove družinske
               člane, niste hoteli poročati o premoženjskem stanju, predložiti računov za dograditev
               hiše. Najbrž ni daleč od tega, da bi lahko ugotovili, da ste morda imeli tudi kaj z
               davčnimi oazami. Tudi to je lahko, s kakšnimi zadevami.</p>
               <p>Skratka, težko pričakujem od vas, da boste razkrili sive eminence bančništva.
               Poznate jih od leta 2011, 2012 ali pa 2013, ko ste to forenzično preiskavo bančnega
               sistema delali. Najbrž poznate vse z imeni in priimki, ampak do danes, do danes,
               gospod Klemenčič, niste povedali enega imena sive eminence bančništva. Niti enega!
               Kar pomeni, da ste človek, ki te stvari pozna in jih noče razkriti. Ko sta prišla
               pričati vi in vaš gospod, ki sedi na vaši desni, na komisijo za
               varnostno-obveščevalne službe, nista vedela nič. Nič. Torej vprašanje, kaj počnejo
               funkcionarji v svojih službah, če o tako velikih stvareh, ki so jih specialno
               preiskovali, ne vedo nič. Morda bi se odločila, da bi vrnila za tisto obdobje
               nespominjanja tudi plače. To bi bilo še najmanj, kar bi lahko storila.</p>
               <p>Je pa še stvar, ki je problem pri ravnanjih gospoda Klemenčiča tudi v tem mandatu,
               ko je minister. Veste, če minister izjavi, da pri ugotovitvi storitve kakšnega
               dejanja pri neki pomembni osebi v tej državi pravi, da ne more ukrepati, pri drugi,
               ki je v istem postopku pa, da ne bo ukrepal, potem to pomeni, da je uporabil nek
               institut, ki se mu reče osebna interpretacija zakona do takih stvari. Gre za gospoda
               Maslešo in gospoda Fišerja v tem primeru. To je bila izjava. Pri gospodu Bavčarju, ki
               je sedaj navaden državljan, bivši politik sicer, ste ugotovili, da bodo letele glave.
               V teh dveh primerih niso letele glave. Pri odpravi suspenza bivšemu generalnemu
               državnemu tožilcu Fišerju tudi niste zmogli nobene izjave – ne bo letela nobena
               glava. Recimo, pri gospodu Noviću, ki čepi tamle, ne vem, dve ali tri leta – pravijo,
               da brez dokazov zaprt ali pa priprt v preiskovalnem zaporu –, najbrž tudi ne bo
               letela nobena glava. Ne zmorete nekega ravnanja in neke zadeve, da bi take stvari
               odpravili ali odreagirali. Niste uvedli nobenega nadzora nad delovanjem, ne tožilstva
               ne preiskovalnih sodnikov in tako naprej, pa bi lahko po vseh teh opozorilih in tako
               naprej. Da ne govorimo o drugih stvareh, ki so vam jih ugotovili drugi neodvisni
               organi, recimo Računsko sodišče, Vrhovno sodišče in tudi Ustavno sodišče. In so padle
               zadeve zaradi kršenja človekovih pravic.</p>
               <p>Gospod minister, interpelacija – tako da povem še ostalim kolegom – je več kot
               upravičena. Je temeljni inštrument parlamenta v odnosu do vlad in takrat, kadar se
               ugotovijo napake vlade, in interpelacija ni samo takrat dobra, kadar jo predlaga
               gospod Jani Möderndorfer ali kadar bi jo predlagali kakšni drugi tedanji opozicijski
               poslanci. Interpelacij stoji, ni bila zavrnjena, je uvrščena na dnevni red.
               Zakonodajno-pravna služba ni ugotovila nobenih pomanjkljivosti in je tehnično in
               vsebinsko izpravna. Tisto, kar je minister v svojem odgovoru napisal, je pa en
               navaden pamflet, kar zadeva realizacijo dela in kar zadeva tudi ugotovitve v zvezi z
               zadevo Farrokh v Novi Ljubljanski banki.</p>
               <p>Skratka, menim, da je čas, da tudi koalicija spozna, da je treba določene stvari
               postaviti na pravo mesto. Gospod Klemenčič ne uživa zaupanja in ni neka oseba, ki bi
               dala delovanju Vlade na področju pravosodja neko kredibilno formo. Hvala lepa.</p>
            </sp>
            <sp xml:id="SDZ7-Redna-35-2017-11-17.sp100">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima dr. Vinko Gorenak, pripravi naj se dr. Dragan Matić.</p>
               <p>Izvolite, dr. Gorenak.</p>
            </sp>
            <sp xml:id="SDZ7-Redna-35-2017-11-17.sp101">

               <speaker>DR. VINKO GORENAK (PS SDS):</speaker>

               <p>Treba je reči, da je danes minister taktik, ker ima še dve uri. Ampak vseeno,
               poglejte, gospod minister …</p>
               <p>No, prej nisem uspel še gospodu Möderndorferju do konca povedati, ker so pač potekle
               tiste tri minute. Poglejte, če minister reče, da bodo padale glave in te besede
               nameni sodnikom, je slovensko sodstvo tiho. Predsednik Vrhovnega sodišča ne reče nič.
               Če pa jaz v Državnem zboru na kakršnikoli seji povem karkoli v zvezi s pravosodjem,
               recimo, da se ne strinjam s tako ali drugačno odločitvijo, ali pa govorim pred
               sodiščem, recimo, je pa to hud in nedopusten politični pritisk na pravosodje za
               osebo, ki se piše bivši predsednik Vrhovnega sodišča. Poglejte, saj to ni potem
               predsednik Vrhovnega sodišča! Potem je to vrhunski politik, pač. Če boste seveda,
               minister, enako ponovili, zgolj iste besede ponovite, nič ni treba, iste besede
               ponovite v kamero za primer Fišer-Zalar, kjer ste sami ugotovili korupcijo, z vašim
               podpisom pravzaprav – prepričan sem, da je vaš podpis v predkazenskem postopku zelo
               veliko pomagal. Namreč, ko so tožilci pa kriminalisti preučevali, je ali to ni
               kaznivo dejanje, so imeli na razpolago tudi vašo dokumentacijo, kjer ste rekli, da je
               to koruptivno ravnanje. Ampak zdaj, ko je pa tri ali štiri mesece do zastaranja te
               iste zadeve, pa manjka vaša odločna beseda: Letele bodo glave. Ampak, ne pričakujem,
               da boste to rekli, ker to rečete takrat, kadar to vam paše, ne pa takrat, kadar vam
               to ne paše. In to, ali to lahko minister reče ali ne, po mojem prepričanju ne, ker je
               prej govoril Möderndorfer, da lahko reče, po mojem mnenju ne. Ker to pa je, minister
               je le neke vrste predstojnik – ne v delovnopravnem smislu, se zavedam –, ampak
               vendarle je minister, pod katerega sodijo vsi slovenski sodniki kljub njihovemu
               statusu, kakršnega imajo. Ampak minister je seveda tiho.</p>
               <p>Še enkrat bi šel nazaj nekoliko, na nekatere stvari, o katerih sem prej govoril, ko
               sem prej govoril o tisti situaciji in Zakonu o kazenskem postopku, ki se nanaša na
               stanje ZKP in na to, kar se je dogajalo 1989. leta. To je zdaj dolgo število let.
               Veste, jaz se takoj popravim, če kaj vem, da sem narobe rekel, sem tam rekel, da so
               bili zagotovljeni odvetniki že leta 1989 v socializmu. Točen podatek je ta, da je
               bila zagotovljena možnost za odvetnike 1989. leta. Toliko, da popravim tisti del, pri
               vsem ostalem pa ostajam – tisto, kar sem govoril o tem, da ste lahko konkurence Ivanu
               Mačku Matiji.</p>
               <p>Gremo naprej. Veste, vi ste res naštevali celo serijo nekih zadev, ki ste jih
               naredili, vendar še vedno ni odgovora, zdaj že cel dan mineva, kar nekaj ur mineva,
               pa še vedno nimam odgovora, kaj je z evropskim preiskovalnim nalogom. Ker ni zadeva
               implementirana v slovenski pravni red, mene strokovnjaki opozarjajo, so se mi
               javljali na to temo; tuji državni organi v razmerju do Slovenije in obratno na tem
               področju imajo zvezane roke, ker evropskega preiskovalnega naloga nismo
               implementirali v naš pravni red. Pa je rok potekel že maja letos. Že maja letos! Vsi
               pa vemo, da implementacija ene take uredbe v naš pravni red običajno v Državnem
               zboru, če gre samo za spremembo teh členov zakonskih, gre zelo enostavno skozi,
               običajno z večino glasov. To se pravi, sumim vas, da imate kaj za bregom, da ščitite
               kakega kriminalca ali kaj počnete, ne vem, ampak implementirali te zadeve niste.</p>
               <p>Še bolj hudo je pa tisto; vi: človekove pravice, človekove pravice – pa komisar za
               človekove pravice bi radi bili. Dve leti mineva, odkar niste implementirali
               direktive, ki govori o določitvi minimalnih standardov na področju pravic, podpore in
               zaščite žrtvam kaznivih dejanj! Ja, kako boste komisar za človekove pravice? Prvi
               zaščitnik človekovih pravic v državah v Evropi, pa v lastni državi že dve leti – in
               koliko dni? Še nekaj dni, 16. 11. 2015 –, niste implementirali direktive o določitvi
               minimalnih standardov na področju pravic, podpre in zaščite žrtev kaznivih dejanj. Ne
               vem, tisti, ki vas bodo spraševali oziroma preizkušali vašo primernost, bi morali
               biti s tem seznanjeni, vsaj po mojem mnenju.</p>
               <p>Gremo naprej. Glejte, o ZOPNI sem že prej govoril, v samem startu, skratka o Zakonu
               o odvzemu premoženja nezakonitega izvora. Vehementno ste napovedali, da to, kar pa
               je, je pa res nič. Leta 2011 so poslanci sprejeli zakon z večino vseh, ne glede na
               koalicijo in opozicijo, leta 2014 ste ocenili, da ni nič, ker ni nobenih rezultatov
               po tem zakonu, zato ste napovedali, da boste to spremenil in jaz sem bil vesel tega
               in sem rekel, to bo pa le en zakon, ki ga bom sigurno podprl. Ampak, danes je leto
               2017, poslavljate se skupaj z vlado vred, ne glede na današnji izhod, a ZOPNI ni,
               zakona o izvoru premoženja nezakonitega izvora preprosto spet nimamo oziroma ga niste
               popravili, tako kot ste napovedali. Da smo bolj točni.</p>
               <p>Zjutraj sem pozval vse poslance – tokrat grem na gospoda Vrtovca. Mož se ponaša z
               doktoratom znanosti, kolikor vem po podatkih, ki so razvidni … <stage>/ oglašanje iz
               dvorane/</stage> Kako? Vatovec, ja, se opravičujem. Seveda, Levica. Mož se ponaša z
               doktoratom znanosti. Sicer ga razumem, glede na to, da nima zagotovljene službe za
               naprej, da bo uporabil vsa sredstva in orožja, da bi še enkrat bil izvoljen, to
               razumem. Ampak, če mož izreka laži in če pri tem žali, je pa to nedopustno. Tega na
               tistem stolu ne bi nikdar dopustil. Nikdar! Predsedujoči, saj niste bili takrat vi
               gor, ko je to govoril. Zjutraj sem pozval vse, ki ste tukaj, pa ministra, da naj pove
               eno sojenje, ki bi potekalo na sodišču, pa ga ni bilo iz razloga izmikanja vročanju
               vabila s strani gospoda Janeza Janše. Zdaj pa poglejte. Vi ste ustvarili neko famo in
               ta gospod, bodoči brezposelni ali kaj že bo, je govoril o tem, da mu je treba kupiti
               nabiralnik, da se izogiba in tako dalje in tako dalje. In da z interpelacijo ščitimo
               obsojenca, je rekel celo! Pri tej točki bi, kdorkoli od vas treh bi tam gor sedel, ga
               moral izklopiti, mu dati opomin, pa reči, zdaj pa nadaljujte. Ker natanko vemo, za
               kaj gre, in natanko vemo, koliko je ura na tem področju. Zdaj je ura šest, sedem,
               koliko je ura, ne vem, ampak po vseh teh urah vsi vi niste našli enega primera. A ste
               ga našli? Samo lapali ste! Lapali ste – to rečemo na Štajerskem – in povezovali to
               nevročanje s tema dvema, Fišerjem pa Zalarjem. Ali ste našli en primer ali ga niste
               našli? Če ga niste našli, potem nehajte lapati. A je prav? Kar se tiče pa Vatovca, pa
               govori o obsojencu, da smo si na jasnem, kot da v tej državi ni obstajalo Ustavno
               sodišče, ki je zadevo sesulo in je reklo, sodili ste za nekaj, kar ni kaznivo
               dejanje. To govorim zelo naglas, pa ne zaradi kakšne podpore predsednika stranke, ker
               tokrat itak ne bom kandidiral in mi je to vseeno in ne rabim njegove podpore. Da ne
               boste kaj takega govorili. Ne rabim njegove podpore, grem v penzijon.</p>
               <p>Gremo naprej. Vrsto stvari ste napovedali takrat, ko ste odšli iz KPK. A se spomnite
               knjige Watch you ali kaj je že pisalo gor. Nekaj takega. <stage>/ oglašanje iz dvorane/</stage>
               Kakorkoli. Skratka, delali ste se junaka, kot Martin Krpan modernega tipa je
               izgledalo, ki zmore vse. Našteli ste celo serijo stvari, ki bi jih bilo treba
               narediti zato, da bi v tej državi bilo bolje. Mislim, da dve, tri stvari sem rekel,
               da se mi zdita malo hecni, pa malo čudni, drugače sem pa celo za tisto vaše pismo, ki
               sem ga zjutraj kar veliko seciral tule, rekel, da to je pa prav. To je to. Konec
               koncev, to je v tej državi treba narediti. Ampak danes, ko pa mineva štiri ali pet
               let od takrat, ko ste tisto pismo podpisali, ob odhodu s KPK, pa se od vsega tistega
               ni naredilo nič; je pa ena posledica: postali ste minister. Postali ste minister
               Vlade, eden zadnjih, katerega ime je prišlo v javnost, ampak tam iz kabineta in
               okolice gospoda Cerarja so mi rekli, veste drugega pa našli nismo. Drugega pa našli
               nismo, saj ne moreš potem pomagati. Ampak od tistega vašega pisma torej ni nič. Res
               pa je, da okoli sebe spravljate ljudi, tipa Vesna Pavlič Pivk, to je zdaj dream team
               ali kaj je, ki pa ima črno preteklost. Malo bi morali pogledati: od telefonov, nadur,
               ur, dopustov – nič ne štima. In če prej ni štimalo na okrajnem sodišču, potem to ne
               more štimati tudi pri vseh ostalih, verjetno tam. In ne vem, kako zdaj deluje to
               tukaj pri vas.</p>
               <p>Poglejte zdaj naprej; saj veste, z ognjem in mečem. Spet nimam odgovora. Zdaj je to
               konec razprave, odgovorili pač niste. Z ognjem in mečem boste šli na cenilce,
               izvedence, tolmače, izvršitelje in upravitelje, ki sicer sodijo k pravosodju, niso pa
               neposredni sestavni del in pod neposredno vašo komando, bi lahko rekel, z vidika
               pisanja zakonov. Ne vem, kaj je na tem področju narejenega, po osmih urah razprave
               odgovora še vedno enostavno nimamo. Spomnim se samo zdravniških opravičil pa tistega,
               kar ste uredili. Tega se pa spomnim. Drugega se pa res ne spomnim. Sodniki mentorji,
               ki bi verjetno res bili potrebni, ki ste jih tudi napovedali – jih tudi ni. Veste,
               perverzno pa je … No, tako bom rekel, razumem, kako se počuti vsak minister, ki tam
               sedi pa teče interpelacija, ker sem tudi jaz tam sedel, mislim, da en stol ali dva
               bolj levo – desno, če pogledamo tako, ministra. Ni prijetno, hudo je. Deležen sem bil
               žaljivk, recimo tistega GGM, Gašparja Gašparja Mišičiča, ko je rekel: »Vi ste sramota
               slovenskega naroda.« Danes pa leti za menoj po ulici, »dober dan, dober dan, dober
               dan«, pa se čudi, zakaj se stran obrnem. Poglejte, vem, da se tam ni fino počutiti,
               nihče se tam ne počuti dobro, samo branite se na način in z argumenti, ne pa, da
               zjutraj ali pa včeraj, kdaj ste to napadli z okostnjaki v banki v Mariboru, ki bi jih
               naj mi imeli. Sem zjutraj razložil, kaj je s tem. Ampak ne vem, če ne bo kakšen nov
               okostnjak postal, 400 jurjev je zaslužila že vaša žena, od tega največji del v teh
               letih v podjetjih v državni lasti in v banki Maribor. Saj vam ona lahko priskrbi
               kakšne podatke ali kako že, če je tam kakšen okostnjak. Ja saj, saj to ni problem,
               vsak mora odgovarjati za svoja dejanja, ne pa flancati o nekih dejanjih, ki jih ni
               bilo, tipa vročanje in posledice vročanja in tako dalje in tako dalje.</p>
               <p>Skratka, da zaključim. Glede na napovedi tukaj v poslanskih skupinah ne boste
               pospravljali pisarne. Taka je napoved poslanskih skupin, taka je tudi parlamentarna
               realnost. Da smo si na jasnem, parlamentarna realnost je taka, ampak vsakdo, ki
               odhaja iz te dvorane in je preživel interpelacijo, lahko odhaja na dva načina: z
               mirno vestjo, odprto glavo in pogledom v oči; drugi način je pa verjetno sklonjena
               glava pa pogled nekam v daljavo in ne v oči. Jaz sem šel na prvi način. Hvala lepa.
           </p>
            </sp>
            <sp xml:id="SDZ7-Redna-35-2017-11-17.sp102">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima dr. Dragan Matić. Izvolite.</p>
            </sp>
            <sp xml:id="SDZ7-Redna-35-2017-11-17.sp103">

               <speaker>DR. DRAGAN MATIĆ (PS SMC):</speaker>

               <p>Hvala za besedo, predsedujoči.</p>
               <p>V današnji dokaj raztrgani, nepovezani razpravi o vsemogočem je bil gospod Gorenak
               vedno v fazi, ko se je trudil, da bi bil šaljiv in duhovit, je bil pa bolj tragičen
               kot komičen, zlasti v svojem krčevitem naporu, da bi poskušal postaviti teorijo, kako
               lahko on namesto sodišč razsodi, katera vabila, ki jih sodišča pošiljajo Janezu
               Janši, so obvezna, katera so pa tako, malo bolj za šalo poslana Janezu Janši in jih
               potem on meče v lužo, jih slika in jih objavlja na Twitterju. To mu verjetno gospod
               Gorenak svetuje, katera so prve vrste, na katera se lahko odzove, katera so pa tista,
               da lahko pač počne tako, kot dela z njimi, in se smeši; in smeši po moji oceni sebe,
               v vsakem primeru pa državo Slovenijo.</p>
               <p>Če govorimo o dnevu prijaznosti, ki ga je omenil gospod Grims, bi gospoda Grimsa
               vprašal: Ali se mu zdi razprava gospoda Gorenaka, ko je zjutraj junaško nastopil,
               nekaj, kar je prijazno? Šlo je za neke vrste politični rasizem oziroma bi rekel,
               skoraj da je gospod Gorenak doktor kvazi bioloških znanosti. Povedal je naslednje, da
               od tu naprej poslanci pa do tja imamo v žilah levo kri. To je že enkrat ponovil
               julija v neki drugi razpravi, češ da v mojih žilah teče neka leva kri, podobno kot
               kri nekih predhodnikov iz drugih mandatov. Pa bi rad prosil za mnenje vas, gospod
               Grims: Je to primer prijaznosti? Je to nekaj, kar je primerno na ta način
               razpravljati? Ne nazadnje bi lahko vprašal gospoda Gorenaka, kdaj so njemu zamenjali
               njegovo kri iz žil, saj on je včasih enopartijski režim branil z zvezdo na kapi in
               pendrekom za pasom, in kdaj so mu izpraznili njegovo levo kri žil in mu jo
               nadomestili z današnjo desničarsko, če bi v to smer razpravljali. Kar pa se meni zdi
               seveda deplasirano. To sem samo navedel kot primer, do kam sicer se lahko spusti
               razprava, ker pa ta trend mene osebno žalosti.</p>
               <p>Ko je gospod Gorenak na drobno seciral ministra za pravosodje, je primerjal njegov
               hearing, ko je ministre Klemenčič nastopal svojo funkcijo, in je iz njega
               izpostavljal vse tiste stvari, ki jih on ni izvršil v svojem mandatu in ga je
               kritiziral, kako je bil neuspešen. Ministra, ki je na začetku svojega mandata pošteno
               analizo opravil, predstavil svoj pogled na pravosodje in odkrito povedal, kaj vse bi
               bilo treba spremeniti v pravosodju in kaj je vse izziv, ki stoji pred njim v
               prihodnosti, pa ni uspel vsega narediti, čeprav se je trudil. Iz njegovega nastopa je
               bilo jasno razbrati, kaj vse je dosegel. Povsem pozdraviti je treba to, da so bile v
               tem mandatu pripravljene obsežne spremembe, ki dajejo pravosodnim organom več orodij
               in hkrati manj priložnosti za izgovor za lastno neučinkovitost. To je pravi pristop,
               da na začetku mandata poveš, kaj je treba narediti, in da se potem na koncu tudi
               naredi poštena analiza in se pove, kaj je bilo narejenega. Pri gospodu Klemenčiču je
               bilo veliko narejenega, da ni bilo narejenega vsega in da ima pravosodje še veliko
               rezerve, to pa tudi on sam pove in tudi prizna in ta pristop je pravilen.</p>
               <p>Na drugi strani pa je gospod Gorenak dajal za zgled ministrico za notranje zadeve,
               kako je premeteno pametno prebrala, ker ni nič obljubljala na svojem hearingu in je
               sedaj on nič ne more vprašati, ker ni nič obljubila, nobenih zavez ni – je ne more
               terjati. To je verjetno primer transparentnega poštenega politika, ki se na ta način
               na začetku mandata postavi v vlogo nekoga, ki bo potem lahko tudi na koncu mandata
               odgovarjal za svoja dejanja. Ne obljubiš nič in potem po teoriji gospoda Gorenaka si
               neizmerno pameten in moder. Da je treba narediti bistvene korake, to kar je že
               večkrat povedal gospod minister za pravosodje, v izboljšavi pravosodnega sistema, je
               vsakomur jasno, kajti če ta pravosodni sistem ne deluje, potem imamo kompleten
               družbeni prostor, ki ne deluje tako, kot je treba. In smo vedno v dvomih, ker če ena
               veja oblasti ne deluje, tudi za drugi dve veji oblasti ne moremo trditi, da sta
               zdravi in da tam ni korupcije in da tam ni politikov, ki jih ni treba preganjati
               oziroma da ni tistih dvomov, kot jih imamo na primer v primeru Patria, ko gospodu
               Janezu Janši seveda ni stekel postopek do konca in mi še danes ne vemo, ali je bil on
               obsojen ali oproščen, ker mu je postopek zastaral. In tako imamo dvome. Za večno bomo
               dvomili, kaj bi se lahko v resnici zgodilo, ko bi bilo pravosodje učinkovito, ko bi
               sodni postopek stekel do konca. Kajti, vrhovno sodišče Avstrije je razsodilo,
               citiram: »Hans R., diplomirani inženir, spoznan za krivega kaznivega dejanja dajanja
               podkupnine, tako da je tedanjemu predsedniku slovenske vlade Ivanu J., posledično
               uradniku druge države članice prek njegovega posrednika in osebnega prijatelja dr.
               Jožeta Z. s ponudbo, da mu pripravi naročila, izroči 900 tisoč evrov in tako zagotovi
               korist stranki predsednika vlade na način, kot je opisan v sodbi, če bo poskrbel, da
               bo razpisni postopek ob izločitvi proste konkurence za izdelek P. prilagojen in bo ta
               prejela naročilo.« Citat iz sodbe avstrijskega vrhovnega sodišča.</p>
               <p>V Avstriji človek sedi v zaporu za isto zadevo, kjer je pri nas zaradi
               neučinkovitosti pravosodja postopek zastaral in epiloga nikoli ne bomo imeli. Pa da
               ne bom govoril samo o Janezu Janši. Podoben primer je tudi z gospodom Zoranom
               Jankovićem. Pet let je, kar so potekale spektakularne hišne preiskave in preiskave na
               Magistratu. Z maricami so vozili cele skladovnice fasciklov iz njegove pisarne. Ali
               imamo epilog tega postopka? Ne!</p>
               <p>Drugi zelo močan politik v državi in nad katerem lebdi senca dvoma in da je absurd
               še večji, sam gospod Janković je večkrat rekel, da ne da poziva, ampak da izziva
               pravosodne organe, da pridejo in da dokončajo svoje delo in da razčistijo zadeve
               okoli njega. Kaj se dogaja? Še zmeraj imamo senco dvoma tudi nad drugim močnim
               politikom v tej državi.</p>
               <p>Na kakšen način lahko govorimo, da je potem pravosodje uspešno in da dela tako, kot
               je treba? Vidimo, da ni, vendar, ne moremo pa očitati, da v tem mandatu ni prišlo do
               bistvenih sprememb, in to v pozitivno smer. Ta trend, če se bo nadaljeval, potem upam
               in pričakujem, da v prihodnosti ne bomo imeli takšnih sodnih epilogov, kot sem jih
               opisal ravnokar.</p>
               <p>Podobno je tudi, ko govorite o tem znamenitem primeru Farmacevtka. Tu govorite, kako
               gre za grozno stvar, kako se je ravnalo z dokaznim gradivom, da je bilo izločeno in
               uničeno in da je to nekaj, kar je nedopustnega. Vendar, treba se je spomniti, da ste
               se ravno v vašem mandatu prizadevali v povezavi z gospodom Kanglerjem, da je prišlo
               do te prakse, kot se ravnokar odraža v primeru Farmacevtka. Takrat se je vzpostavil
               standard in takrat ste ga vi pomagali vzpostaviti, zdaj pa pridete in kričite, da je
               to grozno, ko gre za drug primer, ko gre za gospoda Jankovića. To so dvojna merila,
               na ta način se pravosodja ne da izboljševati; ko je nekaj v vašo korist, je to
               pravosodje, ko nekaj ne gre v vašo korist, potem je to naenkrat krivosodje.</p>
               <p>Podobno je tudi s primerom, povezanim z gospodom Klemenčičem. Ko je ugotovilo
               sodišče, da je odločba KPK neustrezna, takrat je bilo seveda sodišče pravosodje in
               takrat je prišlo do neke nenadne vere na strani SDS v to, da sodišča obstajajo in da
               sodijo tako, kot je treba. Ko pa gre za nekakšen drug izid, ki pa SDS ni všeč, potem
               poslušamo raznorazna jadikovanja in raznorazne pritožbe, in vse skupaj se potem zbere
               in dobi nek epilog v kakofoniji, ki potem eskalira v neko kaskado interpelacije zoper
               ministra za pravosodje, ki se mu želi naprtiti vse možne grehe za določeno stanje v
               pravosodju, ki izvira, kot je bilo lepo statistično prikazano, iz davnih letih pred
               njegovim mandatom. In ko pogledamo trende, vidimo, da smo lahko optimisti, da gremo v
               pravo smer, da sicer nismo še dosegli zaželenega stanja, vendar človek, ki si
               prizadeva, da gremo v to smer, ki je storil veliko v svojem mandatu, verjetno veliko
               več, kot katerikoli njegov drug predhodnik v zadnjih 10 letih, ta človek zasluži
               interpelacijo. Na podlagi dokazljivih statističnih kazalcev je bilo danes ovrženo
               vse, kar ste kolegi iz SDS trdili.</p>
               <p>Seveda, da te interpelacije v Poslanski skupini SMC nikakor ne bomo podprli. Lahko
               izrečemo samo pohvalo ministru Klemenčiču za njegovo prizadevanje in upamo, da bo
               tako nadaljeval tudi do konca mandata. Hvala.</p>
            </sp>
            <sp xml:id="SDZ7-Redna-35-2017-11-17.sp104">

               <speaker>PODPREDSEDNIK PRIMOŽ HAINZ:</speaker>

               <p> Hvala lepa.</p>
               <p>Postopkovno ima najprej dr. Matej Tašner Vatovec. Izvolite.</p>
            </sp>
            <sp xml:id="SDZ7-Redna-35-2017-11-17.sp105">

               <speaker>DR. MATEJ T. VATOVEC (PS Levica):</speaker>

               <p>Najlepša hvala, podpredsednik.</p>
               <p>Pred nekaj minutami se je zgodilo nekaj podobnega, kar se je dogajalo včeraj, in
               govorim o tem, da se kolegi iz SDS ponovno zelo na nizek nivo spuščajo oziroma na
               osebno raven, ki je po mojem mnenju nepotrebna in tudi v pristojnosti predsedujočega,
               da zaščiti osebno integriteto vsakega posameznega poslanca v Državnem zboru, ampak to
               je seveda druga stvar, takšnih metod smo navajeni.</p>
               <p>Kar se tiče trditev. Kolega Gorenak, dr. Gorenak, ne nek doktor ali pa kaj takega,
               kot trdite, je prej, ko sem končal s stališčem, pritekel do mene in rekel: »Navedite
               en primer!« Jaz sem imel sicer še cel kup drugega dela danes, ampak zdaj pred nekaj
               minutami en hiter vtipk v Google vam, recimo, vrže ven takoj članek Sojenje se začne
               pred božičem – mislim, da je sicer iz leta 2015 –, kjer piše: »Pred sodnikom« – ne
               bom povedal imena – »je včeraj zatožna klop na ljubljanskem okrožnem sodišču
               samevala. Naj sede nanjo, je bil vabljen predsednik SDS Janez Janša zaradi domnevne
               krive ovadbe in žaljive obdolžitve« in tako naprej.</p>
               <p>Takih primerov je še cel kup, dejstvo je, da tisto, kar sem v stališču povedal,
               torej, da na nek način predlagatelji izigravajo sam sodni sistem, ki ga po drugi
               strani kritizirajo, vzdrži. Skratka, če želite, da se popravi pravosodni sistem,
               dajte ga tudi sami upoštevati oziroma ga spoštovati, tudi tako, da se hodi na narok
               in tako naprej.</p>
               <p>Kar se tiče ostalega, pa seveda ne bom šel bolj v detajle, pričakujem, in to je pa
               moj postopkovni predlog, da se na nek način tudi zaščiti oziroma da kot predsedujoči
               zaščitite osebnostno integriteto poslanca, pa kateregakoli že, sploh, ko gre na tako
               nizkotne in osebne žalitve.</p>
            </sp>
            <sp xml:id="SDZ7-Redna-35-2017-11-17.sp106">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>To je bila sicer delna zloraba, ampak vendar, ker …</p>
               <p>Postopkovno, Branko Grims je prej. Postopkovno ali kot predlagatelj? Prav.</p>
               <p>Potem pa gospod Jože Tanko.</p>
            </sp>
            <sp xml:id="SDZ7-Redna-35-2017-11-17.sp107">

               <speaker>JOŽE TANKO (PS SDS):</speaker>

               <p>Hvala lepa, gospod podpredsednik.</p>
               <p>Vaša naloga je, da spremljate sejo in dogajanje na seji Državnega zbora in da v
               primeru, ko se zgodi kakšna zadeva, ki ni povezana s točko dnevnega reda, vi
               ukrepate. Danes imamo interpelacijo in odgovornosti ministra za pravosodje mag.
               Gorana Klemenčiča, če ste spregledali. Predsednik Komisije za poslovnik gospod dr.
               Tašner Vatovec, predsednik komisije za poslovnik državnozborski, se je poslužil
               razprave, ki ni povezana z današnjo interpelacijo in z gradivom, ki ga je dobil na
               mizo. Predlagam vam, da gospodu izrečete opomin, ne samo opozorilo, da je zlorabil
               poslovnik, ampak opomin. On je tisti, ki je v Državnem zboru zadolžen po službeni
               dolžnosti za to, da se stvari izvajajo skladno s poslovnikom. Opozorite ga zato, ker
               predsednik Komisije za poslovnik ne sme biti tak diletant, da ne ve, kaj je tema
               točke dnevnega reda. Isto velja tudi za vašega koalicijskega poslanca, namestnika
               vodje Poslanske skupine SMC gospoda Matića. Janez Janša – velja za enega in za
               drugega in tudi za vas, gospod podpredsednik – ni predmet interpelacije. Ni predmet
               interpelacije. Dobili ste vse gradivo, ki smo ga vložili, in dobili ste odgovor
               ministra. Če najdete kje Janeza Janšo, potem ste umetniki, berete tisto, česar ni
               notri.</p>
               <p>Me pa žalosti, da ne gospod predsednik ali pa predsedujoči, trenutni in bivši in
               predhodni, in tisti, ki ste razpravljali, ne opozorite in ne želite, da gospod
               interpeliranec ne odgovori na vprašanja, ki smo mu bila postavljena. To je ključen
               problem. Taki diskurzi, taki bypassi, gospod podpredsednik, imajo samo namen, da
               razvodenijo razpravo in če bo Državni zbor delal na tak način, da bo pri neki zelo
               konkretni točki razpravljal o luni in mescu in podobnih stvareh, na tak način, kot si
               je zastavil gospod predsednik Komisije za poslovnik ali pa namestnik vodje Poslanske
               skupine SMC, potem je težko v Državnem zboru biti konsistenten in sprejemati neke
               racionalne odločitve. Ker če pri tako enostavni zadevi, ki ima samo dve točki in
               štiri strani obrazložitve, niso sposobni razpravljati o temi dnevnega reda, potem je
               nekaj hudo narobe. Predlagam, da jih opozorite, pravzaprav, da jim izrečete opomin.
               Hvala lepa.</p>
            </sp>
            <sp xml:id="SDZ7-Redna-35-2017-11-17.sp108">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Danes je bilo izrečeno mnogo tega, kako bi rekel, izven čiste interpelacije, da ne
               omenjam, da ste govorili o interpelirančevi ženi, ki tudi nima nikakršne zveze z
               vsebino. Torej, marsikaj je bilo izrečenega, zato seveda težko potem predsedujoči
               prekinja vsakega posebej in opozarja za vsako malenkost. Za tisti del, za katerega pa
               mislim, sem pa dr. Vatovcu povedal.</p>
               <p>Dr. Vinko Gorenak ima postopkovno.</p>
            </sp>
            <sp xml:id="SDZ7-Redna-35-2017-11-17.sp109">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Predsednik, bom tako rekel, če ne smem zdaj s poslancem polemizirati, moram vas
               prositi, da mu razložite, da v rokah nosi fake news. Zdaj pa strokovni odgovor.
               Strokovni odgovor. Vsaka sodna klop v slovenskih sodiščih je lahko prazna, kadar se
               neposredno ne izvajajo dokazi zoper obdolženo osebo. To pa pomeni, recimo, da o
               zadevi Patria so sojenja tekla dve leti in – ali koliko? In v vsem tem času
               takratnemu obdolženemu Janezu Janši tam ni bilo treba sedeti, ker se niso izvajali
               dokazi zoper njega in zato je bila ta klop prazna. Veste, jaz se ne spuščam v
               sociološke stvari, ker jih manj razumem, te pa malo bolj. Podpredsednik, hvala, dajte
               mu to povedati. Hvala lepa.</p>
            </sp>
            <sp xml:id="SDZ7-Redna-35-2017-11-17.sp110">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Tudi to je seveda bila zloraba postopkovno, gospod Tanko, tudi to je bila zloraba
               tudi vašega kolega.</p>
               <p>Izvolite, gospod Tanko, imate postopkovno.</p>
            </sp>
            <sp xml:id="SDZ7-Redna-35-2017-11-17.sp111">

               <speaker>JOŽE TANKO (PS SDS):</speaker>

               <p>Hvala lepa, gospod predsedujoči.</p>
               <p>Gospod Klemenčič je v uvodni zadevi pravzaprav, v en, dva, tri, četrtem odstavku,
               zadeva Irangate, v odgovoru napisal, vpletel v Novo Kreditno banko Maribor in
               okostnjake z oznako made by SDS. To imate na strani, ne vem, točno dva odgovora na
               interpelacijo. Gospod podpredsednik, mi v svoji interpelaciji nismo nič pisali o
               NKBM, ampak o Irangate v NLB. In z razlogom so kolegi opozorili, da je v NKBM pravni
               svetovalec, pogodbeni pravni svetovalec že vrsto let gospa Nina Zidar Klemenčič.
               Najbrž ste razbrali iz te razprave, da je to res. Če ni res, bo gospod Klemenčič
               zanikal in ne vem sicer, kaj imajo okostnjaki made by SDS v tem odgovoru na
               interpelacijo, z okostnjaki v NKBM. To ni točka dnevnega reda in opozarjam vas,
               gospod podpredsednik, da niste prebrali odgovora na interpelacijo, zato sem vas
               opozoril, kaj piše v odgovoru na interpelacijo in zakaj je kakšna razprava šla tudi v
               to smer. Ima žena neposredno povezavo zato, ker je tam pogodbeni partner. Je
               pogodbeni partner z … Če boste šli na Erar ali pa na Supervisor ali pa na karkoli
               drugega, boste videli, da tudi ni to zastonj, tisti pogodbeni svetovalec.</p>
               <p>Glede komentarjev, gospod podpredsednik, ki si jih dovolite, vam predlagam, da so
               skladni s tem, kar je napisano v odgovoru na interpelacijo ali v interpelaciji, ne da
               si nekaj izmislite in poskušate pač zadevo opravičiti. Bodite, bom rekel,
               konsistentni z gradivom, ki je priloženo k tej točki dnevnega reda.</p>
            </sp>
            <sp xml:id="SDZ7-Redna-35-2017-11-17.sp112">

               <speaker>PODPREDSEDNIK PRIMOŽ HAINZ:</speaker>

               <p>Tudi to seveda je bila zloraba.</p>
               <p>Gospod Jani Möderndorfer, postopkovno.</p>
            </sp>
            <sp xml:id="SDZ7-Redna-35-2017-11-17.sp113">

               <speaker>JANI (JANKO) MÖDERNDORFER (PS SMC):</speaker>

               <p>Spoštovani podpredsedniki in predsedujoči tej, niti več ne vem, kaj naj rečem. Ampak,
               ali mi poveste, kaj je bilo to sedaj?</p>
               <p>Malce sem zmeden in ne vem, kaj sem sedaj poslušal. Ne vem, ali je bila to razprava
               ali je bila to replika, ker postopkovno zagotovo ni bilo. Nekaj je moralo biti. Ali
               mi lahko vi poveste, ker vodite to sejo in ker niste intervenirali, kaj je to bilo?
               Namreč, mi moramo enkrat red vzpostaviti. Red se pa ne vzpostavlja s tem, da se nič
               ne naredi. Kajti, če se nič ne naredi, to ne pomeni, da si pobegnil stran od resnice,
               ampak to pomeni, da ne vodiš seje. Prosim, postopkovno bi rad slišal.</p>
            </sp>
            <sp xml:id="SDZ7-Redna-35-2017-11-17.sp114">

               <speaker>PODPREDSEDNIK PRIMOŽ HAINZ:</speaker>

               <p>To pomeni seveda to, da človek, torej predsedujoči, čaka, da bo na koncu postopkovni
               predlog, pa ga ni. To je razlika sedaj, seveda, ker vmes med tem … Zato seveda potem
               nekaj časa toleriraš.</p>
               <p>Sedaj ima pa res samo še eno postopkovno dr. Tašner Vatovec, potem bomo pa
               zaključili in gremo z razpravo naprej.</p>
            </sp>
            <sp xml:id="SDZ7-Redna-35-2017-11-17.sp115">

               <speaker>DR. MATEJ T. VATOVEC (PS Levica):</speaker>

               <p>Najlepša hvala, podpredsednik.</p>
               <p>Moj postopkovni predlog bi bil zelo podoben temu, kar je Jani sedaj že predlagal
               oziroma da vzdržujete red na tej seji. To pomeni tudi, da prekinete postopkovne, ki
               to niso. Se pravi, zadnje izvajanje kolega Tanka je bilo nekaj takega, pa tudi kolega
               Gorenaka, ki sta na nek način preko vas skušala z menoj komunicirati, s tem da seveda
               tudi kolega Tanko, pa tudi kolega Gorenak, zavajata, da ne bom rekel, da lažeta, kot
               pes teče.</p>
               <p>Prva stvar, kolega Tanko dobro ve, da danes sploh nisem razpravljal. Tako da
               govoriti o tem, da razpravljam o stvareh, ki niso na dnevnem redu, je preprosto
               sprenevedanje. Sem pa predstavljal stališče poslanske skupine, v katerem smo pokazali
               na dvoličnosti SDS; dvoličnost, ko po eni strani pridigajo o tem, kako so stvari
               slabe v pravosodju – s čimer se seveda lahko tudi strinjamo v določeni meri. Po drugi
               strani pa to isto pravosodje izigravajo iz dneva v dan in njihov predsednik njihove
               stranke to počne najbolj eminentno, tudi s poštnimi nabiralniki ali nedvigovanjem
               poštnih pošiljk, če želite. To ni nič drugega, kot zelo spretno izigravanje sodišč s
               pomoči dragih odvetnikov. To je dejstvo in nehajte se že enkrat sprenevedati!</p>
               <p>Prosim, podpredsednik, v teh primerih intervenirajte.</p>
            </sp>
            <sp xml:id="SDZ7-Redna-35-2017-11-17.sp116">

               <speaker>PODPREDSEDNIK PRIMOŽ HAINZ:</speaker>

               <p>Tudi to je bila seveda razprava, ni bilo postopkovno, tako da je zloraba in zato
               bomo s postopkovnimi nehali.</p>
               <p>Gremo v sklepni del razprave … <stage>/oglašanje iz klopi/</stage> Ne, bomo zaključili, ker v
               bistvu vsi … <stage>/oglašanje iz klopi/</stage> Ne.</p>
               <p>Gospod Jani Möderndorfer, postopkovno. Izvolite, ampak da bo …</p>
            </sp>
            <sp xml:id="SDZ7-Redna-35-2017-11-17.sp117">

               <speaker>JANI (JANKO) MÖDERNDORFER (PS SMC):</speaker>

               <p>Hvala lepa.</p>
               <p>Nisem dobil odgovora, podpredsednik Državnega zbora. Namreč, večkrat opozarjam,
               delaš eno in isto stvar, in to je stvar postopkovnega določila, ki govori, da ne
               rabiš čakati do konca, da porabi tri minute, zato da opravi razpravo, in ti
               slavnostno po treh minutah ugotoviš, da to ni bil postopkovni in da gre za zlorabo.
               Ti lahko že sredi postopka ugotoviš, da gre za zlorabo in zaustaviš to razpravo in
               polemiziranje in kaj jaz vem kaj še vse. Jaz ne vem, kaj se vam zgodi tam, ko sedite
               na tistem stolu. Vsi dobite neko avreolo, pa nek strah pred ne vem kom. Začnite
               voditi sejo v skladu s poslovnikom. Samo to vas prosim!</p>
               <p>To je postopkovno, kar sedaj delam, ker ne razpravljam z nikomer. In opozarjam,
               držimo se svojega svetega pisma, ki ga imamo tu, ki velja samo za Državni zbor.</p>
            </sp>
            <sp xml:id="SDZ7-Redna-35-2017-11-17.sp118">

               <speaker>PODPREDSEDNIK PRIMOŽ HAINZ:</speaker>

               <p>Dobro. Bom upošteval.</p>
               <p>Gospa Anja Bah Žibert, postopkovno.</p>
            </sp>
            <sp xml:id="SDZ7-Redna-35-2017-11-17.sp119">

               <speaker>ANJA BAH ŽIBERT (PS SDS):</speaker>

               <p>Hvala za besedo, predsedujoči.</p>
               <p>Prosila bi, da pa tokrat opozorite kolega iz, kaj so, Združena levica, Levica, ne
               vem več, kaj so. Mislim, da tudi sami ne …</p>
            </sp>
            <sp xml:id="SDZ7-Redna-35-2017-11-17.sp120">

               <speaker>PODPREDSEDNIK PRIMOŽ HAINZ:</speaker>

               <p>To bo definitivno razpava …</p>
            </sp>
            <sp xml:id="SDZ7-Redna-35-2017-11-17.sp121">

               <speaker>ANJA BAH ŽIBERT (PS SDS):</speaker>

               <p>To je postopkovno …</p>
            </sp>
            <sp xml:id="SDZ7-Redna-35-2017-11-17.sp122">

               <speaker>PODPREDSEDNIK PRIMOŽ HAINZ:</speaker>

               <p>Ker sem …</p>
            </sp>
            <sp xml:id="SDZ7-Redna-35-2017-11-17.sp123">

               <speaker>ANJA BAH ŽIBERT (PS SDS):</speaker>

               <p>Prosim, mi lahko pustite do besede?</p>
            </sp>
            <sp xml:id="SDZ7-Redna-35-2017-11-17.sp124">

               <speaker>PODPREDSEDNIK PRIMOŽ HAINZ:</speaker>

               <p>Oprostite, da se vam vtikam v besedo, ampak njemu sem to že rekel, da je zlorabil,
               če ste to hoteli povedati …</p>
            </sp>
            <sp xml:id="SDZ7-Redna-35-2017-11-17.sp125">

               <speaker>ANJA BAH ŽIBERT (PS SDS):</speaker>

               <p>Ne, ne, ne! Le kako mi polagate besede v usta, predsedujoči. Umirjajte razpravo
               takrat, ko je to potrebno, ko nekdo kriči tu v Državnem zboru, in pustite, ko nekdo
               želi podati postopkovno. Sedaj mi pa odštejte čas.</p>
               <p>Jasno je bilo povedano, da je prišlo do zlorabe. Vi za to niste podali opomina. Zdaj
               vas še enkrat prosim, da opozorite kolega iz poslanske skupine, da zlorablja ne samo
               poslovnik, ampak tudi Državni zbor za to, da v času postopkovne podaja dobesedno
               razpravo in neka stališča. In še enkrat, zdaj bom vam povedala, ker mogoče, ko mu
               boste vi povedali, bo bolj razumel. Janez Janša je bil vedno na sodišču, ko je bilo
               to potrebno, medtem ko kolega iz te iste poslanske skupine je pa preprečil, da bi
               prišlo do izvršitve odločb sodišč, spoštovani, in zato je izkoristil Državni zbor.
               Tako je to. Toliko o Levici in toliko o tem, kdo ima dvojna merila.</p>
            </sp>
            <sp xml:id="SDZ7-Redna-35-2017-11-17.sp126">

               <speaker>PODPREDSEDNIK PRIMOŽ HAINZ:</speaker>

               <p>To v tem delu je bila to zloraba. V prvem delu pa ne, ampak to sem opravil in sem
               povedal, ne bom dal več nikomer besede postopkovno, ker vsi razpravljate v bistvu,
               mogoče razen … <stage>/ oglašanje iz dvorane/</stage></p>
               <p>Gospod mag. Goran Klemenčič ima zaključek. Ne, ker ste že tolikokrat zlorabili,
               nisem vam dal opominov, ampak sem pričakoval, da boste vendar prenehali s tem, kar ni
               postopek.</p>
               <p>Mag. Goran Klemenčič, izvolite.</p>
            </sp>
            <sp xml:id="SDZ7-Redna-35-2017-11-17.sp127">

               <speaker>MAG. GORAN KLEMENČIČ:</speaker>

               <p>Hvala za besedo.</p>
               <p>Res nimam sreče, tako težko ste čakali, da se bom oglasil, potem pa toliko
               postopkovnih vprašanj. Dobro.</p>
               <p>Nisem se oglašal preko dneva. Za to je več razlogov. Prvič, tukaj stojim kot
               minister za pravosodje, ne kot mož, ne kot predsednik KPK, ne kot svak, tast, ne vem
               kaj še, in ne kot kandidat za evropskega komisarja za človekove pravice in odgovarjam
               samo v tem delu, kolikor se tiče ministrstva za pravosodje.</p>
               <p>Naslednja stvar, ki sem jo dal sam sebi in svojim kolegom in tudi koalicijskih
               poslancem, ko sem prišel sem, da se bom odzival samo na argumente, ne pa na
               provokacije, ne na laži, na neresnice ali pa na stvari, ki niso povezane z
               interpelacijo. Zato mi ostane relativno malo, da se odzovem.</p>
               <p>Še en pomemben razlog je. Zelo obširno sem se odzval, smo se odzvali v odgovoru na
               interpelacijo in ponavljali ste danes vprašanja, o katerih smo že toliko tolikokrat
               govorili. Smo ministrstvo, ki je prejelo v zadnjih treh letih preko 300 poslanskih
               vprašanj. Sedel sem, mislim da, na 28. izrednih sejah odbora in še več plenarnih,
               imeli ste mini interpelacijo zoper mene leta 2015, ki je tudi trajala, mislim da,
               preko deset ur. Ne morem pomagati in nimam več ne moči ne znanja, da bi argumentirano
               poskušal zavračati in poudarjati dejstvo, če jih nekdo noče videti. Razumem lahko,
               zakaj ne, ampak to še ne pomeni, da jih tam ni. Pa vendar, nekatere stvari so,
               recimo, nove in bi rad na njih vendarle na kratko odgovoril.</p>
               <p>Najprej dr. Gorenaku. Sami ste prej rekli, da ko ste bili sami interpelirani, ste
               bil deležen tudi žaljivk. Hvala bogu, to je bilo meni danes prihranjeno – a ne? Druga
               stvar, ki je, spraševali ste, kako je z implementacijo različnih direktiv. Direktiva
               o evropskem nalogu, zapornem nalogu, je v zadnji fazi priprave, medresorsko usklajena
               in bo prišla v Državni zbor do časa. Direktiva o žrtvah je bila eden ključnih delov
               ZKP, ki je bil tukaj zavrnjen, in tudi to je eden od pomembnih razlogov, zakaj želimo
               in vztrajamo na tem, da se ponovno obravnava.</p>
               <p>ZOPNI. Ko sva govorila takrat o ZOPNI, je bil ZOPNI predmet ustavno-sodne obravnave.
               Ni se vedelo, kakšna bo odločitev. ZOPNI je zakon, kakršen je, nad njim je dolga leta
               visel ta Demoklejev meč nad tem, ali bo preživel ustavno presojo ali ne. Jo je
               preživel, in to šele, mislim da, pred osmimi ali devetimi meseci. Zato nismo šli v
               njegove spremembe, storili smo pa veliko, da bi bila njegova implementacija bolj
               učinkovita; storili skozi kadrovsko krepitev tožilstva, skozi zakonsko ustanovitev
               posebnega oddelka protipravne premoženjske koristi v državnem tožilstvu in z
               informatizacijo tožilstva. Če to želimo videti ali pa želite videti ali ne.</p>
               <p>Ni mi prijetno, ko bom še enkrat tudi jaz omenil besedo Šilih. Ne gre za to, dr.
               Gorenak. Ampak tukaj je pa vendarle tudi do družine treba biti pošten. Ne gre za to,
               da se hvalim s tem, ni pa pošteno reči, o tem je odločilo Evropsko sodišče za
               človekove pravice, mi nimamo nič s tem. To je bil glavni problem, dr. Gorenak.
               Evropsko sodišče je že pred mnogimi leti odločilo, da ta družina ni dobila učinkovite
               preiskave smrti svojega sina, in zadevo vrnilo nazaj v slovenske sodne mline. In so
               se vrteli in so se vrteli in je šlo na Ustavno sodišče in Ustavno sodišče je ponovno
               vrnilo nazaj zadeve in tukaj smo mi posredovali. Ni vaša vlada, pa ste sedeli v dveh,
               ko bi že lahko, ker je ta zadeva stara zelo dolgo. Seveda smo storili zaradi
               odločitve Evropskega sodišča, ampak smo bili prvi, ki je to odločitev implentiralo in
               presekalo gordijski vozel.</p>
               <p>Večja transparentnost disciplinskih postopkov vseh gradnikov, da sem jih obljubljal
               in da jih ni. So! Na 48 straneh odgovora je pojasnjeno, kje; celo pri odvetnikih smo
               s spremembo Zakona o odvetništvu zahtevali javne objave, celo na Ustavno sodišče so
               nas zaradi tega spravili, pa smo dobili. Celovito reformo izvedencev in cenilcev z
               ognjem in mečem – spremembe so že bile s spremembo Zakona o sodiščih leta 2015, ko
               smo izvedence in cenilce in tolmače umaknili s trga. Na Ustavno sodišče so šli zaradi
               tega in Ustavno sodišče je to potrdilo. To je bil eden prvih korakov. Drugo je pa
               spet napisano na teh 48 straneh, da je v zadnji fazi priprave, trenutno v strokovni
               in javni razpravi, celovit in prvi Zakon o izvedencih, cenilcih in tolmačih. Ker zdaj
               svoje zakonodaje niso imeli, razen kolikor je bilo v Zakonu o sodiščih, in s tem so
               bili resni problemi. Toliko na kratko glede tega.</p>
               <p>Poslanka Dimičeva je med drugim omenila v svoji razpravi tudi, da so predlagali
               zakon, po katerem bi razširili število tožilcev v Specializiranem državnem tožilstvu.
               Mislim, da je šlo za pomoto, ker je rekla, da bi tam vsaj 20 tožilcev delalo. Glejte,
               že sedaj je trenutno tam zaposlenih 38 tožilcev, prav ta vlada pa je bila tista, ki
               je realizirala največjo okrepitev državnega tožilstva od osamosvojitve naprej.</p>
               <p>Večkrat je bila tudi omenjena, celo s strani poslancev koalicije, verjamem, da tudi
               dobronamerno, razumem, da je tudi kakšno razočaranje, tudi jaz sem razočaran, da
               nimamo še spremenjene zakonodaje s področja protikorupcije. Ta pristojnost je na
               Ministrstvu za pravosodje prišla pred dobrim letom, lansko leto septembra, prej je
               bilo v domeni drugega resorja, pripravili smo novelo, uskladili smo jo celo s civilno
               družbo in seveda z resorji in je že sedaj štiri mesece v koalicijskem usklajevanju.
               Upam, da bomo zbrali pogum, da pride v poslanske klopi še pred koncem tega
               mandata.</p>
               <p>Dr. Gorenak je tudi omenil, kaj je z DIS, ki smo ga omenili v tistem odstopnem
               pismu, zdi se spremenjen, ampak dobro, tega niti ni storila prejšnja vlada, ampak še
               Bratuškova vlada po našem odstopu. SDH – in mimogrede in zdaj so pogodbe in donacije
               in tako naprej v javni podjetjih, ja. Tudi za SDH velja Zakon o SDH s skladnostjo
               poslovanja in tako naprej. Marsikaj od tistega se je uresničilo, nekaj, to je treba
               pošteno priznati, že za časa Bratuškove vlade, nekaj smo storili mi. Sistemske
               preiskave pa so pač doživele svoj neslaven konec.</p>
               <p>Naslednja stvar. Pojasnil sem v svojem uvodnem nastopu, predvsem pa tudi v samem
               odgovoru na interpelacijo, vlogo KPK, mene in tudi mene osebno glede tako imenovanega
               Irangate. Ampak v sami razpravi je bilo danes rečeno toliko nekih dodatnih zavajanj
               in neresnic, čeprav sem rekel, da se na njih ne bom odzival, na nekaj od njih se
               vendarle moram. Prva stvar, ki je zdravo za gotovo, če smem tako reči, ste
               zagovarjali, da smo na KPK takrat ravnali nezakonito in v nasprotju z nekim
               sporazumom in tako naprej in da je to vplivalo na postopke. Ne vem, ali ste kdaj
               prebrali ta sporazum. To je sporazum, ki je bil podpisan s strani mojega predhodnika
               na KPK in je deloval v okviru starega zakona, Zakona o preprečevanju korupcije,
               ZIntPK takrat sploh še bilo ni in ta sporazum je prenehal veljati z ZIntPK, ker je
               ZIntPK uvedel tudi institut prikritih prijaviteljev in je sam predstavljal zakonsko
               podlago za drugačen način podajanja tovrstnih informacij, posebej v primeru prikritih
               prijaviteljev.</p>
               <p>Kako si je poslanec Mahnič dovolil reči, da je rekel, da smo predali neko anonimko,
               nekaj, kar je zgledalo kot anonimka – ne vem. Če je tako izrekla dejansko zaslišana
               oseba na komisiji, bi rad – upam, da bom to enkrat izvedel, ker je izrekel neresnico
               in ne verjamem, da bi lahko za to v končni fazi tudi odgovarjal. Predali smo dokument
               z glavo in podpisom, umaknjeni so bili samo tisti deli, ki bi lahko razkrili
               prikritega prijavitelja.</p>
               <p>Vsi tudi veste, da je – kot sem poudarjal, pa tega ne želite slišati in ne morem vam
               pomagati, če tega ne želite slišati, čeprav je to tudi v dokumentih –, da je danes
               jasno, da je dokument bil predan, da pa ni mogel imeti ključnega vpliva na ravnanje
               policije, če pa je policija že pred tem imela bistveno bolj podrobne dokumente s
               strani Urada za preprečevanje pranja denarja – mimogrede, tudi ti so se deloma
               izgubili, pa ne na Uradu za preprečevanje pranja denarja – in pa poročilo Sove in
               potem še dokumente drugih organov. To smo mi na KPK izvedeli šele bistveno, bistveno,
               bistveno pozneje. Ponavljam, ena stvar, ki je danes relativno jasna v mojih očeh in
               za kar obstaja tudi dokumentacija, na katero ste resda dali v vaših preiskovalnih
               komisijah tudi kar oznako tajno in je niste hoteli odpraviti, čeprav smo vas k temu
               pozivali, je druga stvar, ampak zaenkrat je precej jasno samo to, da vsaj KPK pa UPPD
               sta, recimo, večinoma opravila svoje delo, za ostale bomo pa še videli.</p>
               <p>Nato, spoštovana poslanka Eva Irgl. Začel bom tako, ker vem, da dolgo čakate na moj
               odgovor. Žalosti me samo to, veste, ta vprašanja ste mi vi postavili že petkrat,
               skoraj isti nabor vprašanj. Enkrat smo pa glede tega imeli v bistvu že celo, bomo
               rekli, mini interpelacijo. Na kratko bom rekel, če bi bile seveda podmene, iz katerih
               izhajate, resnične, bi vam rekel, ne taka oseba ne more biti minister. Ampak vi
               govorite o stvareh, ki ne držijo. Če pričakujete od mene, da bom porabil naslednji
               dve uri, da bi vas prepričeval v to, o čemer smo enkrat tukaj sedeli že 10 ur in kjer
               sem z dokumenti, dokazi in tako naprej ovrgel vaše trditve, potem tega pač ne morem
               storiti.</p>
               <p>Bančni kriminal. Tukaj se bomo pa relativno strinjali v mnogem delu. Upam, da se ne
               bom pustil sprovocirati. Bančni kriminal; o tem je govoril tako poslanec Horvat kot
               tudi Anja Bah Žibert, pa še marsikdo drug. Res je, Komisija za preprečevanje
               korupcije je bila ena prvih, ki je izdala pač poročilo o stanju na tem področju.
               Bistveno več takrat niti nismo mogli storiti. Upal sem, da bom kot minister za
               pravosodje, tukaj iskreno govorim, lahko storil več, da bo vsa politika storila več,
               da bodo organi odkrivanja in pregona storili več. Vendar za to rabiš politično voljo,
               ki jo lahko izkažeš, ker soditi in tožiti in odkrivati noben od nas tukaj ne more
               namesto organov, ki so za to pristojni. Kaj lahko storimo? Spremenimo lahko
               zakonodajo. Spremenili smo zakonodajo na področju materialnega prava. Veliko lažje bi
               bil pregon bančnega kriminala, če bi KZ-1, ki je bil sprejet za časa Janševe vlade,
               ne zahteval direktnega naklepa. Direktnega naklepa pri zlorabah zaupanja v
               gospodarskem poslovanju. Mi smo bili prva vlada, ki je to spremenila. Seveda ne more
               veljati za nazaj. ZKP je vseboval vaše predloge. Preloge dr. Logarja in njegove
               komisije. Tolikokrat sem v tej sobi poslušal, zakaj se ne zgledujete po islandskih
               vzorih. Ko smo se, ko smo te rešitve prinesli na mizo, so bili drugi problemi.
               Iskreno; upal sem, da bomo glede ZKP, glede teh rešitev, ki so edini vzvod, ki ga ima
               izvršilna veja in zakonodajna veja oblasti, ker ne more soditi, tožiti in preganjati,
               kar je seveda hvala bogu prav, da bomo tukaj lahko vendarle bolj sklenili roke. Zakaj
               jih ne, ima vsako lahko svojo teorijo. Se pravi, še vedno upam, da bomo tukaj ta
               korak storili, ker drugače se na tem področju stvari ne bodo izboljšale. Storili smo,
               kot sem rekel, kar je bilo mogoče, na področju zakonodaje; storili smo, kar je bilo
               mogoče, na področju financ. Na dolgo in široko, konkretno, s številkami imate to
               obrazloženo spet na 48 straneh. Kako smo okrepili tožilstva, zakaj smo namenili več
               denarja v informatiko in tako naprej.</p>
               <p>Kadri – to sem že rekel – in izobraževanje. Veste, koliko je bilo izobraževanj v
               zadnjih 15 letih za tožilce in sodnike s področja gospodarske kriminalitete?
               Fokusiranih izobraževanj, pred tem mandatom? Nič. Nič! In kar je še bolj žalostno,
               tožilci nikoli niso predlagali, razen v kakšnem intervjuju, ampak njihovi
               predstavniki v strokovnem svetu Centra za izobraževanja v pravosodju jih žal niso
               predlagali. Tudi ti, ki so se zgodili lansko leto in letos, so bili predlagani s
               strani Ministrstva za pravosodje. In – kar je tudi gospod Horvat rekel –, ja jaz sem
               se držal tistega, kar smo ugotovili na KPK, in sem si nakopal tudi nekaj zamer, ko
               sem, recimo, na Vladi nasprotoval imenovanju določenih nadzornikov v NLB zaradi
               nekaterih stvari, ki sem jih, recimo temu, vedel iz prejšnje službe. In veliko
               gradivo smo predali NPU in Specializiranemu državnemu tožilstvu. Podali smo na
               desetine naznanil kaznivih dejanj, povabili smo jih na KPK, kjer so zbirali podatke,
               kjer so lahko izbirali podatke, in tukaj se žal pristojnost ministra ali kogarkoli
               drugega v Vladi konča.</p>
               <p>Zaključil bom še z eno zadevo, ki kaže na to, kako je bilo danes oziroma ponovil
               bom, kar sem rekel na začetku. Enako kot mnogi vi nisem zadovoljen s stanjem v
               slovenskem pravosodju. Pozitivno je, da tudi mnogi v slovenskem pravosodju niso
               zadovoljni s stanjem v slovenskem pravosodju kot celote, ne govorim samo o sodstvu.
               To je dober znak, ker si želijo sprememb, vendar kritična masa mogoče še ni zadosti,
               da bo, pa seveda ne bodo smeli biti ves čas pod političnim pritiskom nekega
               gromovništva o krivosodju.</p>
               <p>Razumem tudi to, da je minister za pravosodje na nek način pač obraz tega sistema.
               Čeprav, saj veste, tožilci so samostojni, sodniki so neodvisni. In prav je tako. V
               tem smislu moramo vsi skupaj, kot rečeno, storiti več. Je pa vendarle za razliko od
               povprečnega državljana, ki ne more poznati vseh bravur delitve oblasti, neodgovorno,
               da v tej dvorani poslušaš: Kako minister v vašem mandatu je neko sodišče odločilo
               tako; minister, v vašem mandatu je ta tožilec naredil to. Jaz v življenju nisem
               postavil enega sodnika, vi ste jih pa veliko zato, ker jih v Državnem zboru kot ena
               redkih držav v Evropi volite. Da vam pokažem na paradoks vaših izjav. Mislim, da je
               bil vaš poslanec Breznik, ki je postavil enega konkretnega sodnika v Mariboru, se
               zgražal nad tem, kako je lahko ta človek bil imenovan. Ne vem, ali je gospod Breznik
               bil poslanec v prejšnjem mandatu. Če ni bil – pardon, v mandatu 2004 do 2008. Ta
               sodnik je bil imenovan za časa vaše vlade. Poslanci, pridobili smo magnetogram MVK,
               vsi poslanci, takratni SDS, NSi in takrat je bila še Slovenska ljudska stranka, ste
               ga podprli na MVK in pozneje v parlamentu in ne morete reči, da vam ni bilo znano,
               kje je bil ta gospod prej zaposlen, ker ste ga poznali in je bil to del njihovega CV.
               Ko pa odloči nekaj, kar vam ni všeč, je pa grozno – kdo ga je imenoval, kako ga je
               lahko imenoval, zakaj ga še niso zamenjali? Vi ste ga postavili!</p>
               <p>Vsem poslancem koalicije, posebej tistim, ki ste se oglašali, se iskreno in globoko
               zahvaljujem za vaše izjave, ki so mi omogočile, da sem danes ohranil mirno kri in
               upam, da dostojanstveno zagovarjal to interpelacijo. Hvala lepa.</p>
            </sp>
            <sp xml:id="SDZ7-Redna-35-2017-11-17.sp128">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnik predlagatelj interpelacij, mag. Branko Grims.</p>
            </sp>
            <sp xml:id="SDZ7-Redna-35-2017-11-17.sp129">

               <speaker>MAG. BRANKO GRIMS (PS SDS):</speaker>

               <p>Spoštovani!</p>
               <p>Posmehovanje Državnemu zboru, ko opravlja svojo kontrolno funkcijo, je žalitev ne
               samo tistih, ki smo tukaj, ampak predvsem je to žalitev državljank in državljanov.
               Danes je ministru bilo naslovljenih več kot 10 konkretnih, jasnih, nedvoumnih
               vprašanj. Niti na enega samega ni odgovoril. Niti na enega! To je žalitev tega
               državnega zbora, gospe in gospodje, in žalitev vseh volivk in volivcev, ki so nas
               izvolili v Državni zbor. To je popolnoma nedopustno. Gospod predsednik, ves dan so
               vodili – vsi, ki ste vodili – sejo tako, da ste jo vodili pristransko. Opozarjali ste
               ene, drugim ste dopuščali razprave v nedogled. Zadeva se je samo stopnjevala. Niti
               enkrat niste povabili k besedi ministra, da bi sproti odgovarjal na vprašanja. Svojo
               zaključno besedo je izkoristil za to, da se je izognil prav vsem konkretnim
               vprašanjem, da se je izognil prav vsem konkretnim pojasnilom in da se je seveda v
               svoji razpravi omejil samo na tisto, kar mu v tistem trenutku, po domače rečeno,
               paše. Zaradi tega ponavljam, da bi želeli zelo jasne odgovore, na primer na
               vprašanje, ne bom vseh ponavljal, ampak vsaj na tisto, ali se lahko nekdo, recimo,
               predsednik Vlade ali kdo od poslank in poslancev vplete v izvrševanje pravnomočne
               sodne odločbe oziroma pravnomočne odločbe upravnega organa Republike Slovenije. Ali
               ima za to zakonsko osnovo? Če je nima – kaj tako dejanje pomeni? Kazenski zakonik,
               domnevam, gospod minister mora poznati. Ko gre za vprašanja, kako se je znašel v tej
               interpelaciji, je pa sprenevedanje že res popolno.</p>
               <p>Danes smo med ostalim slišali s strani koalicije, da smo obesili gospodu ministru
               tudi zgodbo s KPK in pa sumom pranja denarja in nakupovanja orožja za množično
               uničevanje, torej proliferacije ter terorizma, za vrednost milijarde evrov v Novi
               Ljubljanski banki. Gospe in gospodje, to si je minister sam obesil, kajti nihče ga od
               nas zagotovo ne bi niti vprašal česarkoli o tem, če ne bi on sam meseca junija
               sklical tiskovno konferenco in dal izjavo, za vse, ki ste jo pozabili, jo lahko
               citiram, » mislim, da leta 2011 smo bili z to zadevo seznanjeni preko žvižgača z
               nekim tajnim dokumentom Banke Slovenije, ki smo ga tudi posredovali v obliki
               naznanila oziroma kazenske ovadbe pristojnim organom«, magnetogram POP TV 24 ur
               zvečer, dne 15. 6. 2017, minuta 22:02. To se pravi, kadar govorite o tem, kdo je komu
               kaj obesil, lepo prosim, bodite vsaj toliko korektni, da naslovite pravega
               naslovnika.</p>
               <p>Druga stvar, ki je povsem enako obrnjena na glavo, je bila današnja interpretacija,
               da mi podtikamo NKBM gospodu ministru. Spoštovane poslanke, spoštovani poslanci
               koalicije, mi smo predlagali preiskovalko za preiskovanje bančnega sistema, ki vse te
               stvari preiskuje, o tem, da pa padajo okostnjaki iz omar in je pri tem posebej
               naslovil NKBM, je pa gospod minister včeraj na tiskovni konferenci in potem se je
               seveda ta stvar odprla tudi v današnji razpravi. Gospod minister je to stvar načel.
               Potem pravite, če je potem bil naš argument, da smo opozorili, da bi pravzaprav tega
               okostnjaka lahko minister razrešil kar družinsko, ker je dovolj, da se pogleda, kdo
               je bil vsa ta leta odvetnik pri NKBM, po nekih podatkih je šlo za 440 tisoč evrov, po
               drugi za 183 tisoč evrov – to nižjo mislim, da so objavile Slovenske novice, jaz sem
               to našel na internetu, lahko sami poiščete, poglejte na Erar, pa lahko potegne
               zaključke sami, ampak ne reči, da smo mi to odprli.</p>
               <p>Kar se pa tiče tistega, kar je naredil prej predsedujoči, ko je rekel, da to ne more
               biti tema; prvič je to temo odprl minister sam, drugič pa, ko gre za te standarde,
               gospe in gospodje, si poglejte, kaj je švicarski princip uveljavljanja odgovornosti,
               ko gre za odgovornost ministrov. Nekaj let nazaj je bila zgodba z ministrico Kopp,
               katere možu so očitali zlorabo notranjih informacij v nekem podjetju, v katerem je
               bil zaposlen. Ministrica je zato – pravosodna ministrica je bila, kolikor se spomnim
               –, da bi omogočila nevtralno preiskavo, ki ne bi imela nobenega suma vplivanja, takoj
               odstopila. Samo izražen je bil sum nekega dejanja, indici so bili, pa je ministrica
               takoj odstopila in sama pozvala k preiskavi zato, ker je to standard odgovornosti,
               švicarski standard. Gospe in gospodje, zato je pa Švica Švica. Kako je pa pri nas z
               odgovornostjo, si pa danes lahko že cel dan ogledujemo. In ne potem reči, da to ne
               more biti predmet razprave, odprl jo je sam minister, prikazal sem, kakšen je
               standard bil v Švici, lahko ga preverite, zgodbo na internetu, verjetno jo pa itak
               poznate.</p>
               <p>Zdaj pa nazaj na današnje teme. Če bi bila Slovenija demokratična država, v kateri
               bi načelo odgovornosti, na katerega se je mimogrede sklicevala celotna vladajoča
               koalicija, ko je bila postavljena in je to izrecno tudi zapisala v izhodišče kot
               enega od svojih ciljev in temeljev svoje koalicije in tako ves čas tudi javno
               predstavljala, potem bi bila ta odgovornost tu že brez dvoma uveljavljena. Najkasneje
               bi zagotovo bila pri tisti nepopisni pravni šlamastiki, ki jo predstavlja izločitev
               in kasneje uničenje vseh dokazov v obtožnici podkupovanja, kot se je uradno glasila,
               oziroma vsebinsko suma spolne zlorabe glede ljubljanskega župana Zorana Jankovića.
               Tukaj je odpovedalo pravosodje kot celota. Potem se je seveda valilo, kot se v
               Sloveniji vedno, odgovornost z enega na drugega, da se je prej razumelo drugače, da
               se je tisti rok razumelo kot instruktiven, pa se ga je tudi prej že kršilo, pa da je
               to celo dvakrat dovolilo s svojo sodbo oziroma precedenčno presodilo tudi višje
               sodišče in da je bilo to pravnomočno in da so se vsi na to zanašali, da lahko kršijo
               to še naprej, pa se tega zato ni kontroliralo. No, ampak tokrat pa se je odločilo
               drugače in zaradi tega se je, glej čudo, ravno pri ljubljanskem županu zgodilo, kar
               se je. Sodišče ne bo nikdar moglo ugotavljati, ali je bilo dejansko storjeno kaznivo
               dejanje, kakšna je odgovornost, ne bo moglo določiti eventualne kazni, ničesar, ker
               so vsi dokazi izločeni in uničeni.</p>
               <p>To je najlepši primer, žal zelo žalosten primer, ki se nikoli ne bi smel zgoditi,
               kako pravosodje ne deluje. In zdaj se postavlja vprašanje odgovornosti: minister ima
               objektivno in subjektivno odgovornost. Objektivna odgovornost je odgovornost po
               Zakonu o Vladi, po katerem je minister odgovoren za stanje na področju, ki ga pokriva
               njegovo ministrstvo. To se pravi, v pravosodju v najširšem pomenu besede kot celote.
               To stanje v tem primeru je katastrofalno. Videli smo, da je popolnoma odpovedal ves
               sistem pravosodja, ni več v tem trenutku, pomembno je, ali je bolj kriv ta ali je
               bolj kriv oni. Enostavno, sistem je odpovedal. Kaj je vtis pri vseh državljankah in
               državljanih? Da smo ponovno priče delitvi na državljane prvega reda, ki jim je
               dovoljeno vse, za katere se, če ne gre drugače, zamudi vse roke, pa se uniči vse
               dokaze, mimogrede se jim še oprosti kakšnih 16 milijonov evrov dolga, praktično
               hkrati, in se nadaljuje naprej. Če pa je nekdo državljan drugega reda, pa imamo
               nekatere primere v slovenskem pravosodju, ki so primeri tako drakonskih sodb, da
               pravzaprav težko razume navaden človek, kako je to sploh mogoče. Za nekih 150 evrov
               ali približno podobno vsoto se nekomu kar zapleni hišo, pa se jo proda na dražbi – to
               je slovensko pravosodje. Ali pa za tam nekih 200, 300 evrov podkupnine se nekoga
               obsodi na tri leta zapora. Tri leta! Tukaj pa gre za milijone, pa za vse, pa za
               prisluhe, pa za sum podkupovanja – se pa ne zgodi nič. Sodišče ne bo moglo presojati,
               ne bo moglo ugotavljati krivde. Sistem pravosodja je odpovedal. Kdo je za to
               objektivno odgovoren? Po zakonu minister za pravosodje. To se pravi, če bi bili
               normalna država, v kateri bi veljal vsaj en minimalen standard odgovornosti, bi
               minister že samo zaradi tega razloga sam takoj odstopil. Če pa ne bi, bi pa predlagal
               njegovo zamenjavo predsednik vlade. Nič od tega se ni zgodilo in zato danes v resnici
               tukaj razpravljamo.</p>
               <p>Je pa en element, ki bode v oči. To je prva interpelacija, ki se je spomnim v
               zadnjem obdobju, da ni prišel predsednik Vlade podpreti svojega ministra. Kar po
               svoje pove zelo veliko. Zagotovo ima druge obveznosti, verjamem, da jih ima, toda
               vedno je to tehtanje, čemu daš prednost. Če bi on hotel dati ministru prednost, bi mu
               jo dal. Pa mu je ni. In zagotovo ve, zakaj. Zamislite se tudi vi nad tem.</p>
               <p>Sama interpelacija temelji na dveh dejstvih. Prvič, da je minister zavajal javnost v
               zvezi z njegovim ravnanjem na Komisiji za preprečevanje korupcije v zvezi s preiskavo
               milijarde evrov plačil iranskega denarja preko Nove Ljubljanske banke glede suma
               pranja denarja, proliferacije, torej nakupa orožja za množično uničevanje, in
               financiranja terorizma, ter drugih dejanj in stališč ministra pri izvrševanju
               politične funkcije, ki imajo za posledico izgubljeno zaupanje v funkcijo ministra in
               v pravosodne institucije. Zakaj je to tako pomembno? Dve dejstvi sta, zaupanje v
               institucije je temelj demokracije. To v Sloveniji zelo šepa. Še posebej nizko pa je
               žal zaupanje v pravosodje, med najnižjimi je. To je tudi minister pač sam povedal, v
               Sloveniji in to predstavlja problem. Kajti, če citiram dekana Pravne fakultete
               Univerze v Helsinkih: »Če ni zaupanja ljudi v pravosodje, vladavina prava ne deluje.«
               Žal se je to zelo jasno pokazalo tudi danes v tej razpravi. Drugo, kar je problem, je
               pa odgovornost zaradi nepriprave tiste zakonodaje na področju pravosodja, ki bi
               omogočila celostno reformo pravosodja in druge nujne spremembe, ki bi Republiko
               Slovenijo približali vrednotam, normam in standardom Evropske unije. Tukaj, poglejte,
               gre za vprašanje, ali se spoštujejo nekateri temeljni principi, ki jih pravo in
               pravosodje uveljavlja povsod v demokratičnem svetu, ali pa se to ne spoštuje.
               Marsikateri od teh principov je tudi pravno zapisan v obliki norm, bodisi v zakonih
               bodisi v drugih predpisih, pravilnikih in tako naprej, ki urejajo področje pravosodja
               kot celote. Kam se pride, če se tega ne upošteva in se ne spoštuje, naj bo tokrat
               malo bolj konkretno razdelan primer, o katerem smo danes že veliko govorili.</p>
               <p>Gre za vprašanje dejanj, ravnanja, konkretnih, v neki konkretni zadevi v sodnem
               postopku gospoda Branka Masleše. Branko Masleša je bil predsednik Vrhovnega sodišča
               Republike Slovenije in po veljavni zakonodaji je edino minister tisti, ki lahko začne
               postopek za njegovo zamenjavo. Med pogoji za razrešitev pa zakon, pazite, citiram,
               izrecno določa tudi naslednje, »… če s kršitvijo predpisov ali kako drugače okrni
               načelo neodvisnosti sodnikov pri sojenju.« Torej obstoj neodvisnosti, ki tudi zadeva
               nepristranskost; tisti videz nepristranskosti, ki ga pravo vedno znova poudarja.
               Vsakdo, ki je kdaj študiral pravo, bodisi na diplomski bodisi podiplomski ravni, ve,
               kakšen pomen se temu v pravosodju daje. Kajti od videza nepristranskosti je v temelju
               odvisno zaupanje v pravosodni sistem kot celoto. Od tega pa, kot smo slišali že prej,
               je odvisno tudi delovanje pravne države kot celote. Če tega ni, pravna država, kot je
               povedal dekan Pravne fakultete v Helsinkih, ne more delovati, ne deluje.</p>
               <p>Obstoj tega pogoja je minister takrat, ko smo spraševali o razlogih, zakaj ni
               predlagal zamenjave, je enostavno zamolčal. Kot da ne obstaja v zakonu, pa obstaja.
               To lahko preverite sami. Pri tem pa bi šlo za to, da je treba spomniti, da je Ustavno
               sodišče Republike Slovenije v svoji odločbi z dne 20. 40. 2015, točka 49, če želite,
               navedlo, citiram, »da mora sodni sistem ohranjati videz nepristranskosti, saj je
               lahko v nasprotnem primeru ogroženo tako zaupanje javnosti v nepristranskost sodišče
               na sploh.« Ustavno sodišče je v omenjeni odločbi, točkah 46 do 54, ugotovilo in
               utemeljilo ustavnopravno, da je bilo pri odločanju senata Vrhovnega sodišča Republike
               Slovenije v zadevi Patria, citiram, »jasno kršeno načelo nepristranskosti sodišča, in
               sicer v objektivnem pomenu, ki je temelj zaupanja javnosti v neodvisno sodstvo.« Pri
               tem se je uprlo, Ustavno sodišče, gospe in gospodje, na govor Branka Masleše na
               dnevih pravnikov oziroma na dnevih slovenskega sodstva dne 6. 6. 2014 in tudi na
               izjavo iz notarsko overjenega zapisa dveh verodostojnih prič o izjavah gospoda Branka
               Masleše. Ravnanje aktualnega ministra, ki seveda ni storil kljub tej ugotovitvi
               Ustavnega sodišča Republike Slovenije nič, je seveda mogoče razumeti samo v luči
               rimskega prava, ki pravi: Kdor molči, se strinja. Iz česar torej sledi, da gospod
               minister mag. Goran Klemenčič ne samo tolerira, ampak očitno tudi podpira
               sistematično, celo s strani Ustavnega sodišča Republike Slovenije kršenje človekovih
               pravic. Tak človek je popolnoma neprimeren za opravljanje funkcije pravosodnega
               ministra. To sledi iz sodbe Ustavnega sodišča Republike Slovenije, ko jo postavimo v
               luč veljavne zakonodaje in konkretnega ravnanja, ukrepanja – torej neukrepanja –
               ministra v navedeni zadevi. Če je Ustavno sodišče ugotovilo, da je tam načelo videza
               nepristranskosti kršeno na tak način s strani konkretne osebe, ugotovilo je konkretno
               kršitev, potem bi minister brez dvoma moral ukrepati. To je njegova dolžnost, to ni
               več samo njegova pravica. V tem primeru je zagotovo tudi dolžnost. Kakšno je
               ravnanje, če nekdo opusti dolžnostno ravnanje, pa pove Zakon o integriteti. Če nekdo,
               ki je na funkciji, opusti dolžnostno ravnanje, je to koruptivno ravnanje, gospe in
               gospodje. V danem primeru zagotovo v korist tistega, ki je funkcijo naprej opravljal,
               čeprav je Ustavno sodišče ugotovilo, da je kršil videz nepristranskosti kot enega od
               temeljev pravosodnega sistema. To je koruptivno ravnanje, gospe in gospodje. Imate
               koruptivnega pravosodnega ministra; torej, glede na odločbo Ustavnega sodišča v luči
               zakona. Tudi to bi spet samo zase moralo zadoščati, da pritisnete gumb za razrešitev,
               za interpelacijo torej.</p>
               <p>Če gremo naprej. Ko gre za uporabo tistih norm, uveljavitev standardov,
               implementacijo, če želite, evropskih direktiv in vsega ostalega, kar neposredno
               zadeva Slovenijo, se je zamujalo roke. Eden od teh je bil danes …</p>
            </sp>
            <sp xml:id="SDZ7-Redna-35-2017-11-17.sp130">

               <speaker>PREDSEDNIK DR. MILAN BRGLEZ:</speaker>

               <p>Prosim za mir v dvorani.</p>
            </sp>
            <sp xml:id="SDZ7-Redna-35-2017-11-17.sp131">

               <speaker>MAG. BRANKO GRIMS (PS SDS):</speaker>

               <p>… že naveden, pa ga želim posebej poudariti na koncu, ker je v sramoto. Gre namreč za
               to, da bi se moralo določiti, implementirati vsaj minimalne standarde za žrtve
               kriminalnih dejanj – za žrtve, gospe in gospodje! –, pa se je s tem zamudilo za dve
               leti. Zdaj se pravi, no, se pripravlja, bilo je v nekem zakonu, ki je padel. Gospe in
               gospodje, na to je treba misliti prej. Če bi šlo samo za to in se ne bi drugih stvari
               dajalo zraven, bi seveda tisti zakon lahko že zdavnaj sprejeli, bi ga lahko
               predlagali dve leti prej, saj bi šlo zgolj za uveljavitev nečesa dobrega, kar itak od
               nas pričakuje upravičeno Evropska unija. pa se tega ni storilo, ker se ni hotelo
               storiti, najbrž zato, da bi se zraven, kot se temu reče, švercalo še kakšno drugo
               stvar, ki pa razburja javnost. Rezultat tega je bil, da se je šlo v spremembo Zakona
               o kazenskem postopku, v nasprotju – pazite! – z Vrhovnim sodiščem Republike
               Slovenije, z Vrhovnim državnim tožilstvom, v nasprotju z Odvetniško zbornico, v
               nasprotju s profesorji kazenskega prava, v nasprotju s strokovno javnostjo. Dobesedno
               proti vsem. Ali je to skladno s tistimi načeli, ki jih je ta državni zbor sprejel
               celo kot standard, da se pač usklajuje z vsemi deležniki vsak pravni akt, ki pač te
               deležnike neposredno zadeva, ki ureja njihovo delo, njihove pristojnosti in da se
               seveda upošteva njihovo mnenje? To je standard, ki je zajet v posebni resoluciji, ki
               jo je Državni zbor sprejel. Odgovor je seveda ne. Vsak od vas zelo dobro ve. Pa je to
               skladno z napovedjo ministra na zaslišanju, preden je bil potrjen za ministra, to je
               temelj njegove potrditve za ministra, da bo posebej usklajeval vse pravne akte z
               vsemi deležniki? Da jih bo usklajeval s stroko, da jih bo usklajeval s sodiščem, z
               Vrhovnim sodiščem, s tožilstvom, z Vrhovnim tožilstvom, z vsem. To je posebej
               poudaril. In seveda kršil. Če nekdo krši tisto, na osnovi česar je bil izvoljen,
               potem je njegova razrešitev, to je jasno prav vam vsem, še kako utemeljena. Očitno
               dr. Cerar zelo dobro ve, zakaj ga danes ni tukaj.</p>
               <p>Ko gre za vprašanja preostalih napovedi. Bom izpustil tisto z ognjem in mečem, ker
               je to napoved, ki verjetno v področje pravosodja ne sodi ravno pretirano, vsekakor pa
               veliko pove, kako se je potem tisto z ognjem in mečem spremenilo v dim in meglo,
               ampak tudi druge stvari, ki jih je minister napovedal in ki bi dejansko posegle v
               pravosodje; celo tiste, ki ste jih sami zapisali v koalicijski sporazum, ki jih je
               Vlada dala v napoved svojega dela glede mandata sodnikov glede nadzora, glede vsega
               ostalega – ni bilo od nikoder in jih ni! Tudi vprašanje zdaj, ko se napoveduje, nekaj
               še delamo, nekaj še bo, če ste gledali, kako se napoveduje z delom Državnega zbora,
               se bliža konec, nepreklicno. Aprila meseca bo zadnja seja. Reden postopek in običajno
               se stvari globlje zarežejo, ki so sistemske spremembe, sprejema po rednem postopku.
               Saj nismo v vojnem stanju! Ampak redni postopek zahteva več mesecev, kar pomeni, da
               praktično po rednem postopku že v tem trenutku skoraj ni več mogoče sprejeti najbolj
               zahtevnih zakonov, kaj šele vseh ostalih sprememb, ki so bile napovedane, in gre za
               izgubljeni čas, za izgubljeno priložnost, za tisto, kar krni, kar ovira razvoj
               Republike Slovenije. Kajti treba se je zavedati, da je stanje v pravosodju tudi
               razvojni problem Slovenije. Na to smo bili v preteklosti večkratno opozorjeni. Tudi
               če se zdaj nekaj izboljšuje, to še zdaleč ne pomeni, da so stvari ustrezne in skladne
               z nekimi evropskimi normami in standardi. Še vedno se vlečejo postopki leta in leta,
               tudi če so malo krajši. Še vedno se zapleta na vseh ravneh, še vedno prihaja do
               primerov, ko posamezniki podjetniki doživijo to, da zaradi pač nekih postopkov, v
               katere se zapletejo, bodisi finančne discipline, drugih stvari, na nekoga naletijo,
               ki jih ogoljufa in morajo iti v tožbo, kakorkoli že, preko sodišč toliko časa iščejo
               pravico, da jim propade podjetje, da gredo ljudje na cesto in potem pravica, ki je
               pridobljena prepozno, kot pove ustavno pravo, ni pravica, je nova krivica.</p>
               <p>Predvsem pa se morate zavedati, da Slovenija ni osamljen otok. Slovenijo gledajo iz
               tujine potencialni partnerji, druge države, potencialni financerji in oni vidijo
               dogajanje pri nas. Oni vidijo, kako pri nas še vedno posamezni ali pa posamezne
               sodnice plešejo pod rdečo zvezdo, ker je tudi mimogrede seveda še kako v neskladju s
               principi in pravilniki, ki sicer veljajo v pravosodju – ampak nikomur se ne zgodi
               nič. Kdo je za to odgovoren? Minister za pravosodje! Kajti po zakonu je on odgovoren,
               subjektivni in objektivno, za stanje na področju, ki ga pokriva. In kaj potem storijo
               investitorji, ko vse to vidijo, ko vidijo to prepočasno delovanje sodišč,
               neučinkovitost, včasih zelo čudno sojenje, ki ni skladno z evropskimi standardi, tako
               ravnanje posameznih sodnic in sodnikov – gredo drugam, Slovenija pa izgublja razvojne
               priložnosti, Slovenija izgublja dobra, kvalitetna delovna mesta, Slovenija zato
               izgublja mladino, ki odhaja v tujino, ker tam vidi večjo priložnost. Tudi stanje v
               pravosodju je eden od temeljnih razvojnih problemov države Slovenije. Kdo je za tako
               stanje odgovoren? Če bi včeraj prevzel mandat, gotovo ne minister. Toda, če se bliža
               konec mandata, pa je stanje tako, kot je, pa je za to brez dvoma odgovoren minister
               za pravosodje. Spet bom ponovil, tudi, če ne bi bilo vsega, kar sem že prej naštel,
               bi že samo to moralo zadoščati, da bi se danes ministra razrešilo, da se pripelje
               drugo osebo, drugo ekipo in da se pač poskuša še spremeniti, popraviti, rešiti, kar
               se rešiti da.</p>
               <p>Pri vsem, o čemer smo danes govorili, smo ostali brez odgovorov; brez odgovorov na
               to, kako je z uresničevanjem pravnomočnih upravnih in sodnih odločb. Ali so
               zavezujoče za posameznike, za organe, za institucije Republike Slovenije ali niso?
               Ali ima kakšen poslanec, ali pa dva poslanca, ali pa predsednik Vlade pravico se
               vpletati v uresničevanje pravnomočne odločbe? To so odgovori na vprašanja, ki bi še
               kako upravičeno pričakovali od ministra za pravosodje – in jih nismo dobili. Najbrž
               je vsakomur jasno, zakaj. Dobili smo goro praznih besed, brez odgovorov, dobili smo
               goro sprenevedanja, nismo pa dobili odgovorov na vprašanja. Ko je šlo za tisti
               osnovni razlog, s katerim se danes soočamo, ki je bil pravzaprav sam temelj te
               interpelacije, je tukaj stvar popolnoma jasna, kajti ta državni zbor je v resnici o
               tem že glasoval, ko smo sprejemali soglasno sprejeto poročilo Komisije za nadzor
               obveščevalnih in varnostnih služb v zadevi preiskave milijarde evrov vrednega suma
               pranja denarja, glede financiranja terorizma, nabave orožja za množično uničevanje in
               pa seveda pranja denarja preko Nove Ljubljanske banke, je bil soglasen sklep, brez
               enega glasu proti, celotnega Državnega zbora, da podpira tiste ugotovitve, ki jih je
               komisija soglasno sprejela. Ena od teh ugotovitev je danes še kako relevantna in zato
               jo preberem še enkrat, da ne bo nobenega dvoma. Komisijo za nadzor
               varnostno-obveščevalnih služb je v konkretni zadevi presenetilo ravnanje komisije za
               pregon korupcije. Sprejeli so tajni dokument žvižgača iz Banke Slovenije, ki je kazal
               na sum storitve kaznivega dejanja pranja denarja. KPK je ocenila, da ni pristojna,
               zato so dokument po – poudarjam – neformalni poti predali policiji, NPU. Pred tem so
               dokument priredili z namenom, da zaščitijo žvižgača. Poleg tega pa naznanilo
               kaznivega dejanja niso posredovali policiji na podlagi določb ZKP, kot jim to
               narekuje sklenjen sporazum med KPK in MNZ ter policijo z 1. 6. 2010, ampak so
               dokument predali uslužbencu NPU, da ga je odnesel na policijo, kjer pa se je nato za
               njim izgubila vsaka sled. Če bi spoštovali tisti sporazum, mimogrede, bi morali vsaj
               še posebej obvestiti vrh policije dodatno. Niti to se ni storilo, kar je jasno tako
               iz dokumentacije, ki je ni, kot tudi iz izjav prič z ene in iz druge strani. In
               potem, ker je bistveno: ravnanje KPK v nasprotju z veljavnim sporazumom med KPK, MNZ
               in policijo z dne 1. 6. 2010 pomeni kršitev uradno določenega poslovanja uradnih
               institucij. O tem je Državni zbor že glasoval, gospe in gospodje! Za to ste glasovali
               tudi vsi, ki ste danes tukaj prisotni.</p>
               <p>Zdaj pa, kakšne so bile posledice tega ravnanja. Večkrat je bilo rečeno, pa saj to
               ni moglo vplivati, ali pa na začetku je bila celo trditev, saj to sploh v ničemer ni
               vplivalo na nadaljnjo preiskavo. Pa seveda ne drži, kajti o tem je že pisalo večkrat
               oziroma poročalo, časopisje, mediji, internet, povsod smo lahko te stvari že
               nekajkrat prebrali in zato je bistveno slišati tudi drugo stran; to se pravi, kako je
               na to stvar gledala policija. Takratni vodja preiskave na policiji je večkrat
               povedal, da bi bilo njegovo ravnanje in nadaljnje delo policije brez dvoma bistveno
               drugačno, če bi imeli celovito informacijo. Torej, če bi dobili ustrezen dokument,
               originalen dokument žvižgača, od KPK, dejansko skladno s protokolom, ki pa žal prav v
               tem primeru jasno ni bil spoštovan. Kajti potem bi zabeležka veljala z ene strani, z
               druge strani, posebej bi se obvestilo vrh, ne bi se moglo zgoditi, da ta dokument
               nekje kar ponikne, kar izgine. To je bistvena razlika med neformalni in formalnim
               predajo, med tem, ali se spoštuje tisti sporazum ali se ga ne spoštuje. Na to tista
               kasnejša sprememba zakonodaje sploh nima nobenega vpliva, to je larifati! Gre za to,
               da bi se stvari moralo uradno protokolirati, kajti potem velja seveda princip – vsi,
               ki ste se s tem že srečali, to veste – v Ministrstvu za notranje zadeve, če nekaj
               prejmejo uradno, recimo, skladno s tem protokolom, potem morajo to vhodno zabeležiti.
               In potem morajo zabeležiti vse, kar se s tem dogaja, vključno do končnega izida. O
               končnem izidu, seveda, morajo v takem primeru obvestiti tudi tožilstvo. V tistem
               primeru pa, veste, za vsak 40 let ukraden moped se napiše obvestilo tožilstvu, za
               milijardo evrov suma, utemeljenega suma pranja denarja za terorizem, za nabavo orožja
               za množično uničevanje, za jedrsko bombo Irana, za pranje denarja, o tem se pa ni
               obvestilo tožilstva. Da je prav necelovita informacija, necelovitost pravzaprav vseh
               informacij, neobstoj ustreznih dokumentov, ki bi bili podlaga za nadaljevanje
               preiskave, konkretno tudi tega dokumenta, eden od temeljnih razlogov za neuspeh
               preiskave, za tisti neuspeli zaključek preiskave v letih 2010–2011, so potrdili tudi
               vsi drugi, ki so bili s strani policije vpleteni v ta postopek. Vse informacije so
               šle v to smer. To se pravi, je nevzdržna trditev, da to ni imelo nobenega vpliva.
               Brez dvoma je imelo vpliv.</p>
               <p>Tisto, kar pa je bistveno za današnjo odločitev, pa je odgovor na vprašanje, ali so
               taka stališča – očitno je pač šlo za to, da je nekdo, po domače rečeno, hotel
               pristaviti lonček in tekel pred kamere – skladna z integriteto ministra za
               pravosodje. In najbrž je vsakomur jasno, da temu ni tako. Tako ravnanje potem
               povečuje nezaupanje v ministra, v Ministrstvo za pravosodje, v Vlado, v institucije
               države kot celote, v pravosodje kot celoto. Zaradi tega je to temelj interpelacije.
               Zaradi tega je to razlog za razrešitev ministra, da se tudi na ta način pokaže, da se
               s tem ne strinjamo – in v SDS bomo seveda vsi glasovali za interpelacijo –, da
               pokažemo, da upravičeno pričakujemo od ministra za pravosodje, da deluje skladno s
               temeljnimi principi, ki so, da v okviru svojih pooblastil skrbi za ugled funkcije, ki
               jo opravlja, da povečuje zaupanje ljudi v pravosodni sistem in delovanje državnih
               institucij v celoti in da je tudi odgovoren za tisto področje, ki ga on pokriva,da se
               uveljavlja princip odgovornosti; ne samo v besedah, gospe in gospodje, v dejanjih!
               Samo dejanja štejejo v politiki, samo dejanja štejejo za tiste ljudi, ki imajo neko
               politično izkušnjo. Žal je v slovenski politiki tako, da so besede postale zelo
               poceni blago, da ne veljajo besede, da ne veljajo niti podpisani sporazumi. Štejejo
               pa dejanja. Šteje pritisk na gumb. Šteje to, ali je minister razrešen ali pa ni. To
               so dejanja, ki štejejo v politiki. Pričakuje se od ministra, da bo v okviru svojih
               pristojnosti skrbel za učinkovitost pravosodnega sistema in njegovo delovanje,
               skladno z evropskimi normami ter s tem tudi za dejansko in neovirano uresničevanje
               ustavne pravice do sodnega varstva …</p>
            </sp>
            <sp xml:id="SDZ7-Redna-35-2017-11-17.sp132">

               <speaker>PREDSEDNIK DR. MILAN BRGLEZ:</speaker>

               <p>Malo miru v dvorani!</p>
            </sp>
            <sp xml:id="SDZ7-Redna-35-2017-11-17.sp133">

               <speaker>MAG. BRANKO GRIMS (PS SDS):</speaker>

               <p>… ter izvršitve sodb in odločb v razumem roku. Gospe in gospodje, to je norma
               ustavnega prava. Zato je bilo še kako upravičeno vprašanje, ki sem ga prej nekajkrat
               postavil gospodu ministru: Ali pravnomočne odločbe sodnega sistema zavezujejo
               posameznike, funkcionarje, institucije, organe Republike Slovenije? Ali pravnomočne
               odločbe upravne narave, ki jih izda ministrstvo, zavezujejo posameznike, institucije,
               organe republike Slovenije in seveda njene funkcionarje? Ali se ima kdorkoli kot
               poslanec ali predsednik Vlade pravico vmešavati v pravnomočno odločbo sodnega veje
               oblasti? Recimo, v sodbo Vrhovnega sodišča. Ali se ima kdo pravico vmešavati v
               izvrševanje pravnomočne upravne odločbe nekega ministrstva? To so odgovori, ki jih
               pričakujemo in ki jih vsak državljan in vsaka državljanka upravičeno pričakuje od
               ministra za pravosodje, ker je on za to področje odgovoren, za uresničevanje načela
               pravne države in seveda za uresničevanje načela, da smo pred zakonom vsi enaki.
               Tistega načela, za katerega smo danes nekajkrat dokazali, da v Sloveniji žal očitno
               ne velja, da še posebej, ko gre za pravosodje, imamo državljane prvega reda, za
               katere se uniči dokaze, za katere se zamudi roke, pa se zato nikoli ne bo presojalo o
               njihovi morebitni krivci, …</p>
            </sp>
            <sp xml:id="SDZ7-Redna-35-2017-11-17.sp134">

               <speaker>PREDSEDNIK DR. MILAN BRGLEZ:</speaker>

               <p> Mir v dvorani …</p>
            </sp>
            <sp xml:id="SDZ7-Redna-35-2017-11-17.sp135">

               <speaker>MAG. BRANKO GRIMS (PS SDS):</speaker>

               <p> … in imamo državljane drugega reda, kjer če gre za pač, ne vem, 200, 300 evrov
               podkupnine, se ga obsodi na tri leta zapora ali pa se mu za 150 ali 160 evrov zapleni
               hišo in se mu jo proda na dražbi. To pa je realno stanje. Odgovornost za to je
               odgovornost ministra, gospe in gospodje. Odgovornost za to, ali boste to odgovornost
               uveljavili, pa je vaša osebna. Upam, da boste tokrat bolj spoštovali načelo pravnega
               reda, ustavna načela, spoštovanje človekovih pravic in odgovornosti, kot ste jih
               takrat, ko ste z očitno, zavestno, naklepno kršitvijo človekovih pravic odvzeli
               mandat svojemu poslanskemu kolegu.</p>
               <p>Vsekakor v SDS bomo glasovali za razrešitev mag. Gorana Klemenčiča.</p>
            </sp>
            <sp xml:id="SDZ7-Redna-35-2017-11-17.sp136">

               <speaker>PREDSEDNIK DR. MILAN BRGLEZ:</speaker>

               <p> Pred nadaljevanjem moram pojasniti postopkovni del, ki je bil na začetku
               povedan.</p>
               <p>Najprej ugotavljam, da je bil poslovnik danes v celoti spoštovan.</p>
               <p>Minister vam ni dolžan odgovarjati, niti ni naloga predsedujočega, da k temu poziva,
               saj je minister avtonomen tako glede vsebine kot taktike obrambe ob interpelaciji,
               zato samo spoštovanje poslovnika – ne more biti nikakor žalitev.</p>
               <p>Prav tako je objektivno dejstvo vsaj to, da je predsednik Vlade danes na socialnem
               vrhu Evropske unije v Göteborgu ter da je zgolj časovna asociacija ali povezava dveh
               dogodkov, da ta ne predstavlja zadosten dokaz za vzročno-posledično zvezo. To so
               objektivna dejstvo. To dvoje lahko povem, in to je to.</p>
               <p>Zdaj pa sprašujem, ali želi, ker ste vsi razpravljavci, ki ste to želeli, dobili
               besedo. Ker pa čas, določen za razpravo, še ni potekel, sprašujem, ali želi na
               podlagi prvega odstavka 71 . člena Poslovnika Državnega zbora še kdo razpravljati.
               Ne.</p>
               <p>Torej, ne želi več nihče razpravljati. V takšnem primeru zaključujem razpravo. Ker
               prihajajo z vseh strani, ni to zdaj pristrano.</p>
               <p>Prehajamo tudi na odločanje. Poslanke in poslance prosim, da preverite delovanje
               glasovalnih naprav. Ja, ja. <stage>/ smeh v dvorani/</stage> Vidim, da preverjate. Če še kdo ni
               preveril, naj pove.</p>
               <p>Predlagatelji interpelacije predlagajo Državnemu zboru, da po opravljeni razpravi
               sprejme naslednji sklep: »Državni zbor na podlagi vložene interpelacije izreka
               nezaupnico ministru za pravosodje, mag. Goranu Klemenčiču.« V skladu z drugim
               odstavkom 118. člena Ustave Republike Slovenije bo nezaupnica ministru izrečena, če
               bo zanjo glasovala večina vseh poslank in poslancev, to je 46 ali več. Če bo
               nezaupnica izglasovana, se šteje, da je minister razrešen.</p>
               <p>Glasujemo. Navzočih je 65 poslank in poslancev. Za jih je glasovalo 18, proti pa
               47.</p>
               <p><stage>(Za je glasovalo 18.)</stage> <stage>(Proti 47.)</stage></p>
               <p>Ugotavljam, da sklep ni sprejet.</p>
               <p>Glede na izid glasovanja ugotavljam, da ministru za pravosodje nezaupnica ni bila
               izglasovana.</p>
               <p>S tem zaključujem to točko dnevnega reda in prekinjam 35. sejo Državnega zbora, ki
               jo bomo nadaljevali 21. novembra 2017 ob 9. uri. <stage>(SEJA JE BILA PREKINJENA 17.
                  NOVEMBRA 2017 OB 20.07.)</stage>
               </p>
            </sp>
         </div>
      </body>
   </text>
</TEI>
