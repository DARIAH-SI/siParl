<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ7-Izredna-14-2015-05-22">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|55B10713C0974C2CC1257EC2003A7E9C</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=55B10713C0974C2CC1257EC2003A7E9C</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Izredna-14-2015-05-22.DZ" n="14">
               <name>Izredna</name>
               <date when="2015-05-22"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Izredna-14-2015-05-22.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">14. izredna seja</stage>
            <stage type="chairman">Sejo so vodili predsednik Državnega zbora dr. Milan Brglez ter podpredsednika
            Primož Hainz in mag. Bojana Muršič.</stage>
            <stage type="time">Seja se je začela ob 10.02.</stage>


            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam 14. izredno sejo Državnega zbora, ki sem jo sklical na podlagi prvega
               odstavka 58. člena in prvega odstavka 60. člena Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in poslanci:
               mag. Tanja Cink, mag. Jana Jenko, gospa Marija Antonija Kovačič, gospod Branko
               Zorman, dr. Franc Trček, dr. Matej T. Vatovec, Matjaž Hanžek, gospod Franc Breznik,
               dr. László Göncz, gospod Franc Jurša, Luka Mesec do 12. ure, gospod Roberto Battelli,
               gospod Jernej Vrtovec in gospod Jožef Horvat od 14. ure dalje.</p>
               <p>Na sejo sem vabil predstavnike Vlade. Vse prisotne lepo pozdravljam.</p>
               <p>Prehajamo na <title>določitev dnevnega reda</title> 14. izredne seje Državnega zbora.
               Predlog dnevnega reda ste prejeli v petek, 15. maja 2015 s sklicem seje. O predlogu
               dnevnega reda bomo odločali v skladu s drugim odstavkom 64. člena Poslovnika
               Državnega zbora.</p>
               <p>Prehajamo na obravnavo in odločanje o predlogu za širitev dnevnega reda. Državnemu
               zboru sem predlagal, da dnevni red seje širi s predlogom za izvolitev podpredsednice
               Državnega zbora. Predlog za širitev ste prejeli 20. maja 2015. Želi besedo
               predstavnik predlagatelja predloga za izvolitev podpredsednice? <stage>(Ne.)</stage> Želite besedo
               predstavniki poslanskih skupin? <stage>(Ne.)</stage></p>
               <p>Potem gremo naprej. Poslanke in poslance prosim, da preverite delovanje glasovalnih
               naprav. Odločamo o predlogu za širitev dnevnega reda.</p>
               <p>Glasujemo. Navzočih je 62 poslank in poslancev, za je glasovalo 62, proti nihče.</p>
               <p><stage>(Za je glasovalo 62.)</stage> <stage>(Proti nihče.)</stage></p>
               <p>Ugotavljam, da je predlog za širitev sprejet.</p>
               <p>Zbor bo izglasovano širitev obravnaval kot A1. točko dnevnega reda, takoj po
               določitvi dnevnega reda seje.</p>
               <p>Prehajamo na glasovanje o določitvi dnevnega reda. Zboru predlagam, da za današnjo
               sejo določi dnevni red, kot ste ga prejeli s sklicem in s sprejeto dopolnitvijo.</p>
               <p>Glasujemo. Navzočih je 62 poslank in poslancev, za je glasovalo 62, proti nihče.</p>
               <p><stage>(Za je glasovalo 62.)</stage> <stage>(Proti nihče.)</stage></p>
               <p>Ugotavljam, da je dnevni red 14. izredne seje Državnega zbora določen.</p>
               <p>Prehajamo na <title>A1. TOČKO DNEVNEGA REDA, TO JE NA OBRAVNAVO PREDLOGA ZA IZVOLITEV
                  PODPREDSEDNICE DRŽAVNEGA ZBORA.</title>
               </p>
               <p>Skupina 50 poslank in poslancev s prvopodpisano dr. Simono Kustec Lipicer je
               Državnemu zboru 19. 5. 2015 predlagala, da za podpredsednico Državnega zbora izvoli
               mag. Bojano Muršič.</p>
               <p>Za dopolnilno obrazložitev predloga za izvolitev dajem besedo predstavniku
               predlagatelja, gospodu Matjažu Hanu.</p>
            </sp>
            <sp who="SDZ7:HanMatjaž">

               <speaker>MATJAŽ HAN (PS SD):</speaker>

               <p>Hvala lepa, spoštovani predsednik. Spoštovani kolegice in kolegi!</p>
               <p>Poslanska skupina Socialnih demokratov skupaj s soglasno podporo poslanskih skupin
               Stranke modernega centra ter Desusa na mesto podpredsednice Državnega zbora predlaga
               mag. Bojano Muršič.</p>
               <p>Ponosni smo, da na to odgovorno mesto predlagamo strankarsko in poslansko kolegico,
               ki je kljub svojemu relativno kratkemu poslanskemu stažu dokazala, da ima izkušnje in
               osebnostne lastnosti, potrebne tudi pri vodenju delovnih teles.</p>
               <p>Poklicna pot mag. Bojane Muršič se je pričela v občini Ruše, kjer je sprva sodelovala
               na oddelku za družbene dejavnosti, kasneje pa svoje znanje nadgrajevala tudi z
               vsebinami gospodarstva ter regionalnega razvoja. Pri svojem delu se je med drugim
               osredotočila na področje zdravstva, kjer velja kot enega izmed pomembnejših projektov
               izpostaviti prenovo zdravstvene postaje ter projekt Ruše – zdravo mesto. Tudi
               socialna problematika občine ji je bila tekom njenega dela venomer blizu, med drugim
               pa je koordinirala projekt pomoči na domu za več okoliških občin. Reševanje stisk
               ljudi in skrb za vse generacije z njihovimi specifičnimi problemi je vedno bilo in
               ostaja prvo vodilo njenega poslanstva. Svoje izkušnje je poslanka uspešno nadgradila
               tudi preko vodenja občinske uprave, sprva v Oplotnici, kasneje pa tudi v občini Ruše.
               Ob tem velja izpostaviti uspešno realizacijo evropskih projektov v Oplotnici, ko se
               je investiralo v izgradnjo kulturnega turističnega centra, obnovo graščine ter obnovo
               osnovne šole. Njen čut pravičnosti in skrbi za ljudi pa je segel tudi izven
               službenega časa, ko je mag. Muršič s svojim znanjem in izkušnjami vrsto let aktivno
               sodelovala v različnih krajevnih društvih.</p>
               <p>Vedno več izkušenj s področja socialne politike, zdravstva ter vseh ostalih vsebin,
               potrebnih za delovanje lokalne skupnosti, je poslansko spodbujalo na poti nenehnega
               izobraževanja. Disciplina in želja sta kljub polni zaposlitvi vodili k zaključku
               dodiplomskega študija na Fakulteti za upravo v letu 2004, 2010 pa je na Fakulteti za
               državne in evropske študije tudi magistrirala.</p>
               <p>Poslanska skupina Socialnih demokratov poslansko kolegico Muršičevo ceni kot izjemno
               sodelavko. S svojimi osebnostmi lastnostmi, med katerimi velja izpostaviti strpnost
               ter korektnost, svoje delo nenehno nadgrajuje na način, da je zavezana k pravičnosti
               ter čutu za sočloveka.</p>
               <p>Socialni demokrati smo prepričani, da je kandidatka za podpredsednico Državnega zbora
               mag. Bojana Muršič več kot dobra izbira. Poslanka bo s svojimi izkušnjami, svojo
               delavnostjo ter korektnostjo pripomogla k dobremu vodenju Državnega zbora ter
               nadaljevala uspešno delo naše bivše poslanske kolegice Andreje Katič.</p>
               <p>Ob današnjem glasovanju ob popolnitvi vodstva Državnega zbora tako pričakujemo, da bo
               zaradi povedanega glasovanje o predlogu v prvi vrsti pospremljeno s korektno presojo,
               ki si jo naša kandidatka nedvomno zasluži. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Prehajamo na predstavitev stališč poslanskih skupin.</p>
               <p>Besedo ima Poslanska skupina Demokratične stranke upokojencev Slovenije, zanjo gospod
               Primož Hainz.</p>
            </sp>
            <sp who="SDZ7:HainzPrimož">

               <speaker>PRIMOŽ HAINZ (PS DeSUS):</speaker>

               <p>Spoštovani predsednik, kolegice in kolegi!</p>
               <p>Dovolite, da predstavim stališče Poslanske skupine Desus glede predloga za izvolitev
               podpredsednice Državnega zbora mag. Bojane Muršič.</p>
               <p>Ob imenovanju gospe Andreje Katič za ministrico za obrambo se je izpraznilo mesto
               podpredsednika,podpredsednice Državnega zbora. Naj se na tem mestu gospe Andreji
               Katič še enkrat zahvalim za opravljeno delo na mestu podpredsednice, ki ni vedno tako
               preprosto, kot je videti, naj mimogrede omenim iz svojih izkušenj. Sploh ne zdaj, ko
               delo celotnega vodenja Državnega zbora sloni na ramenih le dveh.</p>
               <p>Veseli nas, da je Poslanska skupina Socialnih demokratov podala predlog za
               izpopolnitev tega mesta, in hkrati obžalujemo, da še vedno nimamo predloga največje
               opozicijske stranke za mesto podpredsednika Državnega zbora. V Poslanski skupini
               Desus namreč menimo, da bi bilo dobro, da v teh časih, ko bi morali stopiti vsi
               skupaj in delovati v dobrobit državljank in državljanov Slovenije, tudi opozicija
               pokaže, da je pripravljena konstruktivno sodelovati, tudi s tem, da na mesto
               podpredsednika Državnega zbora predlaga svojega kandidata. Zapolnila je vsa mesta,
               tudi vodstvena, ki ji pripadajo po volilnih rezultatih, razen podpredsednika
               Državnega zbora.</p>
               <p>Skratka, Poslanska skupina Socialnih demokratov je na mesto podpredsednice Državnega
               zbora predlagala gospo Bojano Muršič. Verjamemo, da je poslanska skupina izmed svojih
               članov izbrala najprimernejšo kandidatko za to funkcijo. Poznamo njeno delo v
               preteklosti na lokalnem in zdaj tudi na državnem nivoju. V tem mandatu uspešno vodi
               parlamentarni Odbor za pravosodje in glede na njene dosedanje aktivnosti verjamemo,
               da bo delo, ki ji bo z izvolitvijo na mesto podpredsednice zaupano, opravljala
               vestno, marljivo in z vso odgovornostjo.</p>
               <p>Poslanke in poslanci Poslanske skupine Desus bomo, gospa Bojana Muršič, vašo
               kandidaturo soglasno podprli in naj vam že na tem mestu v imenu celotne poslanske
               skupine izrazim tudi čestitke. V svojem imenu pa naj še enkrat zaključim, da se
               veselim dela z vami. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Matjaž Nemec.</p>
            </sp>
            <sp who="SDZ7:NemecMatjaž">

               <speaker>MATJAŽ NEMEC (PS SD):</speaker>

               <p>Hvala lepa, predsednik. Spoštovane kolegice, dragi kolegi!</p>
               <p>Poslanska skupina Socialnih demokratov je ponosna, da lahko danes na mesto
               podpredsednice predlaga mag. Bojano Muršič.</p>
               <p>K vsemu, kar je bilo danes o kandidatki z naše strani že povedanega, naj dodam, da je
               poslanska kolegica Muršič oseba, ki je dokazala, da ji lahko več kot zaupamo mesto še
               tako zahtevnih in odgovornih nalog, to je navsezadnje dokazala tudi kot predsednica
               Odbora za pravosodje. Mag. Bojana Muršič s svojim predanim delom, zanosom, predvsem
               pa z že omenjeno korektnostjo presega politično pripadnost. Ravno slednje je ključno
               pri vodenju Državnega zbora, ki naj bo v prvi vrsti forum stališč, razprav, ne pa
               polje političnega napenjanja mišic brez vsebine. Prav korektnost in doslednost, ki jo
               je poslanka že pokazala tekom svojega poslanskega dela, pa verjamem, da bosta
               dosedanje dobro vodenje Državnega zbora še dodatno utrdili.</p>
               <p>Naj ji v prihodnje pri njenem delu zaželimo vse dobro. Verjamem pa, da bomo tudi mi
               vsi skupaj k temu prispevali tudi preko uresničevanja lastnega dela odgovornosti pri
               spoštovanju potrebne mere politične kulture. Kolegici Muršič želim vse najboljše!
               Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Zavezništvo Alenke Bratušek, zanjo gospod Jani
               Möderndorfer.</p>
            </sp>
            <sp who="SDZ7:MöderndorferJani">

               <speaker>JANI (JANKO) MÖDERNDORFER (PS ZaAB):</speaker>

               <p>Veseli nas, da se je SD končno odločil in iz tega pestrega izbora predlagal
               kandidatko.</p>
               <p>V resnici nas veseli, da se je odločil za ženski spol, za žensko, kajti s tem je dal
               jasno vedeti oziroma je stranka dala jasno vedeti, da spoštuje tudi enakopravnost
               spolov. Kar se naše kolegice tiče, pa verjamem, da bo profesionalno, tako kot je do
               zdaj, opravljala poslanski mandat in opravljala tudi podpredsedniško funkcijo
               Državnega zbora.</p>
               <p>Nas veseli, da boste to čim prej. Iskrene čestitke že vnaprej! Ob tem pa pričakujemo,
               da bo kmalu zapolnjeno tudi tretje podpredsedniško mesto, kar vsi čakamo že več kot
               devet, deset mesecev. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo dr. Simona Kustec
               Lipicer.</p>
            </sp>
            <sp who="SDZ7:KustecLipicerSimona">

               <speaker>DR. SINOMA KUSTEC LIPICER (PS SMC):</speaker>

               <p>Tudi v Poslanski skupini SMC seveda pozdravljamo današnjo 1. točko dnevnega reda
               izredne seje, to je imenovanje tretje podpredsednice Državnega zbora. Gre za
               odgovorno odločitev, gre za popolnitev upravljavsko-vodstvene funkcije in poslanstva
               Državnega zbora.</p>
               <p>Veseli nas, da je SD kot predlagatelj predlagal žensko kandidatko, ker tudi na ta
               način odražamo enakopravnost v družbi in naš odnos do tega, da vodstvo
               parlamentarnega organa, osrednjega v državi, zastopa tudi ženska predstavnica. Skozi
               vse dosedanje delo kandidatke mag. Bojane Muršič ne dvomimo, da bo to delo opravljala
               odgovorno, vestno, strokovno referenčno in tudi z ustreznim človeškim čutom, tako da
               ji želimo vse dobro in ji zagotavljamo našo soglasno podporo. Hvala in srečno.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Postopkovno, gospod Jože Tanko.</p>
            </sp>
            <sp who="SDZ7:TankoJože">

               <speaker>JOŽE TANKO (PS SDS):</speaker>

               <p>Hvala lepa, gospod predsednik.</p>
               <p>Nekako sem računal, da boste reagirali na izjavo v stališčih Poslanske skupine DeSUS.
               Namreč, očitano nam je bilo, da smo zasedli vsa pripadajoča funkcionarska mesta v
               delovnih telesih, predsedniška in podpredsedniška, razen mesta podpredsednika
               Državnega zbora. Ta trditev ne drži. Mi nimamo nobenih podpredsedniških mest v
               nobenem delovnem telesu. Imamo mesta samo v treh nadzornih komisijah in nismo zasedli
               še dodatno dveh pripadajočih predsedniških mest v delovnih telesih. Eno predsedniško
               mesto je bilo dodeljeno potem Poslanski skupini Zavezništvo, drugo Novi Sloveniji.
               Jaz mislim, da bi podpredsednik Državnega zbora, ki že približno osem mesecev
               opravlja to funkcijo, vsaj te tehnične podatke lahko preveril, najbrž bi jih moral
               vedeti pa že na pamet.</p>
               <p>Predlagam, gospod predsednik, da pač te navedbe, ker jih niste prej, na nek način
               zdaj popravite in tudi opozorite ostale, ki imajo stališča poslanskih skupin, da so
               ta stališča verodostojna. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Potrjujem tisti del, ki pravi, da niste zasedli vseh mest, ki vam po tisti
               razdelitvi, ki je bila na začetku sprejeta na Kolegiju Državnega zbora, pripadajo.
               Hkrati pa je tudi dejstvo, da seveda tudi to mesto tretjega podpredsednika ali
               podpredsednice ni zasedeno in da parlament s tega vidika nima polnega sodelovanje
               opozicije. To je pa tudi dejstvo.</p>
               <p>Zdaj pa gremo naprej. To je z razpravo poslank in poslancev. Besedo ima gospod Uroš
               Prikl.</p>
            </sp>
            <sp who="SDZ7:PriklUroš">

               <speaker>UROŠ PRIKL (PS DeSUS):</speaker>

               <p>Najlepša hvala za besedo, predsednik. Spoštovane kolegice in spoštovani kolegi!</p>
               <p>Jaz seveda ne bom izkoristil <gap n="…"/></p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Ali se lahko izklopite še enkrat, da vam damo <gap n="…"/></p>
            </sp>
            <sp who="SDZ7:PriklUroš">

               <speaker>UROŠ PRIKL (PS DeSUS):</speaker>

               <p>Zdaj pa mislim, da bo teklo. Še enkrat lepo pozdravljeni v mojem imenu!</p>
               <p>Seveda ne bom izkoristil celotnega časa, ki mi je na voljo, ker ne bi rad ponavljal,
               kar so že moji predhodniki povedali. Osebno sem vesel, da se bo vodstvo Državnega
               zbora okrepilo. Še posebej sem vesel, ker se bo okrepilo z našo kolegico in
               koalicijsko poslanko Bojano Muršič, ki sem jo imel v teh nekaj mesecih priložnost
               relativno dobro spoznati. Izkušnje so nadvse pozitivne. Prepričan sem, da je do zdaj
               zelo zelo korektno opravljala svoje delo v vseh odborih in v vseh aktivnostih, ki jih
               je vodila. Ne vidim nobenega razloga, da ne bi svojega uspešnega dela nadaljevala
               tudi kot podpredsednica Državnega zbora.</p>
               <p>Ob tej priložnosti ji seveda želim uspešno delo. Čim manj naporov z včasih morda malo
               napornimi diskusijami nas poslancev, seveda pa tudi prosim, da bo čim manj rumenih
               kartonov oziroma opominjanj. Še enkrat želim uspešno delo in nadaljevanje našega
               sodelovanja v taki meri, kot je bilo do zdaj. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Marjana Kotnik Poropat.</p>
            </sp>
            <sp who="SDZ7:KotnikPoropatMarjana">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovani predsednik.</p>
               <p>Tudi sama bi želela par besed povedati v zvezi s to točko, se pravi s kandidaturo za
               izvolitev podpredsednice Državnega zbora. Pa bom tudi sama rekla, da me veseli, da je
               stranka SD predlagala žensko, da je predlagala kolegico gospo Bojano Muršič, ki je
               resnično taka, kot jo je orisal vodja poslanske skupine, spoštovani gospod Han. Moram
               reči, da jaz kolegico Bojano tudi poznam. Dela v občini Ruše, kjer sva obe sodelovali
               pri vodenju, ona kot direktorica občinske uprave, jaz kot svetnica občinskega sveta,
               in moram reči, da je bilo z gospo Bojano prijetno delati in da je v tem času, ko je
               poslanka v Državnem zboru, tudi dokazala, da je primerna poslanka, da je odgovorna,
               da svoje delo pošteno in v redu opravlja. To moram reči tudi za vodenje Odbora za
               pravosodje in sem lahko samo vesela, da je ona kandidatka, ki jo bom danes z veseljem
               podprla.</p>
               <p>Spoštovana kolegica Bojana, želim ti veliko uspehov pri novi nalogi in prepričana
               sem, da jo boš tako odgovorno opravljala, kot si vse druge.</p>
               <p>Zdaj bi pa, če mi dovolite, še dva stavka v zvezi z vodenjem Državnega zbora. Vas bom
               predvsem ženske spomnila na to srečanje oziroma slovesnost, ki nam jo je v počastitev
               8. marca priredil naš predsednik Državnega zbora, ko nas je povabil zjutraj na kavico
               in je ob koncu tega svojega nagovora tudi povedal, da si sam želi, da bi v naslednjem
               mandatu ali pa kakšnem pozneje, ne vem, kdaj bo, čas dozorel za to, vodila Državni
               zbor ženska. Jaz mislim in sem resnično prepričana, da bi za to že bil čas.
               Predsedniku se seveda zahvaljujem za to misel, ki jo je tam povedal, in seveda
               polagam na srce vodjem političnih strank, da bodo tudi takšni predlogi v bodoče, ker
               mislim, da smo ženske pokazale in dokazale v tem državnem zboru in na vseh drugih
               področjih, kjer se uveljavljamo, da smo sposobne, da smo primerne, da smo strpne, da
               znamo nekatere stvari morda včasih bolj s sočutjem peljati in da smo zato včasih tudi
               bolj uspešne. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Marija Bačič.</p>
            </sp>
            <sp who="SDZ7:BačičMarija">

               <speaker>MARIJA BAČIČ (PS SD):</speaker>

               <p>Hvala za besedo, gospod predsednik. Spoštovane kolegice, spoštovani kolegi!</p>
               <p>Socialni demokrati smo ena izmed manjših strank v parlamentu in smo v zadnjem času
               doživeli tudi kar nekaj sprememb, ki pa so nas še bolj povezala in utrdila.</p>
               <p>Pred tednom dni smo potrdili našo poslansko kolegico gospo Andrejo Katič za obrambno
               ministrico in s tem se je tudi spraznilo mesto podpredsednice Državnega zbora. Danes
               je torej pred nami predlog naše kandidatke za podpredsednico in sicer predlagamo našo
               poslansko kolegico mag. Bojano Muršič.</p>
               <p>Bojana se je v kratkem času kot poslanka razvila v politično in strokovno osebnost.
               Odlikujejo jo njena delavnost, marljivost in doslednost. Mnogokrat jo najdemo na
               delovnem mestu v njeni pisarni pozno v noč oziroma zgodaj zjutraj. Bojana se je
               izkazala kot odlična predsednica enega izmed zelo zahtevnih in pomembnih odborov, in
               sicer Odbora za pravosodje, kjer so prišle do izraza njene organizacijske sposobnosti
               in tudi poznavanje zakonodaje. Tudi na drugih področjih je Bojana aktivna in
               profesionalna. Zaradi njenih osebnostnih lastnosti kot so prijaznost,
               komunikativnost, odprtost, poštenost, je med nami poslanci lepo sprejeta. Menim
               torej, da je Bojana odlična kandidatka, in upam, da bo potrjena v tem Državnem zboru
               z veliko večino. Prepričana sem, da bo svojo nalogo dobro, odlično opravila, seveda v
               skladu s poslovnikom in zakonodajo, ki ji ni tuja. Želim ji uspešno delo in vsekakor
               jo podpiramo. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p> Besedo ima gospod Jan Škoberne.</p>
            </sp>
            <sp who="SDZ7:ŠkoberneJan">

               <speaker>JAN ŠKOBERNE (PS SD):</speaker>

               <p> Najlepša hvala, spoštovani predsednik.</p>
               <p>Draga Bojana, iskrene čestitke za kandidaturo.</p>
               <p>Sam sem izjemno vesel, dragi kolegice in kolegi, da namesto Andreje Katič prihaja
               prav mag. Bojana Muršič, ki je s svojim preteklim delom pokazala predvsem to, da je
               strokovno opravljala naloge brez velikega pompa, brez blišča in da so bile te naloge
               opravljene v veliko zadovoljstvo tako občank in občanov, za katere je delovala, tako
               v veliko zadovoljstvo sodelavk in sodelavcev, predvsem pa, da je skozi vse
               aktivnosti, ki jih vodi tako v domačem kraju kot v poslanski skupni tudi kot naša
               strankarska kolegica pokazala, da je povezovalna, da ima izjemno toleranco in
               sposobnost mediacije, ki je za to častno hišo še posebej pomembna.</p>
               <p>Zelo sem pravzaprav vesel, da bo z izvolitvijo – verjamem, da z velikim številom –
               tudi Slovenska demokratska stranka dobila eno izjemno priložnost, da po tem, ko smo z
               imenovanjem Andreje Katič in Maje Makovec Brenčič pravzaprav dobili Vlado, kjer velja
               enakost spolov, s predlaganjem kandidatke s strani opozicije za podpredsednico tega
               zbora dobimo tudi tukaj uravnoteženo vodstveno strukturo in s tem pokažemo, da je
               Slovenija lahko tudi na tem področju med naprednimi državami in da je sodelovanje
               tisto, kar nas lahko pripelje do skupnih ciljev, ki jih, verjamem, tudi s sklicem te
               izredne seje danes SDS zasleduje.</p>
               <p>Draga Bojana, računamo nate in srečno! Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p> S tem zaključujem razpravo.</p>
               <p>Prehajamo na glasovanje. Zbor bo v skladu s tretjim odstavkom 199. člena Poslovnika
               Državnega zbora o izvolitvi predsednice odločal s tajnim glasovanjem.</p>
               <p>V skladu s prvim odstavkom 92. člena Poslovnika Državnega zbora vodi tajno glasovanje
               komisija, ki jo sestavljajo predsedujoči ter štirje poslanci, ki jih izvoli Državni
               zbor na predlog predsedujočega. Poslanske skupine so mi že posredovale predloge za
               člane komisije, ki vodi glasovanje. To so: dr. Mitja Horvat, Poslanska skupina
               Stranke modernega centra, gospod Jan Škoberne, Poslanska skupina Socialnih
               demokratov, Miha Kordiš, Poslanska skupina Združena levica in gospa Iva Dimic,
               Poslanska skupina Nove Slovenije – krščanskih demokratov. Član te komisije sem tudi
               sam kot predsedujoči. Pri delu komisije bo sodelovala tudi namestnica generalne
               sekretarke gospa Jerneja Bergoč. Ali kdo predlogu za sestavo komisije nasprotuje? Če
               ne, prehajamo na odločanje. Poslanke in poslance prosim, da zopet preverite delovanje
               glasovalnih naprav.</p>
               <p>Glasujemo. Navzočih je 70 poslank in poslancev, za je glasovalo 67, proti nihče.</p>
               <p><stage>(Za je glasovalo 67.)</stage> <stage>(Proti nihče.)</stage></p>
               <p>Ugotavljam, da je komisija v predlagani sestavi izvoljena.</p>
               <p>V skladu s tretjim odstavkom 92. člena Poslovnika Državnega zbora bo poslancem
               glasovnica uročena tako, da pride vsak poslanec k mizi predsedujočega in pove svoje
               ime in priimek. Glasuje se tako, da se na glasovnici obkroži besedo <q>"za"</q> ali <q>"proti"</q>.
               V skladu s petim odstavkom 91. člena Poslovnika Državnega zbora je neizpolnjena
               glasovnica neveljavna. Neveljavna je tudi glasovnica, iz katere volja poslanca ni
               jasno razvidna. V skladu s četrtim odstavkom 199. člena Poslovnika zbora bo
               kandidatka za podpredsednico izvoljena, če bo zanjo glasovala večina vseh poslancev,
               to je 46 ali več. Glasovali bomo v dvorani v glasovalnih kabinah. Poslanke in
               poslanci boste izpolnjene glasovnice oddali v glasovalno skrinjico, ki bo v dvorani
               na mizi ob kabinah za glasovanje.</p>
               <p>Prehajamo na izvedbo tajnega glasovanja. Prosim poslanko in poslance, ki mi boste
               pomagali pri glasovanju, da se takoj zglasite v sobi 217, kjer bomo prevzeli volilni
               material. Glasovanje se bo pričelo ob 10.40 ter bo trajalo do 10.55. Po končanem
               glasovanju prosim poslanko in poslance, ki mi boste pomagali pri glasovanju, da se
               zberete v sobi 217.</p>
               <p>Prekinjam to točko dnevnega reda in sejo zbora, ki jo bomo nadaljevali ob 11.10.</p>
               <stage type="time">(Seja je bila prekinjena ob 10.30 in se je nadaljevala ob 11.10.)</stage>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Spoštovane kolegice, spoštovani kolegi, gospe in gospodje!</p>
               <p>Nadaljujemo s prekinjeno sejo Državnega zbora. <title>Nadaljujemo s prekinjeno A1. točko
                  dnevnega reda, to je s predlogom za izvolitev podpredsednice Državnega zbora.</title>
               </p>
               <p>Prebral bom zapisnik o ugotovitvi izida glasovanja o kandidatki za podpredsednico
               Državnega zbora mag. Bojano Muršič. Glasovanje je bilo v prostorih Državnega zbora
               dne 22. maja 2015. Razdeljenih je bilo 68 glasovnic, oddanih je bilo 68 glasovnic,
               neveljavnih je bilo 17 glasovnic, veljavnih je bilo 51 glasovnic.</p>
               <p>Za je glasovalo 50 poslancev, proti pa je glasovala ena ali en poslanec.</p>
               <p><stage>(Za je glasovalo 50.)</stage> <stage>(Proti 1.)</stage></p>
               <p>Na podlagi izida glasovanja je bila mag. Bojana Muršič z večino glasov vseh poslancev
               izvoljena za podpredsednico Državnega zbora.</p>
               <p>Novoizvoljeni podpredsednici Državnega zbora mag. Bojani Muršič čestitam in ji želim
               veliko uspeha pri opravljanju dolžnosti!</p>
               <p><stage>/ aplavz/</stage></p>
               <p>S tem zaključujem to točko dnevnega reda.</p>
               <p>Prehajamo na <title>1. TOČKO DNEVNEGA REDA, TO JE NA OBRAVNAVO PREDLOGA SKLEPA V ZVEZI S
                  SODBO UPRAVNEGA SODIŠČA REPUBLIKE SLOVENIJE ŠTEVILKA U 912/2012-22 Z DNE 11. 12.
                  2012, KI SE NANAŠA NA NEZAKONITO IMENOVANJE BOŠTJANA ŠKRLECA ZA GENERALNEGA
                  DIREKTORJA VRHOVNEGA DRŽAVNEGA TOŽILSTVA IN UGOTOVITVIJO KOMISIJE ZA PREPREČEVANJE
                  KORUPCIJE V ISTI ZADEVI ŠTEVILKA 06210-699/2012-61, Z DNE 31. 03. 2015, KI JE
                  UGOTOVILA, DA STA NEKDANJI MINISTER ZA PRAVOSODJE ALEŠ ZALAR IN GENERALNI DRŽAVNI
                  TOŽILEC DR. ZVONKO FIŠER RAVNALA KORUPTIVNO.</title>
               </p>
               <p>Predlog sklepa je v obravnavo Državnemu zboru predložila skupina 26 poslank in
               poslancev s prvopodpisanim gospodom Jožetom Tankom. V zvezi s tem predlogom sklepa je
               skupina 21 poslank in poslancev s prvopodpisanim gospodom Jožetom Tankom zahtevala,
               da Državni zbor opravi splošno razpravo.</p>
               <p>Preden preidemo na obravnavo predloga sklepa, naj vas obvestim, da sem 19. maja 2015
               kot predsednik Državnega zbora v zvezi z današnjo sejo prejel dopis odvetnice
               Katarine Kresal, pooblaščenke Aleša Zalarja, s katerim me je obvestila, da je Upravno
               sodišče Republike Slovenije na predlog gospoda Zalarja izdalo začasno odredbo, da
               mora Komisija za preprečevanje korupcije v roku treh dni po vročitvi odredbe s svoje
               spletne strani umakniti zaključne ugotovitve v primeru številka 06210-699/2012-61,
               torej v istem primeru, ki ga danes obravnavamo v okviru predloga sklepa, in sicer v
               delu, ki se nanaša na gospoda Zalarja, z namenom preprečitve nastanka nadaljnje škode
               gospodu Zalarju. Navedena začasna odredba velja do izdaje pravnomočne sodbe Upravnega
               sodišča v tej zadevi. Komisija za preprečevanje korupcije je to storila 15. maja
               2015. Glede na povedano vas pozivam, da se v okviru današnje razprave vzdržimo
               sklicevanja na zaključne ugotovitve Komisije za preprečevanje korupcije v delu, ki se
               nanaša na gospoda Zalarja, v izogib morebitnim odškodninskim posledicam tako za
               Državni zbor kot za posameznega razpravljavca, pri čemer vas posebej opozarjam, da se
               poslanska imuniteta v skladu s 83. členom Ustave nanaša le na kazensko odgovornost za
               mnenje ali glas na sejah Državnega zbora in njegovih delovnih teles in se ne razteza
               tudi na odškodninsko odgovornost poslanca.</p>
               <p>Za dopolnilno obrazložitev predloga sklepa dajem besedo predstavniku predlagateljev
               dr. Vinku Gorenaku.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Predsednik, kar ste pravkar povedali, absolutno drži, ker bi bil sicer Državni zbor
               lahko tudi denarno kaznovan. Zato tudi jaz vse pozivam, da se tega opozorila držite.
               Hkrati pa vas moram seznaniti, predsednik, da smo pripravili tudi amandma, ki je v
               preambuli ime gospoda Zalarja vrgel ven, ampak koalicija tega ni sprejela, tako da
               boste kazen vseeno plačali. Predlagam, da izstavite račun koaliciji.</p>
               <p>Kar se tiče predstavitve današnje točke dnevnega reda, pa naj vas spomnim, da danes
               teče 52. dan, odkar ima država Slovenija na čelu tožilstva osebo, ki je ravnala
               koruptivno. Torej, 52. dan. Kolege tule na moji levi pa bom spomnil, da so ob enaki
               priliki leta 2013, ko je izšlo poročilo KPK v zadevi premoženjskega stanja
               predsednikov strank, takoj pozivali vse odgovorne k odstopom in tako dalje – tega
               poročila o premoženjskem stanju predsednikov strank danes ni več – danes ste pa tiho.
               Imate malo dvojna merila.</p>
               <p>Vsebina pa je naslednja. Ko je vlado sestavljal gospod Zoran Janković in ko je to
               leta 2012 propadlo in ko je že bilo jasno, kdo bo novi mandatar, kaj se je zgodilo?
               Gospod Fišer je želel poskrbeti za službo državnega sekretarja gospoda Škrleca. Dali
               so razpis, na katerega so se javile tri osebe, ampak izbrali niso nikogar. Zgodilo se
               je to, da je en dan – poudarjam, en dan – pred prihodom nove vlade, vlade Janeza
               Janše, to je 9. februarja 2012, po hitrem postopku nastal predlog gospoda Fišerja, ki
               je romal na Ministrstvo za pravosodje, in, glej ga, zlomka, v dveh urah je bilo vse
               končano, že smo dobili mimo razpisa, mimo zakona, na koruptiven način generalnega
               direktorja Vrhovnega državnega tožilstva. Še pred tem je moral gospod postati višji
               državni tožilec. Včeraj smo slišali, da se je tudi to zgodilo na zelo nenavaden
               način. Kako? Gospod Borut Pahor je kot takratni predsednik Vlade nasprotoval tej
               točki dnevnega reda, zato je bila umaknjena, gre za imenovanje gospoda Škrleca za
               višjega državnega tožilca. Vendar je gospodu Pahorju zazvonil telefon in moral je
               zapustiti sejo Vlade, ki jo je prevzel potem gospod Zalar. Točka dnevnega reda se je
               takoj vrnila in je bila takoj tudi sprejeta, kar pomeni, da je postal tudi višji
               tožilec. Zelo zanimivo.</p>
               <p>Ko sem sam prevzel posle ministra za notranje zadeve, kamor je takrat sodilo tudi
               tožilstvo, smo to tudi takoj ugotovili – da je prišlo na sporen, nezakonit način do
               imenovanja gospoda Škrleca. Kaj smo naredili? Preprosto sem predlagal Vladi Republike
               Slovenije, da ga razreši, kar je bila njena možnost, in to smo tudi storili. Seveda
               se je gospod Škrlec pritožil na Upravno sodišče in Upravno sodišče je jeseni leta
               2012 tudi razsodilo. Pritožbo gospoda Škrleca je zavrnilo in – pazite na naslednje
               besede – sodnica je zapisala, da je bila s strani gospoda Fišerja – drugega ne smem
               omenjati, kot veste – zlorabljena oblast. Pomeni, da je vrhovni generalni
               državni tožilec zlorabil oblast. In ravnal je tudi koruptivno, o čemer nekoliko
               kasneje. Seveda ga gospod Fišer ni umaknil z delovnega mesta generalnega direktorja,
               tako kot je naložilo sodišče in tako, kot smo pričakovali tudi na vladi, ampak ga je
               tam pustil, vendar je dobil pred imenom in priimkom kratico v.d<gap n=".."/> Kasneje je bil
               speljan postopek na zakonit način in so ga imenovali na isto delovno mesto.</p>
               <p>Torej, imamo na eni strani sodbo Upravnega sodišča, ki govori o tem, da je bila
               zlorabljena oblast, zato da je bil gospod Škrlec sploh imenovan na tako delovno
               mesto. Posebej pa poudarjam, da se je to zgodilo en dan pred nastopom nove vlade. En
               dan. Gospa Bratuškova je nekoliko kasneje za to govornico pozvala vse tiste, tako kot
               je rekla, ki ste bili nečastno imenovani, da odstopite. To je verjetno veljalo tudi
               za gospoda Škrleca, pa se seveda ni zgodilo nič.</p>
               <p>Kaj se je dogajalo v nadaljevanju? V nadaljevanju je ta isti primer presojalo
               ministrstvo. Najprej Ministrstvo za notranje zadeve, ki mu je gospod Fišer seveda
               odrekel vso legitimno pravico, da bi nadzor sploh opravljal. Zato je o tem odločila
               Vlada in Vlada je naložila, da nadzor opravimo. Vendar je prišlo do menjave vlade.
               Minister je potem postal nekdo drug, to je bil gospod Pličanič, ker je tožilstvo
               prišlo nazaj pod pravosodje in zgodilo se je, da je kar nekaj mesecev trajalo, da so
               uradniki z ministrstva šli na teren, torej na tožilstvo in zadevo preverjali. Seveda
               je gospod Fišer vse skupaj razlagal kot pritisk na tožilstvo, kot vplivanje na
               tožilstvo in ne vem kaj vse, kar seveda sploh ni res. Nadzor je bil opravljen šele
               zdaj, pod sedanjo vlado, pod ministrom Klemenčičem. In ta nadzor je ugotovil isto.
               Ugotovil je to, da je gospod Fišer kombiniral dva zakona, Zakon o tožilstvu in Zakon
               o javnih uslužbencih, tukaj ven je vzel nekaj členov, pa tam ven je vzel nekaj
               členov, zato da je bil lahko gospod Škrlec imenovan. Skratka, Ministrstvo za
               pravosodje je ugotovilo nezakonito imenovanje. Tudi Inšpekcija za sistem javnih
               uslužbencev je pregledovala ta isti primer. Gospod Fišer je najprej rekel, da nimajo
               pravice opraviti tega inšpekcijskega nadzora in je odklonil nadzor. Seveda je potem
               moral odločiti gospod Klemenčič, ki je odločil, da nadzor bo opravljen. Nadzor je bil
               opravljen, inšpekcija je našla 16 nezakonitosti, 16 nepravilnosti v aktu organizacij,
               sistemizacij delovnih mest. Med drugimi je inšpekcija ugotovila, da ko je bil gospod
               Škrlec imenovan za generalnega direktorja Vrhovnega državnega tožilstva, so osebo, ki
               je bila prej na tistem delovnem mestu, prestavili na delovno mesto, ki ga sploh ni
               bilo. Torej na delovno mesto, ki ga sploh ni bilo.</p>
               <p>Pojdimo najprej. Komisija za preprečevanje korupcije, ki sem ji sam takrat kot
               minister prijavil to zadevo, se je s tem primerom ukvarjala pravzaprav malo časa, bi
               človek rekel. V približno šestih mesecih sta gospod Stare, ki sedi tukaj za menoj, in
               pa gospod Klemenčič ugotovila, da gre za koruptivno ravnanje. Koruptivno ravnanje
               gospoda Fišerja pri imenovanju gospoda Škrleca. Vendar to ni prišlo v javnost. Ni pa
               prišlo v javnost in tudi ni objavljeno na spletnih straneh Komisije za preprečevanje
               korupcije zato, ker je gospod Zalar na Vrhovnem sodišču dosegel začasno prepoved
               objave. Na Vrhovnem sodišču je bila ta zadeva v zamrzovalniku, recimo temu tako, 15
               mesecev. 15 mesecev. Po kar nekaj pozivih Slovenske demokratske stranke je Vrhovno
               sodišče šele letos odločilo, da je s poročilom KPK vse v redu. In to poročilo je bilo
               31. marca letos tudi objavljeno. Zato danes teče 52. dan, odkar imamo na čelu
               tožilstva koruptivno osebo. 52. dan.</p>
               <p>Ampak poglejte eno zanimivost. Naj vas spomnim na dogajanje 8. januarja leta 2013.
               Takrat je izšlo danes že znamenito s strani sodišča zavrženo poročilo Komisije za
               preprečevanje korupcije, ki sta ga spisala ta ista dva gospoda. Gospod Stare, ki sedi
               za menoj kot glavni preiskovalec Komisije za preprečevanje korupcije, in gospod
               Klemenčič. Seveda so stopili pred kamere in povedali, da vsi, predvsem pa Janković in
               Janša, morajo prevzeti odgovornost in morajo oditi. Politične stranke, ki ste takrat
               bile ali v opoziciji ali v koaliciji, ste seveda temu pritrjevale. Predvsem, kar se
               tiče gospoda Janše. Kaj pa se je zgodilo včeraj in nekaj dni pred tem? Gospod Fišer
               pravi, to je včeraj tudi ponovil, da to sploh ni Komisija za preprečevanje korupcije,
               ampak da je to komisija za diskreditacijo posameznikov. Ali ni zanimivo stališče
               gospoda Fišerja? 8. januarja 2013 je bila to kredibilna državna inštitucija, ki je
               neodvisna, ki jo ne smemo pljuvati, zdaj je pa iz te inštitucije postala inštitucija
               za diskreditacijo posameznikov. Jaz sem državnega sekretarja vprašal in sem rekel: A
               boste kaj reagirali ali ne, saj ste vi oseba, ki je bila zaposlena na inštituciji za
               diskreditacijo posameznikov? Ali boste kaj ugovarjali temu? Zanimivo, državni
               sekretar je onemel. Včeraj ni znal govoriti. Ali ni to zanimivo? Zelo zanimiva
               zadeva.</p>
               <p>Še več, treba je iti še nekoliko nazaj. Zakon o državnem tožilstvu, sprejet v
               Državnem zboru leta 2011, je unikum. Lahko ga primerjate z drugimi podobnimi akti,
               torej zakoni, v evropskih državah in ugotovili boste, da je precej nenavaden, zlasti
               zaradi decentralizacije. Vrhovnega državnega tožilca namreč postavlja tam na vrh bolj
               za okrasek, ne za to, da bi vodil tožilsko organizacijo, ampak to niti ni tema. Tema
               je ta, ki jo imamo, in znotraj te teme je treba povedati še naslednje. Kako je prišlo
               do tega delovnega mesta? Spremenili so zakon. Zakon, ki je takrat nastopil, je
               generalnega sekretarja Vrhovnega državnega tožilstva preimenoval v generalnega
               direktorja. Vmes so spisali, gospod Škrlec oziroma gospod Fišer, še pogoje za zasedbo
               delovnega mesta in seveda je bil med pogoji za zasedbo delovnega mesta pravniški
               državni izpit, ki ga oseba, ki je bila takrat tam, ni imela. Kaj so torej naredili ad
               personam? Hoteli so se jo rešiti in zato so to napisali. Hoteli so ustvariti delovno
               mesto za gospoda Škrleca in to so tudi naredili. Se pravi, on sam si je spisal zakon,
               Državni zbor ga je sprejel, ustvarjeno je bilo delovno mesta za njega, ko ne bo več
               na delovnem mestu državnega sekretarja. Včeraj je bilo veliko govora o tem, kako je
               gospod velik strokovnjak, tožilec, Barbara Brezigar ga je baje pohvalila, gospod
               Šturm ga je pohvalil in tako dalje in tako dalje ter da sploh ni politik. Kako ni
               politik? On je bil državni sekretar v tistem času. Državni sekretar je politik, v
               vsakem primeru. Skratka, tudi včeraj zelo, zelo veliko sprenevedanja.</p>
               <p>Še več, generalni državni tožilec gospod Fišer, ki je včeraj nastopal pred odborom po
               dolgem, dolgem času – on je namreč vseskozi bojkotiral ta odbor – ni pripravljen
               prevzeti nobene odgovornosti. Nobene odgovornosti. Očital nam je, da poslanci SDS
               namenoma sklicujemo sejo na dan, ko o tem odloča Državnotožilski svet. Seveda
               poslanci SDS ne sklicujejo sej, sklicuje jih predsednik Državnega zbora, ki pa je bil
               v okviru poslovnika dolžan pravzaprav ravnati tako, kot je ravnal. Ne, gospod Fišer
               vidi to kot pritisk na delo Državnotožilskega sveta. Ko sem ga vprašal, kdo torej
               pritiska, ali je to predsednik Državnega zbora ali kdo, je seveda ta pritisk postal
               imaginaren, nič več ni bilo slišati na to temo. Skratka, on ne prevzema nobene
               odgovornosti. Štiri inštitucije – Ministrstvo za pravosodje, Upravno sodišče,
               inšpekcijske službe in Komisija za preprečevanje korupcije – pa so ugotovile
               nezakonitosti, ugotovile so zlorabo oblasti in ugotovile so koruptivno ravnanje.</p>
               <p>Gospe in gospodje! Včeraj ste v koaliciji na odboru zavrnili vse predloge sklepov.
               Predlogi sklepov so bili zelo nedolžni. Seznanili smo se s tem, tistim, onim. Tega
               niste podprli. Rekel bom takole, da kakorkoli zavlačujete s tem primerov in kakorkoli
               se sprenevedate okoli tega, po odločitvi Državnotožilskega sveta, ki bo danes
               verjetno padla – logično je tudi, kakšna bo, prestavili bodo za nedoločen čas – boste
               v koaliciji prevzeli za to stanje v državi odgovornost. Nahrbtnik, na katerem piše
               Koruptivni tožilec prehaja zlasti na vas. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Predlog sklepa je 21. 5. 2015 obravnaval Odbor za pravosodje. Ker po končani razpravi
               odbor ni sprejel točk predloga sklepa, je podpredsednica odbora ugotovila, da je
               obravnava predloga sklepa na seji delovnega telesa končana. Za predstavitev poročila
               odbora dajem besedo podpredsednici gospe Kseniji Korenjak Kramar.</p>
            </sp>
            <sp who="SDZ7:KorenjakKramarKsenija">

               <speaker>KSENIJA KORENJAK KRAMAR (PS SMC):</speaker>

               <p>Spoštovani predsednik, hvala lepa za besedo. Spoštovani kolegice in kolegi!</p>
               <p>Odbor za pravosodje je na 9. nujni seji 21. 5. 2015 kot matično delovno telo
               obravnaval predlog sklepa v zvezi s sodbo Upravnega sodišča Republike Slovenije z dne
               11. 12. 2012, ki se nanaša na nezakonito imenovanje Boštjana Škrleca za generalnega
               direktorja Vrhovnega državnega tožilstva in ugotovitvijo Komisije za preprečevanje
               korupcije o isti zadevi z dne 31. 3. 2015, ki je ugotovila, da sta nekdanji minister
               za pravosodje Aleš Zalar in generalni državni tožilec dr. Zvonko Fišer ravnala
               koruptivno, ki ga je Državnemu zboru v obravnavo predložila skupina poslank in
               poslancev s prvopodpisanim Jožetom Tankom in je objavljen na spletni strani Državnega
               zbora v Poročevalcu z dne 7. 5. 2015.</p>
               <p>Odbor se je seznanil z mnenjem Zakonodajno-pravne službe, z mnenjem Vlade, dopisom
               odvetnice Katarine Kresal, pooblaščenke Aleša Zalarja, predsedniku Državnega zbora
               ter začasno odredbo Upravnega sodišča z dne 6. 5. 2015.</p>
               <p>Prisotni na seji odbora so bili pozvani, da se vzdržijo sklicevanja na zaključne
               ugotovitve Komisije za preprečevanje korupcije z dne 31. 3. 2015 v delu, ki se nanaša
               na Aleša Zalarja, v izogib morebitnim odškodninskim posledicam ter da se poslanska
               imuniteta v skladu s 83. členom Ustave nanaša le na kazensko odgovornost, ne pa tudi
               na odškodninsko.</p>
               <p>Predlagatelj je podal dopolnilno obrazložitev in predstavil vsebino predloga,
               predstavil ves postopek imenovanja generalnega direktorja Vrhovnega državnega
               tožilstva ter odločitve v postopkih pristojnih organov, ki so se ukvarjali s to
               zadevo. Poudaril je, da današnja razprava ne bi bila potrebna, če bi generalni
               državni tožilec odstopil zaradi zaključnih ugotovitev Komisije za preprečevanje
               korupcije. Predlagatelj je predlagal dodatne amandmaje ter predložil dokumente, na
               predložitev katerih je v mnenju opozorila ZPS.</p>
               <p>Predstavnica ZPS je poudarila, da je treba vsebino predlaganega sklepa presojati z
               vidika ustavnega položaja Državnega zbora kot zakonodajne oblasti, ki ima poleg tega
               tudi nadzorno in volilno funkcijo, in pri tem upoštevati, da je Državni zbor
               pristojen sprejemati pojave in stanje na posameznih področjih zaradi sprejemanja
               ukrepov iz svoje pristojnosti. Skladno z načelom delitve oblasti lahko Državni zbor
               obravnava in sprejema odločitve le v zvezi z zadevami, ki so v njegovi pristojnosti,
               kar po nasprotnem sklepanju pomeni, da Državni zbor ne more obravnavati in sprejemati
               odločitev, ki so v izključni pristojnosti drugih vej oziroma drugih državnih organov,
               ki niso zajete v ustavno, zakonsko in poslovniško opredeljenih pristojnosti Državnega
               zbora.</p>
               <p>Državni sekretar na Ministrstvu za pravosodje gospod Darko Stare je predstavil pisno
               mnenje Vlade in poudaril, da gre pri predlaganem predlogu sklepa za sklop ugotovitev
               o sprejetih odločitvah različnih državnih organov, ki se morajo spoštovati in dodatne
               potrditve niso potrebne. Spreminjanje zakonodaje ad personam pa ne bi bilo ustrezno
               niti sistemsko-pravno primerno in bi predstavljalo nevaren precedens. Predlagal je
               predložitev razprave, saj da je z obravnavo primerneje nadaljevati po sprejemu
               odločitev Državnotožilskega sveta. Generalni državni tožilec je izrazil pomisleke o
               obravnavi predmetne zadeve v Državnem zboru, saj to vprašanje ne sodi v okvir njegove
               pristojnosti, saj so državni tožilci pri opravljanju državnotožilske službe
               samostojni ter vezani na Ustavo in zakon. V nadaljevanju je predstavil in pojasnil
               postopke imenovanja generalnega direktorja Vrhovnega državnega tožilstva ter ocenil,
               da je Državnotožilski svet pred izjemno zahtevno nalogo ter izrazil upanje, da bo
               kljub političnim pritiskom svoje delo opravil strokovno in zakonito. V razpravi so
               predstavniki predlagatelja menili, da je Državni zbor v okviru svoje nadzorne
               funkcije pristojen obravnavati delovanje drugih vej oblasti, še bolj pa Odbor za
               pravosodje, ki je dolžan spremljati stanje na področju pravosodja ter generalnega
               državnega tožilca pozvali k odstopu.</p>
               <p>Koalicijske poslanske skupine in Poslanska skupina Združena levica so v razpravi v
               svojih stališčih poudarile, da je kakršnakoli razprava do odločitve Državnotožilskega
               sveta kot pristojnega organa preuranjena in neprimerna.</p>
               <p>V nadaljevanju odbor ni sprejel predlaganih amandmajev Poslanske skupine SDS k 3., 5.
               in 6. točki ter za novo preambulo, o amandmaju Poslanske skupine SDS k naslovu pa ni
               glasoval, ker ga je vlagatelj umaknil. Prav tako ni sprejel predlogov za amandmaje
               odbora k 1., 2. in 4. točki ter k naslovu, podane s strani Poslanske skupine SDS.</p>
               <p>Odbor je v skladu 126. in 171. členom Poslovnika Državnega zbora glasoval o
               posameznih točkah predloga in nobene ni sprejel. Tako je bilo na podlagi razlage
               Komisije za Poslovnik v zvezi z drugim odstavkom 61. Člena Poslovnika Državnega zbora
               z dne 9.12.2009 ugotovljeno, da je obravnava predloga, ki je na točki dnevnega reda
               današnje razprave, na matičnem delovnem telesu končana. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Za uvodno obrazložitev mnenja dajem besedo predstavniku Vlade, državnemu sekretarju
               na Ministrstvu za pravosodje gospodu Darku Staretu.</p>
            </sp>
            <sp who="SDZ7:StareDarko">

               <speaker>DARKO STARE:</speaker>

               <p>Hvala, gospod predsednik. Spoštovane poslanke, spoštovani poslanci!</p>
               <p>Vlada je na 45. dopisni seji 21. maja 2015 sprejela mnenje o predlogu sklepa in pa
               gradivu, ki je podlaga za predlog sklepa, skupine poslank in poslancev s
               prvopodpisanim gospodom Jožetom Tankom.</p>
               <p>V svojem mnenju Vlada ugotavlja, da se pri predlogu sklepa, ki ga je predlagala
               skupina poslank in poslancev, v bistvu v prvih štirih točkah besedilo nanaša na sklop
               ugotovitev samostojnih in neodvisnih državnih organov, ki so bile bodisi pravnomočno
               ali dokončno sprejete, in bi bila obravnava oziroma kakršnokoli dodatno spreminjanje
               tovrstnih sklepov in sprejetih odločitev nepotrebno, v bistvu pa tudi neprimerno.</p>
               <p>V zvezi z besedilom 5. točke predlaganega sklepa, ki se nanaša na odločitev in
               predlog, da se sprejme odločitev v okviru Državnotožilskega Sveta, Vlada meni, da ne
               gre za predlog oziroma besedilo, ki bi se po vsebini nanašalo na pristojnost Vlade,
               zaradi tega se o tem ne more izreči. Bi pa posebej rad poudaril, da je minister za
               pravosodje v okviru veljavnih predpisov, konkretno Zakona o državnem tožilstvu, in
               svoje pristojnosti takoj po objavi dokončne odločitve Komisijeza preprečevanje
               korupcije predlagal oziroma zahteval od predsednice Državnotožilskega sveta, da
               zavzame stališče do te kršitve v kontekstu določil 127. člena Zakona o državnem
               tožilstvu, in sicer, ali tovrstna kršitev, ki po mnenju ministra nedvomno obstaja,
               predstavlja zadostno podlago oziroma pogoj za razrešitev.</p>
               <p>Glede predloga, ki je vsebovan v 6. točki besedila in predlaga Vladi, da preuči
               možnost spremembe veljavnega zakona in v bistvu vrnitev na prejšnjo ureditev, ko je
               Vlada lahko predlagala tudi razrešitev generalnega državnega tožilstva, Vlada meni,
               da so odprta postopkovna vprašanja glede imenovanj in razreševanj generalnega
               državnega tožilstva, hkrati pa ugotavlja, da je notranje primerjalno v okviru
               pravosodnih organov in tudi v razmerju do drugih oblasti zadeva nekonsistentna,
               mestoma tudi absurdna. Iz tega razloga je že odprta razprava tudi v smeri, da se bo
               ta ureditev za vse tako imenovane gradnike, pravosodne organe – državno tožilstvo,
               sodišča in pravobranilstvo – spremenila oziroma bo Vlada predlagala spremembo te
               ureditve. Posebej pa bi rad poudaril, da pa Vlada ni naklonjena rešitvi, ki jo
               predlagajo predlagatelji v svojem sklepu, in sicer da bi se vrnili na prejšnje
               stanje, po katerem odločata o razrešitvah in imenovanju samo politična organa, torej
               Vlada in Državni zbor. Takšna ureditev trenutno znotraj Evropske unije velja in je
               poznana samo v treh državah, in sicer Litvi, Hrvaški in Rusiji.</p>
               <p>Glede na to, da je zadeva v postopku obravnave in da je po veljavnem zakonu edini
               pristojni organ trenutno Državnotožilski svet, za katerega vemo, da o zadevi odloča,
               se Vladi zdi primerno, kar je tudi izrazila v svojem mnenju, da v bistvu o
               predlaganih sklepih ne bi razpravljali, ker bi se s tem lahko po nepotrebnem ustvaril
               videz političnega pritiska na organ iz druge veje oblasti, kar je seveda nezaželeno
               in nepotrebno. Hkrati pa ocenjuje, da je realno pričakovati, da bo ta odločitev
               sprejeta v razumnem roku, če pa ne, bi bilo pa seveda popolnoma primerno, da bi se
               tudi drugi organi, bodisi Vlada bodisi Državni zbor, o tem izrekli.</p>
               <p>Kar zadeva komentarje oziroma ocene poslanca Vinka Gorenaka o včerajšnji onemelosti
               in tako naprej, bi rad samo poudaril, v izogib <gap n="…"/> <stage>/ izklop mikrofona/</stage></p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Kolega Tanko, vi ne morete razpravljati.</p>
            </sp>
            <sp who="SDZ7:StareDarko">

               <speaker>DARKO STARE:</speaker>

               <p>Skratka, bom potem izkoristil, gospod predsednik, če mi bo dana beseda, še
               pokomentirati izjavo gospoda poslanca Gorenaka, da ne bo nepotrebne zmote oziroma
               nepravilnega razumevanja o razlogih, zakaj se nisem izjavljal o izjavi omenjene
               osebe. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Socialnih demokratov, zanjo mag. Bojana Muršič.</p>
            </sp>
            <sp who="SDZ7:MuršičBojana">

               <speaker>MAG. BOJANA MURŠIČ (PS SD):</speaker>

               <p>Hvala, predsednik za besedo. Državni sekretar, kolegice in kolegi!</p>
               <p>Najprej bi se zahvalila za izkazano zaupanje. Izvolili ste me za podpredsednico
               Državnega zbora. Verjamem, da bomo konstruktivno sodelovali.</p>
               <p>V nadaljevanju pa bi podala kratko obrazložitev Poslanske skupine Socialnih
               demokratov v zvezi z navedenim sklepom, ki ga imamo danes v obravnavi.</p>
               <p>Dovolite mi, da pričnem z našim citatom, ki smo ga navedli na 4. redni seji Državnega
               zbora, ko smo januarja letos obravnavali isto tematiko: <q>"Socialni demokrati smo
               prepričani, da z današnjo izredno sejo Državnega zbora politični boj ne bo končan."</q>
               Seveda smo imeli še kako prav. Politični boj največje opozicijske stranke z vodstvom
               Vrhovnega državnega tožilstva se nadaljuje, zlasti na Odboru za pravosodje,
               priložnostno še na drugih odborih in komisijah ter na plenarnih zasedanjih Državnega
               zbora, kot je današnji. Pri tem ne smemo pozabiti še političnih obračunavanj z
               državnim tožilstvom preko javnih medijev. Za Socialne demokrate je tak način
               političnega pritiska na sodno vejo oblasti nesprejemljiv in ga ostro zavračamo. To
               nikakor ne pomeni, da do delovanja tožilstva in sodišč ne smemo ali ne moremo biti
               kritični, vendar se nam vedno znova poraja vprašanje, ali je za dobro delovanje
               pravosodnega sistema in pravne države res edina pot in jamstvo, da naj se po
               političnih merilih ene stranke odloča o razrešitvah vodilnih na tožilstvu in na
               sodiščih. Menimo, da takšen način nikakor ni pravi, če seveda ne želimo na široko
               odpreti vrata političnemu rušenju pravosodnega sistema in pravne države.</p>
               <p>Med tem, kar počnemo danes tukaj in smo počeli že na nekaj preteklih sejah Državnega
               zbora, in med vlogo, ki naj bi jo Državni zbor kot nosilec zakonodajne oblasti
               opravljal v odnosu do sodne oblasti je velik razkorak. Da ne bo pomote, tudi Socialni
               demokrati nismo zadovoljni z marsičem, kar se dogaja na tožilstvu, na sodiščih, se pa
               tudi ne strinjamo z vsemi odločitvami sodišč in smo ravno tako nezadovoljni, ko
               padajo mnoge odmevne kazenske zadeve ali pa ne dobijo sodnega epiloga. Tudi mi bi
               želeli, da se v pravosodju končno vzpostavi nek mehanizem samonadzora in višji nivo
               poklicne kulture ter etike pravosodnih funkcionarjev, ki bo jamčil, da morebitne
               nepravilnosti ne ostanejo neopažene in brez ustreznih epilogov. Ampak zaradi tega ne
               sklicujemo množičnih izrednih sej in ne organiziramo shodov pred sodišči, ker smo
               prepričani, da mora imeti politika pri tem omejeno vlogo.</p>
               <p>Ko danes zopet obravnavamo sklep v zvezi s sodbo Upravnega sodišča Republike
               Slovenije iz leta 2012, ki se nanaša na nezakonito imenovanje Boštjana Škrleca za
               generalnega direktorja Vrhovnega državnega tožilstva, in ugotovitev Komisije za
               preprečevanje korupcije v zvezi s tem, na čemur predlagatelj utemeljuje nujnost
               razrešitve generalnega državnega tožilca, je treba poudariti, da se o tem še ni
               izrekel Državno-tožilski svet. Po veljavni zakonodaji je Državnotožilski svet tisti,
               ki lahko edini predlaga razrešitev generalnega državnega tožilca. Seveda se bo
               najprej porajalo vprašanje, zakaj ravno Državnotožilski svet, saj je pred letom 2011
               veljalo, da je generalnega državnega tožilca volil in razreševal Državni zbor na
               predlog ministra za pravosodje, torej je politika odločala o tem, kdo bo na čelu
               tožilstva, katerega temeljna naloga je pregon kaznivih dejanj. Zakonodaja se je
               spremenila, ker se je želelo zagotoviti neodvisnost tožilcev, ki preganjajo korupcijo
               in druga kazniva dejanja. Samostojnost tožilstva pa ne pomeni njegove neodgovornosti,
               temveč jo poudarja, kar je pomembno za kakovost in učinkovito uresničevanje njenega
               poslanstva. S spremembo zakona so bili jasno izdelani mehanizmi, ki zagotavljajo
               enotno politiko pregona ter ohranjajo in poudarjajo tožilsko samostojnost.</p>
               <p>Spoštovani! Socialni demokrati menimo, da gre pri obravnavi današnje točke dnevnega
               reda nedvomno za politični pritisk tudi na Državnotožilski svet, predvsem z izjavami,
               ki jih daje politika v medijih. Zakaj menimo tako? Med drugim smo v 20. številki
               tednika Mladina zasledili članek, ki se glasi: <q>"Če bodo v skladu s pričakovanji
               politike predlagali razrešitev generalnega državnega tožilca, bo vse v redu. Če pa ne
               bodo poslušali glasu politike, potem bodo izgubili velik del svoje samostojnosti, saj
               bo koalicija s podporo opozicije spremenila zakon tako, da bo o prvem tožilcu spet in
               samostojno odločala politika. Tožilci oziroma Državnotožilski svet pa bo imel zgolj
               še pristojnost, da izrazi neobvezujoče mnenje, torej nikakršno pristojnost glede
               najpomembnejšega vprašanja, razrešitve ali nerazrešitve prvega tožilca."</q> Da gre za
               politični pritisk kažejo tudi ravnanja predlagatelja te točke, ki ni želel počakati z
               obravnavo do odločitve Državnotožilskega sveta v zvezi z ravnanjem Fišerja. Poročilo
               o domnevnih kršitvah je od predsednica državnega tožilstva želel tudi pravosodni
               minister. Pozivi so bili jasni.</p>
               <p>Ta zadeva zato seveda še ni končana in pričakovati je, da bodo predlagatelji
               nadaljevali s tovrstnim političnim obračunavanjem s tožilstvom. Pri tem je treba
               upoštevati tudi, da je Komisija za preprečevanje korupcije po začasni odredbi sodišča
               umaknila s spletne strani del poročila glede ravnanj odgovornih pri imenovanj
               Boštjana Škrleca za generalnega direktorja Vrhovnega državnega tožilstva. Končne
               odločitve s strani Upravnega sodišča glede vsebine poročila KPK še vedno ni. In to je
               zagotovo nov moment v tej zadevi, ki ga predlagatelj tako ali drugače uporabi v
               svojih nadaljnjih prizadevanjih za razrešitev dr. Fišerja. Spreminjanje zakonodaje ad
               personam, kot je predlagana v 6. točki sklepa, je s pravnega vidika sistemsko
               neprimerna in nesprejemljiva. V našem sistemu je treba zagotoviti, da bodo tako
               tožilci kot tudi sodna vaja oblasti ravnali zakonito, pregledno in ustrezno. O
               njihovih ravnanjih pa morajo presojati pristojni organi strokovno, neodvisno in ne
               politika.</p>
               <p>Vrhovno državno tožilstvo je v letnem poročilu za leto 2014 prikazalo relativno
               uspešno in stabilno delovanje tožilske organizacije pri izvajanju njene temeljne
               naloge, to je kazenskega pregona storilcev kaznivih dejanj. Stabilnost pri izvajanju
               nalog je še kako pomembna kvaliteta pri zagotavljanju pravne varnosti, saj se morajo
               enaki primeri obravnavati objektivno enako, različni pa različno. Le na ta način in s
               takšnimi ravnanji si bosta sodstvo in tožilstvo postopoma povrnili prepotrebno
               zaupanje javnosti v svoje delovanje in pravno državo. Državni tožilci iz leta v leto
               izboljšujejo svoje delo, kljub temu, da pripad zadev, ki prihajajo na tožilstvo, ne
               upada. Ob koncu lanskega koledarskega leta je bila tudi kadrovska sestava državnih
               tožilcev bolj optimalna. Iz poročila pa izhaja, da tožilci zakonito in učinkovito
               izvajajo svoje naloge. Socialni demokrati smo kljub omenjenemu poročilu še vedno
               zaskrbljeni nad izredno počasnimi postopki dokazovanja kaznivih dejanj, še posebej
               pri odkrivanju gospodarskega kriminala, zato menimo, da bi morali vložiti vse napore
               v to, da bi takšne primere rešili čim prej. Državna tožilstva sicer obravnavajo
               takšne primere prednostno, vendar postopki dokazovanj praviloma podaljšujejo celotno
               reševanje zadev. Programi dela so v sodobnem svetu nujni pogoj za ustrezno poslovanje
               organov, tudi državnih tožilcev, kajti gre za vnaprejšnjo opredelitev vizije dela z
               jasno določenimi merljivimi cilji, ki bodo omogočali tudi ovrednotenje dosežkov.
               Programi bodo sredstva merjenja učinkovitosti delovanja tožilstva, hkrati pa nadzorni
               mehanizem in kakovostni instrument, ki bo pripomogel k izbiri vodij organov. Tako se
               bo okrepila odgovornost vodij tožilcev in učinkovitost tožilstva, saj bo strateški
               program dela deloval spodbudno. Navedeno sledi reformi, ki jo je na tem področju
               uvedla zadnja novela Zakona o sodiščih.</p>
               <p>Spoštovani! Marsikdo, tudi kdo od nas tukaj, je v svoji karieri sprejel odločitev, ki
               se je kasneje izkazala za nepravo, in je morda s tem povzročil škodo neki skupini,
               posamezniku ali celo državi. Kdor dela, zagotovo tudi greši. Prav pa je, da vsakdo za
               svoja ravnanja prevzame tudi odgovornost. Po drugi strani pa mora biti vsakomur
               omogočeno, da se zoper očitke o svojem delu tudi brani, in sicer s pravnimi sredstvi,
               ki jih ima na voljo. Tudi uporaba pravnih sredstev kaže na to, da smo pravna država,
               ki mora imeti svoje polje presoje, ki je neodvisno od političnih in drugih oblik
               pritiskov. Nadzorstveni organi so dolžni tiste, ki ne delujejo v skladu z ustavo,
               zakoni in etičnimi merili, ustrezno sankcionirati. Politika pa mora zagotoviti
               pogoje, da neodvisna veja oblasti nepristransko in neodvisno opravlja naloge, ki jim
               jih zagotavljata ustava in zakonodaja.</p>
               <p>Naj zaključim. Organi pregona morajo delovati neodvisno in v skladu z zakonodajo,
               politika pa mora svoje delovanje odmeriti do te mere, da ne spodkopava pravosodnega
               sistema in pravne države, utemeljene na določilih Ustave Republike Slovenije.
               Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Preden dam besedo naslednjemu, želim poudariti naslednje: bistvo politične kulture je
               neposeganje v besedo tistemu, ki na podlagi Poslovnika Državnega zbora v Državnem
               zboru govori, in občečloveška minimalna sposobnost poslušanja. Pri komunikaciji se
               tudi začnejo in končajo možnosti dejanske demokracije. Prosim, da se tega zavedate in
               da to upoštevate pri svojem obnašanju v Državnem zboru.</p>
               <p>Besedo ima Poslanska skupina Združena levica, zanjo Violeta Tomić.</p>
            </sp>
            <sp who="SDZ7:TomićVioleta">

               <speaker>VIOLETA TOMIĆ (PS ZL):</speaker>

               <p>Spoštovani gospod predsednik, spoštovani poslanke, poslanci in ostali navzoči!</p>
               <p>Kot določa Zakon o državnem tožilstvu, Državni zbor o razrešitvi generalnega
               državnega tožilca odloči na predlog Državnotožilskega sveta. Takšnega predloga
               Državnotožilski svet še ni podal, saj o spornem imenovanju Boštjana Škrleca s strani
               generalnega državnega tožilca ter bivšega ministra za pravosodje še ni zavzel
               končnega stališča. So pa do imenovanja stališče zavzeli Komisija za preprečevanje
               korupcije, Inšpektorat za javne uslužbence, Upravno sodišče Republike Slovenije in
               Ministrstvo za pravosodje. Ta primer smo že večkrat obravnavali tudi v Državnem
               zboru, ki pa je edini, ki v zvezi s tem trenutno nima prav nobene pristojnosti
               odločanja. Tudi če bi bili včeraj sprejeti sklepi, ki jih je predlagala SDS, se ne bi
               spremenilo čisto nič. Dr. Zvonko Fišer bi bil še vedno generalni državni tožilec,
               Boštjan Škrlec pa še vedno višji državni tožilec, ki opravlja naloge generalnega
               direktorja.</p>
               <p>Da ne bo pomote, primer, ki ga obravnavamo, ni edini takšen primer. Imeli smo
               predsednika Vlade, ki so mu vabila za sodne obravnave ter sodna pisanja vročali bolj
               pogosto kot vabila za seje Vlade in kljub poročilu Komisije za preprečevanje
               korupcije nikakor ni želel odstopiti. Imeli smo oziroma imamo župane, ki imajo več
               obtožnic kot uspešnih projektov v občini, ki jo vodijo. Imeli smo tudi že ministre,
               ki so se svoji funkciji odrekli šele po večtedenskih ali pa celo mesečnih pritiskih
               javnosti. Takšnih in podobnih primerov je torej veliko in vsak od njih je nedopusten.
               Vsakokrat, ko odjekne kakšna taka ali pa podobna afera, se takoj pojavi tudi vrsta
               vprašanj. Ali je treba za vsako afero in vsakega akterja le-te posebej spremeniti
               zakon? Ali bi morali pristojnost za razrešitev najvišjih predstavnikov sodne veje
               oblasti dodeliti tudi Državnemu zboru? Ali bi morali dati več pristojnosti ministru
               za pravosodje ali mogoče Komisije za preprečevanje korupcije?</p>
               <p>Odgovor je vsaj pri enem vprašanju jasen. Čim prej je potrebno pristopiti k
               spremembam Zakona o integriteti in preprečevanju korupcije. Da je to nujno potrebno,
               je govoril tudi Goran Klemenčič kot predsednik komisije, kot minister za pravosodje
               pa se izgovarja, da je to v pristojnosti Ministrstva za notranje zadeve. Kakorkoli,
               upamo, da se bosta obe ministrstvi lotili dela in čim prej pripravili spremembe, ki
               bodo postopek pred Komisijo za preprečevanje korupcije določile dovolj natančno, da
               ne bomo vsakič znova priča podobnim kalvarijam.</p>
               <p>O pristojnosti imenovanja in razrešitve najvišjih funkcionarjev sodne veje oblasti so
               bila mnenja v tem Državnem zboru razdeljena. A ponavadi niso razdeljena na podlagi
               strokovnih argumentov, ampak na podlagi tega, kateri opciji aktualni funkcionar
               pripada oziroma katera opcija ga je imenovala, torej po principu važno je, da je naš.
               Ko je bila generalna državna tožilka Barbara Brezigar, je to vprašanje sprožala ena
               stran politične elite, ko je bila generalna državna tožilka Zdenka Cerar, pa druga
               stran. O tem, na kakšen način naj bi se imenovali funkcionarji znotraj sodne veje
               oblasti, je bilo že veliko govora. Vsi govorci pa radi poudarjajo, da je politično
               kadrovanje na tako pomembne položaje nedopustno, razen seveda takrat, ko politično
               kadrujejo oni sami. Član SDS Zvonko Černač je tako na primer v soočenjih na
               komercialni televiziji dejal, da je imel SDS leta 2010 odličnega kandidata za
               predsednika Vrhovnega sodišča. Tako se upravičeno sprašujemo, ali bi bili protestniki
               pred Vrhovnim sodiščem tako vztrajni tudi v primeru, če bi bil namesto Branka Masleše
               za predsednika izvoljen Marko Šorli. S tovrstno problematiko se ne srečujemo le pri
               imenovanju najvišjih funkcionarjev v sodstvu, ampak prav na vseh področjih. Tako so
               na primer vse dosedanje koalicije in vlade zatrjevale, da je kadrovanje zgolj na
               podlagi strankarske izkaznice nedopustno in da se ga ne poslužujejo. Če bi to držalo,
               potem danes v Sloveniji teh težav sploh ne bi imeli. Problem, o katerem govorimo
               danes, je torej treba odpraviti ne le v primerih ko gre za najvišje sodne
               funkcionarje, pač pa celovito in za vse pomembne funkcije enako.</p>
               <p>Ravno zaradi tega je treba nujno spremeniti Zakon o integriteti in preprečevanju
               korupcije. Ker gre za krovni zakon, na podlagi katerega Komisija za preprečevanje
               korupcije izdaja poročila in ugotovitve o koruptivnosti funkcionarjev, morajo biti
               njene pristojnosti jasne, postopek pa takšen, da ne vzbuja dvomov o njegovi
               zakonitosti. Trenutno stanje je praktično nevzdržno, saj je vsaka ugotovitev Komisije
               za preprečevanje korupcije predmet sodnih postopkov, izdanih začasnih odredb, umikov
               in razveljavitev, ki se vlečejo več let. Glede na to, da tudi vlada dr. Mira Cerarja
               ter koalicija večkrat poudarita, da so kadrovanje, pri katerem je edini kriterij, da
               je naš, in sumi korupcije pri tem problem, seveda pričakujemo, da bodo te spremembe
               pripravljene v čim krajšem možnem času. Sploh glede na to, da je predsednik Vlade na
               primer celo govoril o hobotnici, ki da obvladuje državna podjetja, očitke o
               političnem kadrovanju pa izrabil kot podlago in glavni argument za razprodajo
               najboljših slovenskih podjetij. Sprememba tega zakona je tako prvi predpogoj, če se
               želimo takšnim sejam, kot jo imamo danes, izogniti.</p>
               <p>Konec koncev se je k reševanju tega problema zavezala tudi koalicija, ki je v
               koalicijski pogodbi zapisala: <q>"Zmanjševali bomo politične vplive na kadrovanje in
               strokovno delo in jih nadomestili z mehanizmi za napredovanje, ki bodo zagotavljali
               razporejanje sposobnih ljudi na prava mesta."</q> Seveda pa senco dvoma na takšen zapis
               meče že dejstvo, da največja koalicijska stranka na primer na spletnih straneh svoje
               člane poziva h kandidiranju v svete javnih zavodov. Zraven pa pripiše, da naj v
               primeru prijave na razpise o tem obvestijo vodstvo stranke. Človek se hitro vpraša,
               če še zastopate stališče, da je treba kadre izbirati na podlagi strokovne
               usposobljenosti in ne politične pripadnosti. Čeprav v okviru današnje točke Boštjanu
               Škrlecu sicer ne gre očitati nestrokovnosti ali neusposobljenosti, pa je bil sam
               postopek imenovanja več kot očitno sporen. Med včerajšnjo razpravo med predlagateljem
               in vabljenimi pa smo lahko slišali, da bi utegnilo biti takšnih primerov več in to na
               obeh straneh. Ne gre tudi zanemariti dejstva, da smo ravno zaradi največje
               opozicijske stranke leta 2005 sploh dobili besedno skovanko <q>"kadrovski cunami"</q>,
               Vlada, ki jo je vodila, pa je kadrovala vse do zadnjega dneva svojih obeh
               mandatov.</p>
               <p>Ključni problemi imenovanja in razreševanja torej ne izhajajo iz zakonodaje. Etične
               kodekse imamo uzakonjene praktično že za vse organe. Za vse funkcionarje imamo
               uzakonjene tudi disciplinske postopke. Dodatne zakonske spremembe tako ne bodo rešile
               problema, ki ga obravnavamo danes, niti ne bodo rešile kateregakoli podobnega
               problema. Tega tudi ne bi rešili predlagani sklepi, o katerih danes tako in tako
               sploh ne bomo glasovali. To, da funkcionar odstopi, če pristojni organi ugotovijo, da
               je ravnal nezakonito ali koruptivno, bi moralo biti samoumevno. Tak funkcionar bi
               moral že prvi dan po objavi odstopiti, ne pa, da se položaja oklepa, vse dokler ne
               izrabi vseh obstoječih pravnih sredstev, pa naj gre za sodno, zakonodajno ali pa
               izvršno vejo oblasti.</p>
               <p>Čeprav je zaupanje državljank in državljanov v pravno državo skrhano in je na izredno
               nizki ravni, stanje vendar ni tako zelo katastrofično, kot ga poskuša predstaviti
               SDS. Vsekakor pa bi delovanje pravosodja lahko bilo in bi moralo biti boljše. Morali
               bi se zavedati, da s takšnim ravnanjem najbolj škodijo samim sebi. Državnotožilski
               svet bo tako moral prevzeti svoj delo odgovornosti. Če bi to naredil že prej, danes
               te seje in razprave sploh ne bi imeli. Vloga Državnega zbora je jasna. S potrebnimi
               zakonskimi spremembami lahko odpravi nekatere probleme, s katerimi se pravosodje
               sooča, ne more pa mu brez njegovega sodelovanja povrniti ugleda. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Iva Dimic bo predstavila stališče Poslanske skupine Nove Slovenije – krščanskih
               demokratov.</p>
               <p>Izvolite.</p>
            </sp>
            <sp who="SDZ7:DimicIva">

               <speaker>IVA DIMIC (PS NSi):</speaker>

               <p>Spoštovani predsedujoči, predstavniki ministrstva, kolegice in kolegi!</p>
               <p>Ugotovitve treh organov – Upravnega sodišča, KPK in inšpekcije – v zvezi z
               ugotovljenimi nepravilnostmi, nezakonitostmi in koruptivnimi ravnanji pri postopku
               imenovana Boštjana Škrleca na mesto generalnega direktorja Vrhovnega državnega
               tožilstva, so po našem trdnem prepričanju več kot zadosten razlog za odstop
               generalnega državnega tožilca. V Novi Sloveniji smo tak korak od dr. Fišerja
               pričakovali. Pa se seveda to ni zgodilo.</p>
               <p>V državah z razvito demokracijo bi sledil odstop s funkcije isti dan, ko bi se
               ugotovila kakršnakoli nepravilnost pri delu funkcionarja na najvišji državnotožilski
               funkciji. Kaj generalni državni tožilec s takšnim svojim ravnanjem državljanom
               sporoča? Da so funkcionarji na najvišjih državnih funkcijah nedotakljivi in da ne
               odgovarjajo za popolnoma nič. Zanje veljajo drugi standardi in predpisi kot za
               navadne državljane. Pa ne gre le za moralne standarde, tudi zakonski predpisi zanje
               ne veljajo. Korupcija, ki se s strani KPK očita generalnemu državnemu tožilcu, je
               namreč opredeljena kot kaznivo dejanje. V pravno državo pri nas ne verjame skoraj
               nihče več. In to ravnanje generalnega državnega tožilca je samo dodatna potrditev
               tega vsesplošnega prepričanja javnosti. Pričakovali smo, da se bodo glede
               odgovornosti generalnega državnega tožilca javno opredelile vse najvišje strokovne in
               politične avtoritete v državi. Po našem mnenju bi to morale storiti. Politika je
               namreč odgovorna za splošno stanje v družbi. Pa odziva ni bilo. Kakšno je torej
               sporočilo politike državljanom? Naj to ostane retorično vprašanje, na katerega si bo
               politika zagotovo morala odgovoriti.</p>
               <p>V Novi Sloveniji – krščanski demokrati smo zaskrbljeni nad ravnanjem generalnega
               državnega tožilca in njegovim pogledom na subjektivno in objektivno odgovornost na
               položaju prvega človeka državnega tožilstva. Pri določanju politike kazenskega
               pregona je ključna vloga generalnega državnega tožilca. V skladu z Zakonom o državnem
               tožilstvu je prav generalni državni tožilec tisti, v čigar pristojnost sodi določanje
               politike kazenskega pregona. Funkcija generalnega državnega tožilca je zato nadvse
               pomembna, saj mora oseba, ki zaseda to funkcijo, spremljati odklonske pojave v družbi
               in v skladu z nevarnostjo pojavnih deviantnih ravnanj sproti in ažurno določati
               politiko kazenskega pregona ter v skladu z njo določiti prioriteto in intenzivnost
               dela državnega tožilstva na posameznih področjih.</p>
               <p>Moja razprava bo tekla nekoliko širše. Generalni državni tožilec je odgovoren za
               delovanje celotne tožilske organizacije objektivno in subjektivno. Pregledali smo
               poročilo o delu Specializiranega državnega tožilstva in skupno poročilo o delu
               tožilstva za preteklo leto. Moram reči, da smo zelo zaskrbljeni, ker generalni
               državni tožilec ni ponudil odstopa vsaj zdaj, ko sta bili izdani ti dve poročili. V
               Novi Sloveniji – krščanski demokrati ves čas glasno opozarjamo na neizvajanje Zakona
               o odvzemu premoženja nezakonitega izvora. In kaj se je premaknilo na tem področju v
               preteklem letu? Zaposlilo se je dodatne kadre, zagotovilo pomoč državnih
               pravobranilcev za to področje in zagotovilo dodatne finančna sredstva. In vložili sta
               se dve novi tožbi. Generalni državni tožilec to stanje, najbrž seveda hudomušno in
               cinično, ocenjuje kot uspešno.</p>
               <p>Drugo področje, kjer moramo biti kritični do dela državnega tožilstva, je področje
               pregona bančnega kriminala, ki je v pristojnosti Specializiranega državnega
               tožilstva. Na tem področju dela 9 državnih tožilcev in vsi skupaj so v letu 2014
               vložili 8 zahtev za preiskavo in en sam obtožni akt. 9 državnih tožilcev. Ta
               statistika kaže na resničnost izjav predstavnika Specializiranega državnega tožilstva
               na enem od zasedanj Odbora za pravosodje v Državnem zboru, da bomo prve sodbe v
               zadevah bančnega kriminala pričakali po 10 in več letih. To bodo lahko samo sklepi o
               ustavitvah postopkov zaradi zastaranja, da seveda ne bomo gojili kakšnih prevelikih
               pričakovanj. Za tako stanje na področju odvzema premoženja nezakonitega izvora in
               pregona bančnega kriminala, morajo vsekakor prevzeti subjektivno odgovornost vsi
               državni tožilci, ki delajo, oziroma bolje rečeno, bi morali delati na teh področjih.
               Objektivno odgovornost pa mora nositi generalni državni tožilec, saj je on odgovoren
               za delo in tudi ugled celotne državnotožilske organizacije.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Jani Möderndorfer bo predstavil stališče Poslanske skupine Zavezništvo Alenke
               Bratušek.</p>
               <p>Izvolite.</p>
            </sp>
            <sp who="SDZ7:MöderndorferJani">

               <speaker>JANI (JANKO) MÖDERNDORFER (PS ZaAB):</speaker>

               <p>Najprej predvsem obžalujemo, da sploh imamo to sejo danes, ker je to v resnici ena
               velika potrata časa. Potrata časa predvsem zato, ker o ničemer ne bomo sklepali.
               Sklepali pa ne bomo zato, ker tudi včeraj na matičnem delovnem telesu v resnici ni
               bil sprejet noben sklep.</p>
               <p>Zakaj potem sploh razpravljamo? Razpravljamo samo zato, ker so kamere prižgane in ker
               bi radi nekateri izvajali pritisk in še naprej ponavljali vse tisto, kar pravzaprav
               počnejo že mnogo let. Ne samo v tem mandatu, tudi v prejšnjem mandatu in kar naprej
               ponavljajo eno in isto mantro. Ampak ni problem v tem, da nekdo pač ponavlja ene in
               iste stvari, problem je, ko se znajde v lastni zanki, ko najprej za nekaj nekoga
               obtožuje, potem pa čez nekaj let od tega istega organa pričakuje ravno nasprotno
               oziroma jemlje ven s pinceto samo tiste stvari, ki so mu pogodu oziroma všeč. Zato bi
               bila danes edina pravilna ugotovitev in tudi poziv vsem poslanskim skupinam – tistim,
               ki še premorejo kaj modrosti, razen če ne bodo tega hotele ohraniti za svoje
               politično orožje -, da spremenimo poslovnik v tisto smer, da preprosto nobenega
               plenarnega zasedanja ne more biti, če ni na koncu sklepa. Kajti izgubljati čas na
               plenarnih zasedanjih za to, da se pogovarjamo, nima nobenega efekta. Verjamem, da še
               doma slej ko prej ugotovite, ko se pogovarjate s svojimi partnerji, da če ponavljate
               eno in isto, potem to nima več nobenega smisla. In to počnemo v parlamentu kar
               naprej, vendar samo zaradi ene stvari, in sicer zaradi kamer. Zato, da nas gledajo,
               zato, ker mislimo, da bomo s tem nahranili svoje volivce, tiste, ki so nam všeč, in
               jim povedali, kako se borimo za pravico. Te pravice pa žal v tem primeru ni, ker nima
               nobene zakonske podlage.</p>
               <p>Vesel sem, da je bil pred leti spremenjen zakon v toliko, da se je, če ne drugega,
               takrat s sporočilom, danes pa tudi v praksi dokazalo, da je treba politiko odmakniti
               od določenih institucij, še posebej, kadar govorimo, da opravlja naloge iz druge veje
               oblasti. To ni samo za primer javnega tožilca, gre tudi za okrožne tožilce. Veste, da
               jih je včasih imenovala Vlada, danes jih ne več. Državnotožilski svet ima neko svojo
               vlogo, ima zato tudi svoje naloge in predvsem tudi svoje roke. Jaz verjamem, da
               predlagatelji, ko so vložili zahtevo za izredno sejo, takrat niso vedeli, kakšen bo
               datum obravnave Državnotožilskega sveta. Vedeli pa so v vsakem primeru, da ne glede
               na to, da ne vedo datuma, hočejo izvajati pritisk. To nenazadnje tudi sami priznavajo
               in ponavljajo kar naprej, da je v resnici to njihova zakonska pravica, in na ta način
               dajejo sporočilo vsem, kako morajo to še drugi početi, zato da bo to dobro.</p>
               <p>Politika je v zgodovini vseh mandatov vlad nastavljala svoje ljudi. Vedno. In bolj ko
               se je iztekal mandat, so postavljali svoje ljudi, tako ena kot druga vlada. Tudi
               Janševa vlada, ki v primeru gospoda Fišerja in v tem primeru kar naprej ponavljajo,
               je zaposlila nič koliko kandidatov samo zato, da jim zagotovi službe. En primer sem
               včeraj na odboru tudi povedal. Seveda me je gospod Gorenak takoj popravil in rekel,
               da je bilo dokazano, da so bile stvari odpravljene, ker so bile nezakonite. Govorim o
               Maroltu. Vendar ta tema ni bila končana, včeraj je nisem dokončal. Zelo pomembno je,
               da vemo, da so dežurnega gospoda Roberta Marolta, ki se mu je kar naprej urejalo
               eksistenco v organih države in vladnih službah ali pa v skladih, po tistem, ko so mu
               za naprej že uredili službo državnega pravobranilca in ga potem seveda imenovali še
               za državnega sekretarja – to sta ta dva primera, o katerih sem govoril – kasneje, tik
               preden je Janševa vlada končala svoje delo, postavili za direktorja Javnega
               jamstvenega, preživninskega in invalidskega sklada in mu seveda na ta način rešili
               eksistenco. Zakaj ta primer omenjam? Omenjam ga predvsem zaradi ene stvari, in sicer,
               ker je bilo 12 kandidatov, 2 sta pa še dodatno ustrezala pogojem, enega od teh
               kandidatov pa imamo danes tu, ker je poslanec, to je Uroš Prikl, ki je prej delal na
               Ministrstvu za delo, družino in seveda bistveno več vedel iz tega področja, ker je
               delal točno na tem področju. In po tej logiki, če bi šlo za strokovnost, o kateri vsi
               tako zelo radi govorimo, bi to obveljajo, pa ni, ker je obveljalo politično načelo.
               Svojega na mesto, kjer bomo obvladovali pozicije. To se je zgodilo recimo v enem
               takem primeru in takih primerov je bilo ogromno. Pa da ne bo dileme. Še enkrat
               ponavljam, ne samo v Janševi vladi. Ne samo v Janševi vladi. V vseh vladah je bilo
               to.</p>
               <p>Zato je seveda zelo pomembno, da se vprašamo, ali si res želimo, da politika sodeluje
               tudi v primeru, o katerem predlagatelj danes govori. Sam sem prepričan, da bi bilo
               najmanj dostojanstveno, če bi vsaj ta termin počakali, da organi, ki morajo po zakonu
               odreagirati in sporočiti svoje odločitve. Ampak tudi tega termina ne moremo počakati.
               Jaz razumem politični boj, razumem, da bodo na neki način instrumentalizirali vsa
               orodja, ne nazadnje so povedali, da bodo izkoristili vsa sredstva, ki jih imajo na
               voljo, zato da bodo opozarjali na nepravilnosti, predvsem pa opozarjali samo na tiste
               nepravilnosti, ki so njim všeč, ne pa na tiste, ki jih celo sami počnejo. Zato bi
               bilo seveda smiselno, da bi v Poslovniku Državnega zbora dejansko spremenili tisto
               določbo, ki seveda omogoča, da razprave, ki so zaradi razprave, počasi v tej politiki
               onemogočimo in damo prostor razpravam, ki imajo tudi svoj epilog. Danes tega epiloga
               doživeli ne bomo.</p>
               <p>Za nas osebno v Zavezništvu je to pritisk na politiko, pa kakorkoli se k temu že
               obračamo in želimo reči, in seveda je svojevrsten pritisk tudi to, da ne nazadnje
               predlagatelji že vnaprej sporočajo, da oni itak že vedo, kakšna bo odločitev. Oni pač
               namreč vse vedo. Jaz sem že pred leti v tem parlamentu rekel, da je prav zanimivo, da
               samo v tej stranki vse vedo že vnaprej.</p>
               <p>Mi v nadaljnji razpravi več ne bomo sodelovali, še več, niti sedeli ne bomo notri,
               ker ne bomo sodelovali v poslušanju nekih nesmislov in bomo na ta način tudi
               pokazali, da se s tem seveda ne strinjamo. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p> Hvala lepa.</p>
               <p>Besedo ima gospa Ksenija Korenjak Kramar, ki bo predstavila stališče Poslanske
               skupine Stranke modernega centra.</p>
            </sp>
            <sp who="SDZ7:KorenjakKramarKsenija">

               <speaker>KSENIJA KORENJAK KRAMAR (PS SMC):</speaker>

               <p> Spoštovani podpredsednik, predstavniki Vlade, spoštovani kolegi in kolegice!</p>
               <p>Danes razpravljamo o predlogih sklepov, da se Državni zbor seznani z odločitvami in
               ugotovitvami Upravnega sodišča Republike Slovenije, Komisije za preprečevanje
               korupcije, Inšpektorata za javni sektor, Ministrstva za javno upravo in nadzorne
               skupine Ministrstva za pravosodje ter da predlaga Državnotožilskemu svetu, da čim
               prej zavzame stališče do ravnanj generalnega državnega tožilca dr. Zvonka Fišerja,
               ter predlaga Vladi Republike Slovenije, da prouči možnost sprememb Zakona o Državnem
               tožilstvu. Menimo, da gre v predlaganem besedilu vsebinsko za ugotovitve o sprejetih
               odločitvah različnih državnih organov, ki jih je treba spoštovati. Kakršnikoli
               naknadni sprejem ali pa potrditve bodisi v Državnem zboru bodisi v Vladi niso
               potrebni in pa tudi neprimerni.</p>
               <p>Da je prišlo v postopku imenovanja generalnega direktorja Vrhovnega državnega
               tožilstva Republike Slovenije do nepravilnosti, ni mogoče zanikati. To je pravnomočno
               ugotovilo Upravno sodišče Republike Slovenije, podobno je nepravilnost teh postopkov
               ugotovila nadzorna skupina Ministrstva za pravosodje, zaradi suma kršitev določb
               Zakona integritete in preprečevanju korupcije pa je v isti zadevi postopek vodila
               tudi KPK. KPK je zaradi izdane začasne odredbe o umiku omenjenih ugotovitev s svoje
               spletne strani umaknila navedeno. Končne odločitve s strani Upravnega sodišča glede
               vsebine zadeve in pa odločitve Vrhovnega sodišča o pritožbi KPK zoper izdani sklep o
               začasni odredbi v tem trenutku še nimamo. V zvezi s tem je Minister za pravosodje
               ocenil, da je zagotavljanje morebitne odgovornosti, vzpostavitve prakse in zaščite
               integritete primerno in potrebno, da Državnotožilski svet oceni, ali ravnanje
               generalnega državnega tožilca v konkretni zadevi predstavlja takšno kršitev pri
               upravljanju zadev državnotožilske uprave iz 1. točke prvega odstavka 127. člena
               zakona, ki bi preprečevala postopek in utemeljevala postopek o razrešitvi
               predstojnika. S tem namenom je tudi od predsednice Državnotožilskega sveta zahteval,
               da o omenjeni zadevi pripravi poročilo. Izrecno poudarjamo, da je Državnotožilski
               svet edini organ, ki ima po zakonu izključno pristojnost odločanja o morebitni podaji
               predloga za razrešitev generalnega državnega tožilca, o katerem potem odloči Državni
               zbor.</p>
               <p>Sprejete odločitve različnih državnih organov se kot takšne morajo spoštovati in
               dodatne potrditve, kot rečeno, niso primerne in niso dopustne. Spreminjanje
               zakonodaje ad personam prav tako ne in lahko pomenijo nevaren preseden. Vsekakor pa
               je na mestu temeljit premislek o ustreznosti, preglednosti in primerljivosti rešitev
               imenovanja in nadzora sodnikov, tožilcev in tudi pravobranilcev. V tem oziru tudi
               pričakujemo poglobljeno vsebinsko razpravo vseh gradnikov pravosodja in tudi drugih
               vej oblasti.</p>
               <p>Državnotožilski svet je samostojen, neodvisen in po zakonu pristojen organ, ki v tej
               fazi zadevo že obravnava, zato v Poslanski skupini SMC menimo, da je v skladu z
               ustavnim načelom delitve oblasti ter nevmešavanjem in političnimi pritiski na
               samostojno in neodvisno delo drugih državnih organov, edino sprejemljivo, da se v tej
               zadevi Državnotožilskemu svetu, da najprej možnost, da poda poročilo, in se šele
               potem vodi morebiten postopek, kot to določa zakon. Politična razprava v tej fazi
               postopka tako ni primerna in bi lahko pomenila nedopusten vpliv na odločanje
               Državnotožilskega sveta kot neodvisnega organa.</p>
               <p>Zato je tudi razprava pred posredovano odločitvijo s stališča Poslanske skupine SMC
               preuranjena in danes tudi povsem neprimerna. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Branko Grims bo predstavil stališče Poslanske skupine Slovenske demokratske
               stranke.</p>
            </sp>
            <sp who="SDZ7:GrimsBranko">

               <speaker>MAG. BRANKO GRIMS (PS SDS):</speaker>

               <p>Spoštovani, vsem prav lep pozdrav!</p>
               <p>Današnja seja bi lahko imela tudi to pod 2. točko dnevnega reda, ki bi se recimo
               glasila Tranzicijska levica podobo svojo na ogled postavi, glede na to, kar smo zdaj
               namreč poslušali v uvodnih besedah, pa tudi glede na dejanja včeraj, ko je koalicija
               s svojim glasovanjem onemogočila sprejem kakršnegakoli sklepa, danes pa ves čas
               poslušamo pritoževanje, da je seja brezpredmetna, ker ni nobenega predloga sklepov.
               Krasna logika, moram reči. Potem se pa pojavi še nekdo z genialnim predlogom, da
               kadar ne bi bilo predloga sklepov, kadar bi koalicija torej s svojimi glasovi to
               preprečila, o tistem Državni zbor ne sme več razpravljati. Ja, to je pa res
               demokracija na višku. Skratka, ukineš koalicijo, ukineš opozicijo, ukineš vse, samo
               še tisto, kar Vlada predlaga, pride na dnevni red, ostalo ne pride nikoli več. To
               praktično pomeni, da nadzorno vlogo opozicije, ki je ustavno načelo, preprosto
               izničiš. To je pa zelo zanimiva demokratična logika, ki jo danes tukaj poslušam.</p>
               <p>Sicer pa, če smo pri koaliciji, pojdimo lepo po vrsti, ker je bilo veliko takih
               zanimivih rožic nasajenih v ta vrtiček. Kdor dela, tudi greši, je bilo prej rečeno.
               Ja, dobro jutro koalicija. Ali niste bili vi izvoljeni na osnovi obljub, da boste
               dosledni pri uveljavljanju odgovornosti? Kaj pa odgovornost, koalicija? Odgovornost
               za katerokoli delovno mesto, zlasti pa tam, kjer je nekdo s samovoljo – in to si ni
               izmislil nekdo iz opozicije, ampak je to zapisalo Upravno sodišče v pravnomočno sodbo
               – nekomu omogočil neko korist, kar je KPK opredelila kot koruptivno ravnanje, najbrž
               se boste strinjali, da po evropskih merilih gre točno za to, potem je pa Upravno
               sodišče zdaj v nekem drugem postopku reklo, da za enega od vpletenih je treba to
               začasno malo umakniti. In to imate za izgovor, da danes seje ne bi smelo biti. Ampak
               vsebinsko v tisto sodbo ni v ničemer posegalo. Še vedno piše tam točno isto, kot je
               prej, da je šlo za samovoljo pri uresničevanju oblasti. In bila sta dva vpletena.
               Eden od njiju je tisti, o katerem lahko danes mirno in neomejeno govorimo, to je
               gospod Fišer, generalni državni tožilec. Se pravi, ko je zapisalo sodišče, da je šlo
               za <q>"samovoljo pri izvrševanju oblasti"</q>, se to nanaša na enega od nosilcev javnih
               funkcij. Zdaj pa nerodna zadeva, ker se tiče tega nosilca javnih funkcij. Če bi v tej
               državi spoštovali vsaj tiste mednarodne zaveze, ki jih sprejmemo, kot je recimo
               kakšna resolucija Evropskega parlamenta, lahko Resolucija 1096 iz evropskih
               institucij ali pa Resolucija o evropski zavesti in totalitarizmih, ki jo je Evropski
               parlament sprejel z glasovi vseh poslank in poslancev iz Slovenije, ne glede na
               politično stranko, se to ime, o katerem danes govorimo, sploh ne bi moglo pojaviti na
               tisti funkciji, ki jo zaseda, ker je njegova vloga iz preteklega obdobja, če sem zelo
               diplomatski, precej nejasna. Problematična. Sporna bi rekli nekateri v pravu. In tam
               je problem. Če država postavlja na čelo takih institucij sporne ljudi in to ve ter to
               počne zavestno – to seveda dela točno določena politična opcija – s tem objektivno
               škodi državi kot celoti. Dela pravosodni sistem v najširšem pomenu besede, ki deluje
               potem neevropsko, po učinku in po videzu. In seveda država, ki ne vliva zaupanja, ko
               gre za pravosodni sistem, je država, od katere tuji investitorji, tuji poslovni
               partnerji bežijo. In tukaj ne gre več za nobeno ideologijo, ampak za zelo resen
               razvojni problem, na katerega nas ves čas opozarja Evropska unija. K temu se bom
               vrnil še malo kasneje.</p>
               <p>Poleg tega je bilo izredno zanimivo poslušati verodostojnost sedanje koalicije.
               <q>"Sistemsko nesprejemljivo je spreminjati zakon zaradi enega človeka. Nesprejemljiva
               je sprememba zakona zaradi enega človeka, ad personam."</q> To vas je ponovilo kar nekaj
               iz vrst koalicije. Saj to bi jaz podpisal, ampak, draga koalicija, vi ste v tem
               trenutku predlagatelji sprememb volilne zakonodaje, ki je pisana točno ad personam in
               katere prevod celega paketa – saj ste naredili paket, da ne bi bilo preveč očitno, da
               gre za enega človeka – bi se lahko glasil: Kdorkoli lahko kandidira na volitvah, če
               mu ni ime Janez in se ne piše Janša. Kajti, bil je pač edini, ki je res vrhunsko
               vodil Vlado, ne samo Slovenije in Evropske unije, in bog ne daj, da še kdaj pride na
               oblast, da se bo videlo, kakšni kekci smo v tranzicijski levici, ker smo naredili tak
               propad Slovenije, da ga niti zahod ne more več mirno gledati, s 30 milijardami
               minusa, z gospodarskim nazadovanjem leto za leto, medtem ko so naši največji
               partnerji, kot je recimo Nemčija, imeli že cel razvojni cikel v tem obdobju. Zato je
               seveda treba preprečiti tistemu, ki bi v Sloveniji lahko naredil nekaj dobrega, da
               pride na oblast z vsemi sredstvi, tudi z zlorabo institucij, ni problema. Kajti
               dejstvo je, da je po obsodbi Ustavnega sodišča zdaj jasno, da je šlo za zlorabo
               institucij. In preden greš v takšne omejitve, je treba najprej tisto prvo odpraviti.
               Takšne omejitve so na vrsti lahko po tem, ko imaš ti evropsko delujoče pravosodje, ne
               pa pred tem, kajti potem to pomeni samo, da dovoljuješ neomejeno zlorabo institucij
               in nič drugega, kar je seveda z vidika demokracije nesprejemljivo, z ustavnopravnega
               vidika, kjer naj bi bili vsi enaki pred zakonom, pa še toliko slabše. Ampak kako ste
               že rekli? Kdor dela, tudi greši.</p>
               <p>Če se vrnemo malo bolj ozko na to zgodbo, ne samo, da je Upravno sodišče Republike
               Slovenije ugotovilo, da je šlo za samovoljo pri izvrševanju oblasti, ampak je bila <q>"z
               navedenim ravnanjem tretji osebi omogočena nepremoženjska korist v obliki zasedbe
               delovnega mesta generalnega direktorja Vrhovnega tožilstva RS, s čimer so izpolnjeni
               tudi vsi znaki korupcije, kot jih opredeljuje ustrezen zakon."</q> O teh imenih, o enem
               od njih, pardon, na katerega se to nanaša, naj se ne bi govorilo, tako da ne bom
               nadaljeval, ampak zanimivo, da je tudi ministrstvo opravilo kontrolo in ugotovilo
               enako. Precej nerodna zadeva. Pa potem še kakšna institucija, ki jo seveda vsi zelo
               dobro poznate. Bilo pa je potem izjemno zanimivo poslušati tudi reakcije na te
               ugotovitve. Generalni državni tožilec je povedal, da ne priznava ugotovitev Komisije
               za preprečevanje korupcije, in izjavil, da gre za institucijo za diskreditacijo
               posameznika. Zdaj pa sprašujem, ali ste opazili, da danes nekdo izredno manjka v tej
               dvorani? Poleg seveda gospoda Fišerja, za katerega bi jaz zelo želel, da je med nami,
               ampak bi bilo to glede na poslovnik lahko tudi nekoliko nerodno. Ampak jaz osebno bi
               bil za to, da se mu da tudi beseda. Če bi bil tukaj, bi za to z veseljem glasoval.
               Ampak ga ni. Ampak nisem imel zdaj njega v mislih. Boljše bi bilo, da bi bil on
               zraven, ker ni lepo govoriti o nekom, ki ga ni zraven, ampak tak je pač naš poslovnik
               in tukaj ne morem ta hip sam nič storiti, SDS pa tudi ne. Tisti, ki imate večino, bi
               lahko. Ampak nekoga tako pogrešam. To pa je gospod minister. Gospod minister, ki je
               nekoč vodil KPK. Seveda ni slučajno, da ga danes ni med nami. Veste, kakšna čudovita
               scena bi bila, da bi tukaj sedel človek, ki je, če citiram besede gospoda Fišerja,
               generalnega državnega tožilca, <q>"vodil institucijo za diskreditacijo posameznika"</q>,
               danes pa bi bil tukaj zadaj v vlogi ministra. To pa bi bilo res tisto, kar sem prej
               rekel, in sicer koalicija svojo podobo na ogled postavi.</p>
               <p>Prej ste se nekateri hoteli nekaj norčevati iz koalicije na račun SDS. Mi nismo prav
               v ničemer spremenili svojih stališč, spremenili pa ste jih tisti, ki ste nekoč
               govorili, da je nad KPK samo še modro nebo, da se o tem sploh ne sme niti
               razpravljati, kaj šele dvomiti. Kaj vse smo poslušali takrat, ko je bilo treba na
               osnovi stališča KPK rušiti Vlado Janeza Janše. Mimogrede, nemški Frankfurter
               Allgemeine Zeitung, ki je en najuglednejših na gospodarskem področju, jo je opredelil
               kot gospodarski čudež za Slovenijo in edino možno rešitev. Ampak to je bilo treba
               zrušiti. Takrat je bila KPK sveta, takrat je bila KPK tista, o kateri se ne sme niti
               govoriti, nimaš pritožbe zoper. Precej nerodna zadeva, če se ji danes reče, da je to
               institucija za diskreditacijo posameznika in to marsikdo v koaliciji potem še požegna
               s svojim prizadevanjem, da bi omejil razpravo ali pa še razpravo samo, ki gre v isti
               smeri. To je tisto, kar sem prej rekel, koalicija svojo podobo na ogled postavi. In
               zato je ta razprava nujna. Ne samo da je dobrodošla, ampak je nujna, ker pomeni
               dejansko kontrolo tistega, da ljudje vidijo, kdo je kdo, kajti ljudje v demokraciji
               in po ustavi imajo to pravico .</p>
               <p>Gremo naprej. Glede na to, da so nekateri tudi v Vladi povedali, da o ničemer s tem v
               zvezi ne odločajo ne oni ne Vlada, je to precej nerodna zadeva, ker niti ne drži. Vsi
               vemo, kdo je predlagatelj in kdo na koncu odloča o imenovanju generalnega državnega
               tožilca in jasno je, da bi ta postopek normalno stekel. Če bi pa veljale etične norme
               – to je tisto, na osnovi česar je bila ta koalicija postavljena, če vas lahko spomnim
               –, potem pa se ta problem, še enkrat povem, zagotovo ne bi več smel tukaj pojaviti,
               ker bi bil že zdavnaj rešen, ker bi se gospodu Fišerju lepo in jasno predlagalo, da
               naj odstopi, zato da omogoči, da tožilstvo funkcionira tako, kot je treba. Kajti
               dejstvo je, da tožilstvo ne funkcionira tako, kot je treba. Včeraj je bilo nekaj
               neverjetnega na seji odbora. Tam pa je bil gospod Fišer zraven in bilo je dobro, jaz
               obžalujem, da ga danes ni, kajti izjavil je, da bomo dobili lekcijo zaradi tega, ker
               potem pač sklepi niso bili sprejeti. Očitno je že vedel, kaj je v igri. Ampak kdo pa
               je v resnici dobil lekcijo v zadnjem obdobju? Pravno gledano je dobilo izjemno hudo
               lekcijo državno tožilstvo, in sicer s soglasno sprejeto sodbo Ustavnega sodišča, s
               katero so bili razveljavljene vse sodbe v procesu Patria. Kaj je tam med drugim
               zapisalo Ustavno sodišče? <q>"Ko sodišče razlaga zakon glede na življenjski primer, mora
               ugotoviti, katera dejstva tega primera so upoštevana z vidika posameznega zakonskega
               znaka. Upoštevna dejstva življenjskega pomena, ki jih izlušči v konkretni dejanski
               stan za vsak posamezni znak kaznivega dejanja, mora primerjati z zakonskim dejanskim
               stanom, ki ga ustavnoskladno izlušči iz besedila zakonske določbe. Upoštevna dejstva
               konkretnega dejanskega stanu se morajo določno in striktno ujemati z zakonskim
               dejanskim stanjem – z vsakim posameznim znakom kaznivega dejanja. Izluščenje dejstev
               konkretnega dejanskega stanu glede na zakonski znak kaznivega dejanja pomeni
               konkretizacijo znakov kaznivega dejanja. Konkretizacija vsakega posameznega znaka
               kaznivega dejanja na ravni konkretnega dejanskega stanu je podlaga za presojo po
               nujnem ujemanju z zakonskim dejanskim stanom. Zato morajo biti v sodbi navedena
               konkretna ravnanja storilca, ki jih sodišče subsumira pod posamezne znake očitanega
               kaznivega dejanja. Pri tem sodišče konkretizacije enega zakonskega znaka ne sme
               nadomestiti s konkretizacijo drugih zakonskih znakov, tako da bi prišlo do njihovega
               zlitja. To bi pomenilo odsotnost enega znaka kaznivega dejanja."</q> Če kdo ne razume, o
               čem govorim, to isto seveda še toliko bolj velja za tistega, ki tožbo vlaga, kajti
               pri nas se dostikrat sodišče kar postavi v vlogo, da daje skoraj že navodila
               tožilstvu, kar je mimogrede ustavnopravno nedopustno. Jaz ne vem, kje se ti ljudje
               učijo prava. Sodišče bi moralo biti namreč tisto, vsak sodnik posebej in vsi skupaj,
               ki sodi nevtralno na sredi med dvema, na eni strani obtoženim in na drugi strani
               tožilcem. Se pravi, tisti, ki je na sredi, mora viti nevtralen. Ne pa, da enemu daje
               navodilo, kako naj tistega drugega stisne ali pa kje naj dopolni obtožnico, zato ker
               taka sploh ne stoji. Ali pa, če še tega potem tožilci ne znajo narediti, mu pa sami
               malo pomagajo in združijo par znakov kaznivih dejanj v eno mineštro, ki jo je potem
               Ustavno sodišče opredelilo kot očitno protiustavno, kot kršitev človekovih pravic in
               razveljavilo v celoti. To je namreč tisto, kar je bistvo te zgodbe, in tukaj je
               dobilo državno tožilstvo strahotno zaušnico, če kdo tega ni razumel. Vsi zdaj gledajo
               samo sodišča v ožjem pomenu besede, pozabili pa so, da je tisti, ki je vlagal tožbo,
               tožilec, in da je bila ta obtožba očitno narejeno skrajno pomanjkljivo oziroma take
               sploh ne bi smelo nikoli biti. Tisti, ki je tako tožbo vložil, je ali pokazal ogromno
               pravno neznanje ali pa je zavestno kršil človekove pravice. V vsakem primeru je tukaj
               vprašanje odgovornosti. Ne samo tiste konkretne osebe, ampak tudi institucije kot
               celote. Pa smo spet na začetku.</p>
               <p>Zaradi tega je o teh stvareh treba in nujno zelo jasno in odločno spregovoriti. Tukaj
               se dotikamo predvsem tistega dela pravosodja v širšem pomenu besede, ki se nanaša na
               tožilstvo, zaradi vpletenosti gospoda Fišerja v konkretno ravnanje, o katerem je
               svoje že povedalo Upravno sodišče. Pa tudi zaradi vseh drugih okoliščin. Dejstvo je,
               da tožilstvo ne ravna tako, kot bi po evropskih normah moralo. Po eni strani vlaga
               take obtožnice, kot sem jih prej navedel, ki jih potem Ustavno sodišče kot kršitev
               človekovih pravic v celoti ne samo vrže v smeti, ampak še kaj hujšega, po drugi
               strani pa ne prepozna recimo sovražnega govora niti tam, ko ga prepozna recimo pri
               tako imenovanem levem združenju, to je Združenje novinarjev Slovenije, ko gre za
               njihovega bivšega šefa, čeprav ima tisto ravnanje vse elemente po evropskih
               normah.</p>
               <p>Kaj so pravzaprav elementi sovražnega govora? Me zanima, če bi znali to tožilci v
               hipu povedati. Po evropskih normah ni sovražni govor samo tisto, da nekomu rečeš, da
               nočeš z njim na kavo, kar je bilo nekoč predmet silnih polemik v Državnem zboru.
               Morata biti prisotna dva elementa, gospe in gospodje, da je to po evropskih normah
               sovražni govor. Eno je zaničevanje človeka, razčlovečenje, smešenje osebnosti in tako
               naprej. To je en element – razčlovečenje. Drugi element je pa utemeljevanje, zakaj je
               bilo to dopustno ali pa celo nujno potrebno kot najhujša oblika tovrstnega
               utemeljevanja. In če imaš v nekem primeru, pa se slučajno to nanaša na nekoga iz SDS,
               pa potem tožilstvo tega ne vidi, vlaga pa obtožnice, ki so, milo rečeno, napisane kot
               <q>"što se babi htilo, to se babi snilo"</q>, to pomeni, da gre za pristransko ravnanje. In
               potem se postavlja vprašanje načela enakosti pred zakonom, spoštovanja načela
               zakonitosti, spoštovanja 2. člena Ustave in, če hočete, spoštovanja Ustave kot
               celote. Potem pomeni, da so nekateri lahko vnaprej obsojeni za karkoli, tudi če ne
               storijo ničesar, drugim se pa lahko dela neskončna krivica, pa nikdar ne pridejo do
               zadoščenja, ker tožilec preprosto tega ne prepozna. Vendar bi moral. Sovražni govor
               zadeva vse in vsakogar in lahko vsak hip zadene kogarkoli. Zato gre za tiste primere,
               ki so očitni, ki so jasni, ki so nedvoumni, toliko bolj pričakovati, da bi tožilstvo
               ustrezno ravnalo, ne pa da kakšno prijavo od policije prejmejo, naredijo avionček in
               gre. Potem pa naj se kdo bori sam, za dva avta denarja porabi za kakšne tožbe na
               sodniji, pa še tam ga potem rotirajo iz leta v leto, da se stvari pozabijo, da se že
               ne ve, za kaj gre, ker je vse zagotovo naključje.</p>
               <p>Če gremo nazaj na samo ravnanje, ki ga je Upravno sodišče opredelilo kot samovoljo.
               To pomeni, da je tako ravnanje nelegalno, da ni bilo zakonito. Vsak od tovrstnih
               funkcionarjev mora vsak svoj akt utemeljiti na zakonitosti. Mora imeti zakonsko in
               drugo pravno podlago. Če kdo to direktno krši, pa če se to zgodi še, oprostite,
               generalnemu državnemu tožilcu, toliko slabše. In potem pridemo nazaj na tisto, zaradi
               česar je prišla ta sedanja koalicija na oblast – na načelo odgovornosti. Kje pa je
               zdaj tu odgovornost, vas vprašam, če se ne dovoli niti sklepov. Preprečili ste
               sprejetje sklepa, da ste se vsaj seznanili s tem, da bi predlagali Vladi, naj
               pripravi vsaj tiste spremembe zakona, ki bi omogočale v takem primeru uveljavljanje
               odgovornosti. In ste rekli, da ker gre za enega človeka, je pa to res povsem
               nedopustno. Ob tem, ko ste sami ravno pred nekaj dnevi vložili v parlament nekaj, kar
               se točno nanaša na enega človeka, kar sem prej že opisal. Toliko o verodostojnosti.
               Potem se pa čudimo, če kdo parlament postrani gleda. Ampak nismo vsi enaki.</p>
               <p>Če počasi zaključim. Kot rečeno, velikokrat v parlamentu govorimo o pravosodnem
               sistemu, v najširšem pomenu te besede. V ožjem je to samo sodna veja oblasti, v
               širšem seveda spada zraven tudi državno tožilstvo. Da tu stvari ne funkcionirajo, ni
               naš izum. Na to nas je že nekajkrat zelo jasno in nedvoumno opozorila Evropska unija.
               Potem sicer lepo doda nekaj tistih praviloma diplomatskih floskul, kot se za
               meddržavne komunikacije spodobi, <q>" saj ste dokazali nek napredek, ampak dajte še,"</q>
               kar po domače povedano oziroma prevedeno v slovenščino pomeni, da niste še nič
               pametnega naredili, zdaj pa že nekaj naredite. In to ne govori Evropa kar tako.
               Evropi je v interesu, da bi vse države normalno funkcionirale, da bi se vse države
               dobro razvijale, zato nas opozarja na stanje v slovenskem pravosodju, ker je to
               pomembno razvojno vprašanje. Če neki podjetnik vidi državo, v kateri njegove vrednote
               niso ustrezno zaščitene; če vidi državo, kjer ni finančne discipline; če vidi državo,
               kjer trajajo sodni postopki leta in leta, toliko, da vedno znova Slovenija plačuje
               odškodnino na Evropskem sodišču za človekove pravice zaradi predolgih sodnih
               postopkov, potem se bo seveda taki državi izognil na daleč in bo šel nekam drugam,
               kjer to ne bo neki rdeči eksot, ampak bo država, kjer bodo njegove vrednote
               spoštovane; ne bo to država, kjer se vlečejo sodni procesi, kadar komu to paše, 5, 10
               in več let, ampak se sodni proces s pravnomočno sodbo zaključi v letu ali pa kvečjemu
               v dveh, torej v nekem razumnem roku. To je problem, s katerim bi se morali prvi
               soočiti v tej državi. Zato nas Evropska unija opozarja, ker je to naš temeljni
               razvojni problem. Rekli ste, da se s tem ne želite ukvarjati. To ste tudi pokazali s
               tem, ko ste zavrnili sklepe. To vsakič poslušamo, kadar spregovorimo o problematiki
               pravosodja in celo takrat, ko smo to spregovorili na osnovi poročila institucij
               Evropske unije. To pomeni, da je ta koalicija nojevska koalicija, da pred enim resnim
               realnim razvojnim problemom neevropskega delovanja pravosodja deluje kot čreda nojev,
               ki vtakne glavo v pesek, ampak če si predstavljate tiste, ki vtaknejo glavo v pesek,
               potem si predstavljate, kaj potem štrli v zrak in kako zgleda to v očeh povprečnega
               občana, ki vse to plačuje. Vsekakor neprimerno za otroke.</p>
               <p>Danes ne bomo odločali o ničemer, vprašajmo pa se, kakšen je signal, ki ga pošiljamo
               od tukaj, kajti tudi to je v politiki še kako pomembno. Prav bi bilo, da bi od tod
               šel signal, da se za opravljeno delo zahteva, da je zakonito in da se, kadar se
               zavestno krši pozitivno zakonodajo, za to uveljavlja tudi odgovornost, da se tudi na
               ta način omogoči in pospešuje razvoj države. Ljudje imajo pravico do tega signala,
               naša dolžnost pa je, da jim ta signal damo. Signal, ki ga trenutno daje koalicija,
               skupaj s še kom iz opozicije, da o tem noče niti razpravljati, še manj pa odločati,
               pa je slab. Vendar ta signal govori o vas samih. Žal mi je, da je to tako.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Marjana Kotnik Poropat bo predstavila stališče Poslanske skupine Demokratične
               stranke upokojencev Slovenije.</p>
            </sp>
            <sp who="SDZ7:KotnikPoropatMarjana">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovani podpredsednik Državnega zbora. Spoštovani državni
               sekretar s sodelavcem, poslanke in poslanci!</p>
               <p>Danes bom kratka. Žalosti me, da se ponovno ukvarjamo s to temo, ki smo jo po mnenju
               Poslanske skupine Demokratične stranke upokojencev Slovenije pripeljali čisto
               predaleč, jo spolitizirali in danes služi le še diskreditaciji slovenskega
               pravosodnega sistema. Res ne vem, kaj si mislijo državljani, ko spremljajo naše
               brezplodno razpravljanje, ko pa je popolnoma jasno, da je Državnotožilski svet po
               Zakonu o državnem tožilstvu edini organ, ki lahko Državnemu zboru predlaga razrešitev
               generalnega državnega tožilca. In Državnotožilski svet še zaseda. Njihove odločitve
               še ni, tako da danes predvsem krademo bogu čas in zapravljamo denar državljank in
               državljanov, namesto da bi se ukvarjali s tem, za kar smo dejansko izvoljeni v
               Državni zbor.</p>
               <p>Odločitev Upravnega sodišča izpred treh let je nesporna. Njene posledice so bile že
               sanirane, a dejstvo je, da so se pri imenovanju zgodile nepravilnosti in to meče
               veliko senco na generalnega državnega tožilca. A mi nismo poklicani, da sodimo o tem.
               Različni organi so svoje že povedali. Imamo tudi ugotovitev inšpekcijskega postopka
               ter Komisije za preprečevanje korupcije. Vsak si je lahko ustvaril svoje mnenje o
               tem, ali je gospod Fišer še primeren za opravljanje svojega položaja, a, kot že
               rečeno, zakon je jasen. Brez odločitve Državnotožilskega sveta se tu nimamo kaj
               pogovarjati. Prav tako poslanci iz Državnega zbora ne moremo pozivati gospoda Fišerja
               k odstopu, saj bi to pomenilo pritisk ene veje oblasti na drugo vejo oblasti. Takšno
               odločitev lahko vrhovni državni tožilec sprejme le sam.</p>
               <p>Minister za pravosodje je ravnal pravilno, ko je Državnotožilski svet pozval naj
               oceni, ali ravnaje generalnega državnega tožilca v konkretni zadevi predstavlja
               takšno kršitev pri upravljanju državnotožilske uprave, ki bi opravičevala postopek za
               razrešitev gospoda Fišerja. Zakon o državnem tožilstvu smo spreminjali leta 2011 in
               takrat je Državnotožilski svet dobil izključno pristojnost odločanja o morebitni
               podaji predloga za razrešitev generalnega državnega tožilca, o katerem potem odloča
               Državni zbor Republike Slovenije. In zakaj smo že leta 2011 novelirali zakon? Prav
               zaradi načela delitve oblasti, da se politika ne more vmešavati v državno tožilstvo
               in da tožilci niso podvrženi volji vsakokratne politične oblasti. Takrat je prav SDS
               zagovarjala takšno ureditev, danes pa ste obrnili ploščo. Morda so res potrebne
               določene zakonodajne spremembe, a zaradi ene osebe se zakonov pač ne spreminja. To je
               neresno in škodljivo, če bi tako ravnali.</p>
               <p>Da zaključim. Z zadevo se ukvarja Državnotožilski svet in ker gre za samostojni,
               neodvisni in po zakonu za to edini pristojni organ, v Poslanski skupini Demokratične
               stranke upokojencev Slovenije menimo, da bi bilo zaradi spoštovanja ustavnega načela
               delitve oblasti in v izogib očitkom političnih pritiskov, neodgovorno podpreti poziv
               predlagateljev.</p>
               <p>Zato v Poslanski skupini Desus na seji Odbora za pravosodje nismo podprli
               predlaganega sklepa. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p> Hvala lepa.</p>
               <p>Končali smo s predstavitvijo stališč poslanskih skupin. Prehajamo na splošno razpravo
               poslank in poslancev o predlogu sklepa.</p>
               <p>Prvi se je javil za razpravo predstavnik Vlade Darko Stare.</p>
               <p>Dobro, dr. Gorenak, izvolite.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p> Hvala lepa.</p>
               <p>Saj ne bi težil, nimam težav, če bi bil gospod Stare pred menoj, ampak se bojim, da
               mi gospa Poropat pobegne. Samo zato, ampak resnično sem samo zato želel prej imeti
               besedo. Ona ima namreč navado, da odpoje neke neumnosti, potem pa pobegne iz dvorane.
               Vidim, da bo spet.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p> Lepo prosim.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p> Gospa Poropat, poglejte, vi govorite o tem, da gre za diskreditacijo pravosodja.
               Prva zadeva je, da bi kot pravnica s pravniškim državniškim izpitom morali vedeti
               vsaj to, da obstaja odločba Ustavnega sodišča, po kateri tožilstvo ne sodi v ožji del
               pravosodja. Ta ustavna odločba je tožilstvo uvrstila v večji meri v izvršno vejo
               oblasti kot pa v sodno vejo oblasti. Znotraj izvršne veje oblasti je dala tisto
               posebnost. To bi recimo neka odvetnica oziroma pravnica, kar je gospa Poropat bila,
               lahko vedela. Skratka, ne gre za diskreditacijo pravosodja, ker govorimo o tožilski
               organizaciji.</p>
               <p>Nadalje je gospa govorila naslednje. 2011 smo spremenili Zakon o tožilstvu, baje smo
               sprejeli novelo, je rekla, zato da bomo zavarovali delitev oblasti. Totalna
               netočnost. Leta 2011 smo sprejeli nov Zakon o državnem tožilstvu, ki sta ga spisala
               gospod Zalar in gospod Škrlec, in temu zakonu smo mi nasprotovali. Nasprotovali smo
               mu iz več razlogov, predvsem zaradi tega, ker je državnotožilsko organizacijo
               decentraliziral in znotraj tožilske organizacije praktično ni več nobene
               odgovornosti. Nad tožilcem danes vi namreč nimate nikogar. Če tožilec dobi na mizo
               spis, na katerem je nekdo osumljen umora, in ta tožilec reče: <q>"Ne, to ni umor, torej
               ga jaz ne bom preganjal"</q>, nihče v tej državi, niti generalni državni tožilec, ne more
               nič, absolutno nič. Dotedanja ureditev je bila povsem drugačna, so podpisi in tako
               naprej, da ne razlagam. Gospa Poropat, ki je pobegnila, je rekla, da smo mi takrat to
               zagovarjali. Ne, mi tega nismo zagovarjali. Mi smo bili takrat proti. Celotna
               poslanska skupina, kolikor se spomnim, tudi Nova Slovenija, mislim, da tudi SLS.
               Zakaj smo mi ta zakon tudi zavrnili? Tudi iz razloga, ker je ta zakon naredil čisto
               neumnost. Mi imamo danes tako ureditev, delno je o tem že govoril državni sekretar,
               po kateri je situacija takšna, da minister lahko predlaga razrešitev predsednika
               Vrhovnega sodišča, ki pa je samostojna veja oblasti, celo vrh te veje oblasti, ne
               more pa predlagati razrešitve tožilca. Tudi zato smo takrat temu zakonu nasprotovali,
               kar je čisto razvidno iz magnetogramov. Seveda danes nekateri to obračajo okoli in
               rečejo: <q>"Hoteli so zavarovati Brezigarjevo."</q> Ni res, mislim, da takrat ona niti več
               ni bila. Seveda ne, ker je bila zamenjana, mislim, da ji je mandat potekel maja leta
               2011, ko je prišel gospod Fišer.</p>
               <p>Zdaj pa pravi gospa Poropat, da bi bilo neodgovorno sprejeti sklepe, ki smo jih mi
               včeraj predlagali, zaradi javnosti, ne zaradi nje, ker ona pač tako <gap n="…"/> Kaj hočemo,
               bogpomagaj, gospa. Kaj smo mi predlagali? Da se je Državni zbor seznanil s sodbo
               sodišča. Po njenem bi bilo to torej neodgovorno sprejeti. Dalje. Da se je Državni
               zbor seznanil z odločbo KPK, torej s poročilom KPK. Ona misli, da je to neodgovorno
               sprejeti. Predlagam, da vrne plačo za današnji dan. Dalje. Predlagali smo, da smo se
               seznanili z ugotovitvami Ministrstva za pravosodje. Ona je proti. Dalje. Predlagali
               smo, da smo se seznanili s poročilom inšpekcijske službe. Ona se ni, ona je proti. To
               bi bilo torej neodgovorno. In tako dalje in tako dalje. Ampak kadar zmanjka
               argumentov, gospa pobegne, to je zdaj že tretjič v tem mandatu.</p>
               <p>Dober dan, gospa Muršič. Vi ste tudi imeli uvodni nastop in moram reči, da sem
               ponosen na svoje glasovanje, da vas nisem podprl. Govorite o političnem boju SDS s
               tožilcem. Gospa Muršič, poglejte, nobenega našega političnega boja s tožilcem ni. V
               tej državi obstaja koruptivni generalni državni tožilec, ki ga vi in vaši
               somišljeniki zagovarjate. To je vse. To, da je na čelu tožilske organizacije nekdo,
               ki je ravnal koruptivno, pa naj bi korupcijo preganjal, je prvovrstni problem te
               države in prvovrstni problem te vlade in vladne koalicije, ne SDS. SDS je edini, ki
               na to opozarja. To je pa res. To pa drži. In še naprej bomo vztrajali na odhodu
               koruptivneža gospoda Fišerja. Pa vam je prav ali vam ni prav. Skratka, ponovno
               ponavljam, ne gre za naš boj s tožilcem, tako kot ste vi rekli, ampak gre za to, da
               vi nočete reševati nekega problema. Vi, vladna koalicija.</p>
               <p>Politični pritisk na sodstvo. Lahko vam odgovorim popolnoma enako kot gospe Poropat.
               Kakšen pritisk na sodstvo je to? Kakšen pa? Že zelo dolgo časa, mislim, da že par
               let, je menda vsem jasno, kar povedo tudi vsi ustavni pravniki, razen seveda kakšnega
               zadrtega ustavnega pravnika, ki recimo spiše mnenje, da lahko nekdo mandat izgubi.
               Vsi ostali, ki pa kaj v pravni stroki oziroma v ustavnem pravu v Sloveniji pomenijo,
               so pa že zdavnaj povedali. Zdavnaj so povedali, da je kritika pravosodja, tudi
               tožilstva, povsem na mestu in dovoljena. In če mi kritiziramo pravosodje, imamo
               običajno za to razloge. Vi se boste dobro spomnili tiste tablice, ki je bila tam –
               Politični zapornik. Vi se boste dobro spomnili lanskoletne slavnostne seje Državnega
               zbora, ko smo mi tule stali s tistim napisom Svoboda Janši. Imeli smo prav. Ustavno
               sodišče je reklo, da je bil nezakonito zaprt. Ustavno sodišče je to povedalo. Torej
               smo imeli prav. Vi pa pravite, da je to pritisk na pravosodje. Ali pa to, da smo pred
               sodišči. Jaz sem tam velikokrat govoril. To je za vas pritisk na pravosodje. Ne, to
               je klic po odpravi nezakonitosti. To je klic po odpravi nezakonitosti. Jaz
               pričakujem, da boste to ločili in da ne boste samo prebrali tega, kar sami ali pa vam
               nekdo drug napiše, se opravičujem. Jaz običajno ne berem, saj ste videli, da sem šel
               tudi danes gor brez vsakega lista.</p>
               <p>Rekli ste tudi, da mora biti neodvisnost tožilstva zagotovljena, ravnovesje oblasti
               in tako dalje. Saj je! Kdo pa ima kakšen problem s tem? Problem, ki ga imamo, je ta,
               da tožilstvo spiše politični konstrukt. To je problem. Ga nese na sodnijo in tam
               politični konstrukt rolajo tri leta. Vmes napiše še šef KPK, ne, gospod Stare in
               gospod Klemenčič napišeta nezakonito, protiustavno poročilo o premoženjskem stanju in
               tako pridete vi na oblast. Ne vi osebno, ampak vaši bratje in sestre po strankarski
               liniji.</p>
               <p>Odgovornost za odločitve moramo sprejemati, ste rekli. Čestitam za izjavo. Sprejmite
               tudi vi in vsi ostali odgovornost za dve glasovanji v tem mandatu. Prvič, za odhod
               Janeza Janše iz tega parlamenta. Sprejmite odgovornost. Ali ste sposobni vsi tisti,
               ki ste glasovali takrat za prekinitev mandata, vstati, mu pogledati v oči in reči
               Oprosti. Besedo oprosti. Je mogoče v vašem imenu sposoben to narediti predsednik
               Državnega zbora? Dajte vsaj reči oprosti. Jaz sem pri teh zadevah oster iz razloga,
               ker vem, kaj govorim, in ker vem, da imam prav.</p>
               <p>Nekaj dni nazaj sva imela polemiko z gospo Violeto Tomić, zdaj prehajam na njo, ki je
               tudi pobegnila pred resnico. Polemiko o partizanih, povojnih pobojih, pobojih in tako
               dalje. Zato sem gospo povabil, da greva skupaj v Barbara rov in na Frankolovo. Pisno
               sem jo povabil in pisno mi je odgovorila, da ne bo tja šla, ker ona ve, kakšne so
               vojne grozote. Niti tega ne loči, da je bil nekdo nezakonito ubit po vojni.</p>
               <p>Sicer pa je gospa Tomić danes govorila o vabilih. To je pa podlost in nesramnost
               najvišje sorte, kar si ta gospa dovoli, sem včeraj to tudi na odboru povedal. Rekla
               je, da smo imeli predsednika Vlade, ki je dobil več vabil na sodnijo kot pa na sejo
               vlade. Zelo zanimiva zadeva. Ta gospa še danes, namesto, da bi mu rekla: Oprostite,
               ker sem tako glasovala, oprostite, še danes prodaja neumnosti. In namesto, da bi
               rekla, da je predsednik Vlade, torej Janez Janša, dobil toliko teh vabil na sodnijo,
               kamor je bil vabljen na montiran politični proces, nezakonit in neustaven proces, ona
               še kar prodaja neumnosti. Ampak dokler volivci kupujejo, naj prodaja.</p>
               <p>Gospod Möderndorfer je govoril o potrati časa, ker smo tukaj, in o tem, da bi morali
               spremeniti poslovnik, in sicer tako, da če ne bi bilo nekih sklepov, potem ne bi bilo
               seje. Bravo, dajmo potem spremeniti poslovnik in recimo, da je res 90 poslancev,
               ampak govoriti v Državnem zboru in sedeti na teh stolih pa ima pravico samo
               koalicija. Saj tudi to lahko sprejmete. Pri takšni večini, kot jo imate zdaj, in pri
               rezervistih, ki jih imate tako pri Združeni levici kot pri ZaAB, Zavezništvu Alenke
               Bratušek, lahko spremenite tudi poslovnik. Saj lahko spremenite še ustavo in rečete,
               da ni več volitev. Glede tega vam bo v Bruslju kdo kaj povedal. On bi torej na takšen
               ukinil način možnost razprave v Državnem zboru. Saj potem ne bomo imeli nobene točke
               dnevnega reda. Potem pa dajmo še plače na pol, ker vlada tako ne naredi nič iz
               zakonov, imamo jih recimo za ene dva dni, vse ostalo je tako naše pa še od koga
               drugega.</p>
               <p>Zanimivo je pa nekaj. On je govoril tudi o našem odnosu, torej od SDS, do KPK, da nam
               enkrat paše, enkrat pa nam ne paše. Jaz bom v nadaljevanju utemeljil, kako je naš
               odnos do Komisije za preprečevanje korupcije vseskozi, odkar je nastala, popolnoma
               enak. Mi tega odnosa nismo menjali. Komisija za preprečevanje korupcije, kakršna je,
               ki je tako ali tako nastala pod vplivom policije, ker je bila v tej komisiji od
               samega začetka do danes večina takšnih, ki je bila zaposlena v policiji, je
               edinstvena v Evropi. Takšno komisijo imajo še Hrvatje, pa tam dol do Moldavije in
               Albanije, potem pa smo končali. Ne Romuni, ne Bolgari in nihče v Evropi nima takšne
               komisije. Mi smo komisijo kritizirali že zdavnaj. Mi smo leta 2007 prišli z zakonom,
               v katerem smo rekli, da je to institucija, ki ima preventivna orodja tipa Supervizor,
               ki je odličen, in še kaj, ne pa vseh ostalih zadev, recimo pisanja nekih
               diskreditacijskih mnenj in tako dalje – že takrat smo to povedali – da pa nadzor
               premoženjskega stanja funkcionarjev odide na Računsko sodišče. To smo hoteli leta
               2007 narediti. Leta 2013 smo zelo jasno rekli, da je tisto poročilo le poročilo za
               diskreditacijo Janeza Janše. In kaj smo, da je? Posledica je bila seveda padec vlade.
               Takrat ste vsi po vrsti ali pa vaši predhodniki kričali, kako je treba spoštovati
               komisijo. Takrat jo je bilo treba spoštovati za boga, mi smo jo pa kritizirali. Ampak
               imeli smo prav. Imeli smo prav. Vrhovno sodišče je to poročilo razveljavilo. Danes,
               ko pa gospod Fišer govori o tem, da je to komisija za diskreditacijo, o čemer bo
               državni sekretar še govoril, pa vse tiho je bilo. Zakaj on to lahko govori, mi pa
               tega ne bi smeli reči? Ampak mi smo imeli prav, ker je sodišče to razveljavilo.
               Zanimiv bo tudi odgovor državnega sekretarja, zakaj včeraj ni odgovoril gospodu
               Fišerju, ko je gospod Fišer rekel, da je to komisija za diskreditacije. Zelo zanimiva
               zadeva, kajne? Če bi jaz recimo delal v tej komisiji, sploh pa, če bi jo vodil, in mi
               nekdo to reče, bi mu verjetno takoj odgovoril, in sicer zelo zelo ostro. Vidva sta si
               pa podala roke in nasmešek, nič ni bilo besed. Dobro, bom videl, kakšen bo
               odgovor.</p>
               <p>Gospod Möderndorfer ne ve tega, da Vlada še vedno imenuje tožilce, pravi, da je to
               bilo ukinjeno. Kdo pa jih imenuje? Seveda jih imenuje in zaprisežejo tudi pred
               ministrom. Čisto, čisto nepoznavanje zadeve. Tudi on govori o pritisku na tožilstvo.
               Smo mi sklicali sejo za danes? Ne, to ni res. Mi smo zahtevo vložili 7. maja, ko
               nismo vedeli niti slučajno, kdaj bo predsednik Državnega zbora sejo sklical in niti
               slučajno nismo vedeli, da bo Državnotožilski svet danes zasedal. Saj so oni sejo
               kasneje sklicali, kot pa je predsednik Državnega zbora določil datum. Torej, to
               obešati nam in govoriti, da gre za pritisk na tožilce, je čisto podtikanje pa še
               kakšna nesramnost zraven.</p>
               <p>Seveda je gospod Möderndorfer pod vplivom – kako že? – častilcev gospoda Kučana
               govoril o tem, da je Robert Marolt dobil službo. Robert Marolt je bil leta 2008
               imenovan za notarja, imenoval ga je dr. Šturm. Na pravosodno ministrstvo je prišel
               najboljši minister za slovensko politično levico, to je gospod Zalar, ki je tisto
               imenovanje seveda takoj preklical, ukinil je sploh notarsko mesto in ovadil dr.
               Šturma. Vidite, kako je to ostra reakcija ministra. Ampak kaj se je zgodilo? Ovadba
               je šla v koš za smeti. Zakaj? Zaradi tega, ker to ni bilo kaznivo dejanje, ampak je
               bil epepe nastop gospoda Zalarja. Potem je gospod Jani Möderndorfer govoril še o tem,
               da je Robert Marolt tudi leta 2011 dobil neko službo v nekem skladu tam na
               Ministrstvu za delo in da je bil gospod Pikel menda boljši kandidat. Saj obstajajo
               institucije v tej državi, naj da to preveriti na KPK, če je bilo kaj narobe. Naj da
               inšpekcijam to preveriti, če je bilo kaj narobe. Lahko vloži ovadbo, če je bilo kaj
               narobe. Ampak ne on ne gospod Pikel teh argumentov očitno nimata, ker če bi jih
               imela, bi vložila ovadbo. Mimogrede, jaz sem kot minister imel argumente za
               razrešitev gospoda Škrleca . To, da imamo poročilo KPK, da imamo sodbo, da imamo
               odziv inšpekcijskih služb kot tudi ministrstva, je pravzaprav rezultat mojega dela
               oziroma notranjega ministrstva v tistem času in seveda dela gospe Barbare Brezigar,
               ki je takrat bila državna sekretarka in je opozorila na te nepravilnosti. Torej, če
               obstaja kaj takega, potem bi lahko to naredil, pa ni, seveda ne. Je pa fino
               pleteničiti, govoriti in farbati ljudi.</p>
               <p>Potem pravi gospod Möderndorfer, da je treba počakati s sejo. Aha, počakati. To so me
               tudi novinarji vprašali prej zunaj. Ali bi počakali mogoče toliko časa, da
               Državnotožilski svet reče danes popoldan: Ne bomo odločali, bomo čakali odločitev
               sodišča, To bo po mojem mnenju tako tudi uradna odločitev popoldne. Ali pa: Preložili
               bomo na eno od naslednjih sej. To je danes popoldan sklep. Če bo bil pa sklep
               drugačen, če bo bil sklep tak, kot ga jaz pričakujem, se bom pa gospe Mežnarjevi
               opravičil. Jaz se znam, gospa Tomić se pa ne zna, pa tudi ostali se ne znate. Torej,
               do kdaj bi počakali? Da mediji pozabijo in da mi utihnemo. Ampak tam spredaj vam bom
               danes podaril, koalicija, eno darilo. Mi smo imeli tule napis Janez Janša politični
               zapornik, vi boste imeli pa lahko tole tam spredaj, vam bom dal v okvir. Tu gor
               namreč piše Koruptivni tožilec je naš tožilec. Potem pa ga imejte. Samo okvir vam še
               naredim pa ga dobite. Gremo naprej. Torej ,počakali bi. Do kdaj bi počakali? Do kdaj?
               Da se pozabi, ne?</p>
               <p>Gospa Kramar, ki je tudi pobegnila, pardon, ni je. Če ni argumentov, pa odidejo iz
               dvorane. Ona je sicer nekaj osnovnih stvari povedala, govorila pa je napačno o tem,
               da mi želimo z današnjo sejo in sklepi potrditi odločitve drugih organov. Ni res.
               Sklepi pravijo, da smo se seznanili z, torej nič ne potrjujejo. Treba je prav brati.
               Ali pa razumeti ali pa povedati, kar želiš povedati. Torej ne drži podatek, da želimo
               potrjevati. Državni zbor ne more potrjevati, niti sodb ne more potrjevati, poročil
               KPK in nič ne more potrjevati. Lahko pa se seznani, ampak občutek imam, da se ne
               želite seznaniti, zato ste včeraj glasovali proti.</p>
               <p>Javnost mora vedeti še nekaj, kar sem prej v uvodu povedal, pa nisem mogel potem
               zaključiti, ker mi je časa zmanjkovalo. Veste, da smo mi dolžni spoštovati odredbo
               sodišča, po kateri oseba AZ – zdaj bomo rekli AZ, ker ne smemo reči Aleš Zalar – ne
               sme biti več napisana tukaj notri v teh gradivih. Ne sme biti. Zato smo mi predlagali
               preambulo, amandma k temu uvodnemu napovednemu stavku tega gradiva, po katerem smo
               gospoda črtali ven, ker je tako naložilo sodišče. Ampak veste, kaj je zanimivo?
               Javnost mora to vedeti. Koalicija ima v čipu določilo, da če je predlagatelj SDS, so
               proti. In to se je včeraj zgodilo. Bili so proti temu, da se gospod AZ črta. Zdaj je
               notri Aleš Zalar, zdaj nimamo kaj skrivati. To je vaša odločitev, ne naša, jaz sem
               amandma predlagal, mi smo ga predlagali, vi ste pa to zavrnili, zato predlagam
               predsedniku Državnega zbora, da kazen, ki jo bo iztožil, refundira od poslancev, ki
               so tako glasovali. Absolutno. Absolutno.</p>
               <p>Čisto za zaključek tega dela mojega nastopa. Gospa Kramarjeva govori o tem, da
               sprejetja zakonov ad personam pač ne bo. Saj ste jih vi vložili pet. Pet zakonov ste
               vložili. Nekaj Zavezništvo, nekaj vi, ne vem, kdo še vse, pet zakonov imamo. Dajte en
               zakon sprejeti in reči, tako kot je prej kolega Grims rekel, da je na volitvah
               dovoljeno kandidirati, razen če se pišeš Janez Janša. Lahko daste še rojstne podatke
               zraven, bomo prej končali. Ne pa, da pišete pet zakonov ad personam. Prodajate pa
               neumnosti, da tukaj pa ne bo ad personam. Kako pa? DTS – Državnotožilski svet je
               neodvisna veja, del neodvisne veje oblasti. Ni res, gospa Kramar. Domnevam, da boste
               celo predsednica Odbora za pravosodje, hitro literaturo v roke, da ne bo sramote.
               Zaenkrat hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Vinko Gorenak, ob vsem spoštovanju, predstavnica Desusa je šla ven iz preprostega
               razloga, ker ste jo užalili, ko ste začeli diskusijo in zato je šla. Ona ni odpela
               svoje razprave, ampak je bila resno pripravljena na razpravo in vi jo seveda potem
               užalite, ona gre ven, potem pa rečete: Glejte, šla je ven. Samo mimogrede. <stage>/
               oglašanje iz dvorane/</stage> Zato ker praviloma začnete z neko tako pejorativno označbo, ki
               jo starejši človek malce težje prenaša kot mogoče kakšen mlajši. Hvala lepa.</p>
               <p>Besedo dajem predstavniku Vlade. Gospod Darko Stare, izvolite.</p>
            </sp>
            <sp who="SDZ7:StareDarko">

               <speaker>DARKO STARE:</speaker>

               <p>Hvala, gospod predsedujoči.</p>
               <p>Glede trditve, da sem včeraj onemel ob izjavah oziroma oznakah gospoda Fišerja o
               Komisiji za preprečevanje korupcije, pred tem pa tudi ob vaših enakih ali še bolj
               neprimernih. Razlog ni v tem, da bi onemel, ampak je razlog preprosto v tem, da ne
               komentiram in se ne odzivam na nespodobne, nedostojne kvalifikacije državnih organov
               naše skupne države, še posebej, če so neutemeljene in neopravičene. Ne nazadnje menim
               tudi, da tako izrazoslovje, ki ga uporablja posameznik o državnih organih lastne
               države, največ pove o tem posamezniku in k temu pravzaprav ni treba nič dodati. Torej
               razlog za to, da tega ne komentiram in se ne odzivam, ni bil v tem, da bi onemel,
               ampak zaradi tega, ker po moji presoji to pač ni potrebno in je popolnoma
               neprimerno.</p>
               <p>Kar pa zadeva informacije oziroma trditve, da se minister Klemenčič izogiba
               spremembam oziroma predlaganju sprememb Zakona o integriteti in preprečevanju
               korupcije, kar je predlagal že v času, ko je vodil to komisijo, ker naj bi bil razlog
               v tem, da ni pristojen kot minister za pravosodje, ampak da to sodi v pristojnost
               Ministrstva za notranje zadeve, naj povem, da tudi temu ni tako. To ni resnična
               informacija. Prvič, pristojno je Ministrstvo za javno upravo, kar sicer ni pomembno,
               gre za pristojnost organov oziroma ministrstva te vlade. Dejstvo pa je, da je dal
               minister za pravosodje gospod Klemenčič že konec lanskega leta in v začetku
               letošnjega leta iniciativo Ministrstvu za javno upravo, da se pristopi k pripravi
               predloga sprememb tega zakona. Ustanovljena je delovna skupina, ki je imela že kar
               nekaj sestankov, besedilo predloga za spremembe in dopolnitve tega zakona pa se torej
               pripravlja. To je dejstvo. In ne to, kar je bilo rečeno, da se minister temu
               izogiba.</p>
               <p>Poleg tega bi vas zaradi korektne informacije oziroma informiranosti naših volivcev,
               gledalcev in poslušalcev in pa tudi poslank in poslancev v tem zboru pa še nekje
               popravil. Že včeraj sem, ko sem vas poslušal, zaznal, da vedno znova ponavljate, da
               je prišlo v nadzoru, ki ga je odredil minister Klemenčič, do ugotovitve, da je bil
               nepravilen zaradi kombinacije dveh različnih zakonov. To ni točna trditev. Pravilno
               je, da je bilo ugotovljeno, da je prišlo do nepravilne uporabe oziroma kombinacije
               dveh vrst postopkov v istem zakonu. To je z vidika ugotovitve ministra in komisije,
               ki jo je ustanovil, da je bil postopek nepravilen, nezakonit manj pomembno, je pa
               pomembno v tem kontekstu, da poudarim, da določene stvari, ki so lahko pomembne za
               pravilno razumevanje, predpostavljajo tudi verodostojne in točne podatke oziroma
               informacije. S tega razloga sem hotel to tudi dopolniti, če boste še to uporabljali,
               da boste uporabili pravilno ugotovitev Ministrstva za pravosodje. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Predlagatelj, dr. Vinko Gorenak, izvolite.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK:</speaker>

               <p>Hvala.</p>
               <p>Saj ste povedali isto. Jaz to povem pač z drugimi besedami. V bistvu gre za, kar oba
               veva, državnotožilski zakon in gre za kombinacijo določil dveh različnih postopkov,
               tako da je to to.</p>
               <p>Sicer pa bi potem jaz od vas včeraj pričakoval vsaj to, da poveste, da ne boste
               komentirali žaljivih ali neprimernih besed gospoda Fišerja. On se je včeraj do vas
               obnašal žaljivo. On vas je žalil. Rekel je, da ste delali v službi za diskreditacijo
               nekaterih ljudi, torej njega. Če ste pripravljeni sprejeti in ste očitno včeraj
               sprejeli neko klofuto z njegove strani v imenu neke koalicijske discipline ali kaj to
               imate, ne vem – jaz tega ne bi prenesel, pa bi mi lahko kdorkoli kaj takega rekel –
               potem je treba to vsaj povedati, ker nič drugega ne gre. Povejte, da ne boste
               komentirali in da je to neprimerno, kar je rekel. Je pa včeraj izgledalo prav
               fantastično, mislim, meni je bilo všeč, ampak hecno pa tudi, da vas nekdo žali, vi pa
               ne reagirate. Ampak to je osebna zadeva.</p>
               <p>Podpredsednik, glede tistega, kar ste prej rekli glede gospe Poročat, petkrat je bilo
               to že, od tega trikrat v tem mandatu. Ker vedno ona svoje pove, potem pa odide. To ni
               bilo samo danes. Saj ni edina, saj vidite, da so bili vsi taki, razen gospe Muršič,
               ki je prišla nazaj. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Andrej Čuš. Pripravi naj se mag. Anže Logar.</p>
            </sp>
            <sp who="SDZ7:ČušAndrej">

               <speaker>ANDREJ ČUŠ (PS SDS):</speaker>

               <p>Hvala za besedo.</p>
               <p>To pa je zelo hitro.</p>
               <p>Naj povem, da sam podpiram takšne razprave, kljub temu, da nekateri pravijo, da
               zapravljamo čas, ampak sam sem stališča in mnenja, da je treba napake obravnavati v
               Državnem zboru in te napake tudi odpraviti in rešiti. Tako jaz nekako jemljem svojo
               vlogo ali službo zakonodajalca, da izboljšamo zakonodajo, da se napake in ekscesi ter
               zlorabe oblasti ali pa državnih funkcij ne dogajajo. Tako da ne morem razumeti in ne
               sprejemam pomislekov nekaterih poslank in poslancev, ki pravijo, da se spet ukvarjamo
               sami s sabo in da zapravljamo denar. Plačo dobiš, če je seja Državnega zbora ali pa
               je ni, če pa je komu kaj težko poslušati ali pa prisostvovati, pa prisotnost ni
               obvezna. Če je pa komu res težko ali pa hudo, pa lahko tudi odstopi, saj bo verjetno
               tudi kdo drug potem prišel in bo to poslušal.</p>
               <p>To, kar se dogaja na področju slovenskega pravosodja, je že zdavnaj preseglo vse meje
               dobrega okusa, pa ne samo dobrega okusa , ampak nečesa, kar predstavlja normalno.
               Glede na dogajanje na včerajšnjem Odboru za pravosodje, ki sem ga sicer samo
               spremljal, nisem pa bil prisoten, pa moram ugotoviti in pa hkrati pozvati vladajočo
               stranko modernega ali pa raje recimo moralnega centra, da začne delati tudi to, kar
               govori, ker zdaj ugotavljam, da govorite nekaj, delate pa povsem nekaj drugega.
               Sklepam, da tiščanje glave v pesek in sprejemanje nekih pomembnih odločitev niso novi
               moralni in etični standardi.</p>
               <p>Na spletu sem sam tudi razbral kar nekaj izjav ministra Klemenčiča, ki govori, da so
               te stvari presegle vse meje in da niso več pod nadzorom. In tukaj moram tudi sam sebe
               vprašati, ali je minister Klemenčič sploh kdaj imel te stvari pod nadzorom, saj so na
               najpomembnejših funkcijah v slovenskem pravosodju njegovi mentorji, ki so ga v
               preteklosti naučili tudi kršenja ustave in človekovih pravic. To ne govori poslanec
               Andrej Čuš ali državljan Andrej Čuš, ampak to govori Ustavno sodišče kot neka
               najvišja instanca.</p>
               <p>To, da je slovensko pravosodje podpovprečno oziroma neučinkovito, tudi ne govori
               Andrej Čuš, on samo prebere, ampak to govori Evropska komisija. Kaj je marca letos
               povedala Evropska komisija o slovenskem pravosodju? <q>"Neodvisnost slovenskega
               pravosodja je še slabša, kot je bila prej, in nič ni videti, da se bo to stanja
               izboljšalo v prihodnje."</q> Lahko potem gremo na neke statistične podatke, koliko ljudi
               je zaposlenih v pravosodju, ampak o tem danes ne bom. Sam pa menim, da je osebna
               odgovornost ena izmed najpomembnejših stvari, ki manjkajo v slovenskem pravosodju.
               Tudi v Italiji sprejemajo reformo pravosodja oziroma je že v zakonodajnem postopku in
               tam se vključuje tudi načelo osebne odgovornosti tožilcev.</p>
               <p>Kaj pa je osebna odgovornost tožilca in pa sodnikov v Republiki Sloveniji? Velikokrat
               lahko preberemo, da tožilec napiše ali pa sodniki odločijo, da je nekdo kriv, in to
               na podlagi neugotovljenega časa, kraja, načina in še bi lahko govoril. Te prakse se
               ne pojavljajo samo v enem primeru, kot Štajerec sem to razbral tudi pri primeru
               sojenja proti bivšemu županu Maribora. Zanima me, kdo bo pa sodil tistim, ki
               zlorabljajo svoje službe in funkcije v pravosodju v politične namene. Kdo bo
               preganjal njih? Nihče, ker so, se opravičujem izrazu, svete krave. Zaradi mnogih od
               njih je danes nastala tudi ta moralna vlada in nekako razumem, da imate do njih
               moralni dolg.</p>
               <p>Tukaj bi tudi rad kot zakonodajalec povedal, da nam nič ne bo pomagalo, če imamo
               najboljše zakone na svetu, če se jih potem ne držimo. Imamo sodbo, da nekdo ravna
               koruptivno, ampak damo glavo v pesek, bo že čas minil in se ne bo več o tem govorilo.
               Potem pa pravijo, kakšen vzor dajemo politiki. Saj niso samo politiki, čeprav je tu
               tudi politična odgovornost, zato pozdravljam, kar je kolega Gorenak povedal, če
               rabite kakšno donacijo, dam še jaz kaj poleg za okvir.</p>
               <p>Evropska komisija pa pravi tudi, da je učinkovito sodstvo oziroma delovanje
               pravosodne veje eno izmed glavnih orožij proti gospodarski krizi. Glede na to, da
               naša gospodarska rast ali pa okrevanje temelji predvsem na izvozu, torej zaradi
               tujine, sami nismo na tem področju naredili nič, lahko ugotovimo, da nas tako na
               področju gospodarstva in pa tudi pravosodja čaka veliko dela, ampak tega ne bomo
               naredili tako, da damo glavo v pesek za tri leta. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p> Hvala lepa.</p>
               <p>Besedo ima mag. Anže Logar.</p>
            </sp>
            <sp who="SDZ7:LogarAnže">

               <speaker>MAG. ANŽE LOGAR (PS SDS):</speaker>

               <p> Hvala lepa, predsedujoči.</p>
               <p>Jaz sem pozorno prisluhnil predstavitvam stališč poslanskih skupin na današnjo temo
               in z žalostjo ugotovil, da dve tretjini Državnega zbora, če že ne podpirata, ne
               vidita nič spornega v tem, da je na čelu organa v državi, ki se naj prvenstveno
               ukvarja s pregonom korupcije in organiziranega kriminala, po mnenju KPK koruptivna
               oseba. Četudi nekako človek še sprejme, da je to stališče neke radikalne stranke ali
               neke strančice ene osebe, vendarle to v sodobni evropski demokratični državi ne more
               biti stališče neke vladajoče koalicije, ki ima v tej državi škarje in platno. Še
               posebej ne, če, tako kot pravite, koalicija na 7 strani zapiše: ničelna toleranca do
               korupcije.</p>
               <p>Razlogi za sklic današnje seje so jasni. Odločitev Upravnega sodišča, ki pravi, da je
               šlo pri imenovanju Škrleca za samovoljo pri izvrševanju oblasti; odločitev KPK, ki je
               zaznala vse znake korupcije kot jo opredeljuje prva točka 4. člena, in inšpekcija
               javne uprave, ki je zaznala, mislim da, 16 kršitev pri tem imenovanju. V normalni
               državi se ne bi pogovarjali o tem, da je to nesmiselno, da imamo to razpravo, ker bi
               bilo res nesmiselno, da imamo to razpravo, ker gospod Fišer ne bi bil več na čelu
               generalnega državnega tožilstva. V normalni državi, če gospod Fišer ne bi videl te
               svoje naloge ali pa te svoje poti, ki bi mu morala ob takih ugotovitvah slediti, bi
               imeli ministra za pravosodje in predsednika Vlade, ki bi nemudoma pozvala generalnega
               državnega tožilca k odstopu, pa ne glede na to, ali jima zakonodaja daje to
               pooblastilo ali jima ga ne daje. Tako pa se moramo žal vrniti v Slovenijo in
               ugotoviti, da smo do teh evropskih demokratičnih standardov še precej oddaljeni.</p>
               <p>Imamo torej generalnega državnega tožilca, za katerega so uradni organi ugotovili
               kršitve, imamo razpravo v Državnem zboru, pa recimo stranka, ki ima 40 % Državnega
               zbora in ki je diktirala pisanje koalicijske pogodbe, o temi koruptivnega državnega
               tožilca sploh ne razpravlja in napove 30 minut časa za razpravo. V koalicijski
               pogodbi pa piše: ničelna toleranca do korupcije. Še več, člani Vlade branijo Fišerja
               in s prstom kažejo na stranko, ki je zgolj opozorila na odločitve treh uradnih
               organov. Poročilo KPK je bilo izdano konec marca, 31. 3., če se ne motim, in moralno
               etična vlada, ki postavlja oziroma pravi, da se zavzema za ničelno toleranco na
               področju korupcije v pravosodju, se je odzvala šele 21. 5. In to na dopisni seji, pa
               še to samo zato, ker sta dve opozicijski stranki zahtevali sklic razprave v Državnem
               zboru na to temo. Drugače grem stavit, da še danes ne bi imeli stališča te vlade. V
               tem stališču so zapisali, da ni mogoče zavrniti, da je v postopku imenovanja Boštjana
               Škrleca za generalnega direktorja Vrhovnega državnega tožilstva prišlo do
               nepravilnosti. Drzno, res drzno.</p>
               <p>Ko človek spremlja dogajanje v Sloveniji, ko imamo recimo vprašanje različnih
               standardov, si ne more kaj, da ne bi začel razmišljati o tem, da v Sloveniji veljajo
               dvojna merila. Upam si trditi, da je vlada Mira Cerarja poosebljeno dvojno merilo. Če
               boste malce brskali po spletu, boste našli definicijo dvojne morale oziroma dvojnih
               meril. Pravijo, da je to uporaba različnih načel za podobno situacijo ali za različne
               ljudi v isti situaciji in da so takšna dvojna merila neupravičena, saj kršijo osnovno
               pravno maksimo sodobnega pravoznanstva, da so vsi pred zakonom enaki. Zdaj pa
               poglejmo nekaj teh zgodovinskih dogodkov. Štiri afere bom naštel.</p>
               <p>Afera Thaler, vsi se je spomnimo, kolegi SD še posebej. Ko je ta afera izbruhnila, se
               je gospod Cerar že v nekaj dneh odzval in je rekel: <q>"Pogrešam jasne odziv slovenske
               politike, da se reče, da na to ne bomo pristajali, in da se v takšnih primerih vse
               preveč pušča posameznikom."</q> Rekel je še, da je bilo evidentno, da gre za korupcijo.
               Še preden se je začel kakršenkoli uradni postopek. Evidentno je bilo, da gre za
               korupcijo.</p>
               <p>Potem imamo afero o premoženjskem stanju. Naslednji dan gospod Cerar začuti to
               dolžnost, se odzove in reče: <q>"Stvar je zelo resna. Poročilo je sprejel pristojni
               državni organ, ki je zelo kompetenten, njegove ugotovitve pa imajo veliko težo.
               Pavšalni odgovori tokrat ne bodo zadoščali"</q>. Takrat.</p>
               <p>Potem pa imamo afero Klemenčič. Neverjetno. Poglejte uradni odziv SMC: <q>"Odločitev je
               večplastna"</q>. In naprej: <q>"minister za pravosodje Goran Klemenčič ima vso potrebno
               integriteto za opravljanje funkcije ministra"</q>, <q>"absolutno ne gre za takšno
               ugotovljeno kršitev, ki bi metala kakršnokoli senco dvoma na Klemenčiča kot
               nekdanjega predsednika KPK"</q>, ker je bila ta odločitev <q>"izvedena z vso možno
               skrbnostjo, po večmesečnem proučevanju in uporabi vseh možnih metod."</q> In bistvo,
               zakaj se je to zgodilo, spet v tej izjavi: <q>"ker je KPK delovala v preohlapnem
               zakonodajnem polju."</q> V preohlapnem pravnem polju. Gospoda pravnika dr. Mira Cerarja
               preohlapno zakonodajno polje dve leti pred tem ni popolnoma nič motilo. Kljub tej
               preohlapnosti se je javil takoj naslednji dan, ko je KPK objavila poročilo, ki sta ga
               pripravila gospod Stare in gospod Klemenčič. Ta preohlapnost ga ni motila, ni
               opozoril na to. Ko gre torej za njega in njegove, ga preohlapnost ne moti, ko gre za
               druge, pa ja. Še enkrat, uporaba različnih načel za podobno situacijo ali različne
               ljudi v isti situaciji. S tem, da je potem Vrhovno sodišče še to situacijo
               spremenilo, ker je to odločbo KPK odpravilo.</p>
               <p>In zdaj prihajamo na afero Fišer, kjer pa gospod Cerar pravi: <q>"Odločitev Fišerja, da
               vztraja na položaju, je njegova osebna odločitev."</q> Gospod Cerar bi očitno po tej
               naravi moral dodati samo še nekaj, in sicer, da to njegovo odločitev spoštuje. Tega
               seveda še ni dodal, ampak počakajmo, kako se bo zgodba razvijala naprej. In dejal je
               še: <q>"Sam kot predsednik Vlade v tem postopku nimam neke neposredne vloge, zato ni
               primerno, da bi se odločal o kakršnihkoli sankcijah."</q> Zdaj pa jaz gospoda Cerarja
               sprašujem, če ni dvojni moralist. Kakšno neposredno vlogo pa je imel pri aferi o
               premoženjskem stanju in kakšno neposredno vlogo je imel pri aferi Thaler? Takrat je
               čutil nek notranji vzgib, da se je takoj odzval, tu pa pravi, da nima neke neposredne
               vloge in da se zato ne bo odzval.</p>
               <p>In kaj še priča o dvojni morali te vlade. Zdaj smo ji priča. Poglejte recimo primer
               Fakin. Ali ima Vlada pristojnost? Ali ima SMC pristojnost, ko se tako izgovarjajo v
               tej zgodbi, da nimajo pristojnosti, da pozove ali pa da pravi, da ne bodo sprejeli
               aktualnega direktorja oziroma zdaj že vede direktorja za novega direktorja
               zdravstvene zavarovalnice? Nima, pa gre kljub temu v to. Ali ima Vlada oziroma
               ministrica pristojnost, da ko postopki sploh še niso zaključeni v zvezi z zadnjo
               zadevo na UKC, torej so še popolnoma v fazi preiskave, zahteva odstop vodstva UKC?
               Nima, pa vendarle brez težav to zahteva. Ali imata Vlada ali pa gospod Cerar
               pristojnost oziroma možnost, da v primeru vodje opozicije krši ustavo? Nima, pa se,
               kadar cilj posvečuje sredstva in kadar dvojna morala tako zahteva, vendarle posluži
               tudi kršitve ustave, čeprav je na to opozorjeno, da zadosti glasu svojih volivcev ali
               pa zadosti svojim notranjim političnim ciljem. Poglejte, kakšna dvojna morala se je
               zažrla v delovanje te vladne koalicije, in ko mi govorimo o javnem funkcionarju, ki
               je na čelu državnega tožilstva, za katerega so 3 institucije ugotovile, da je nekaj
               hudo narobe, Vlada tu še vedno govori o tem, da gre za politični pritisk.</p>
               <p>Če zaključim z besedami gospoda Möderndorferja, ki se tako sicer ni izrazil danes,
               ker danes je rekel, da se tu samo sončimo pred kamerami in potem se je šel sam sončit
               pred kamere, ker bi se drugače tudi odpovedal besedi, V eni pogovorni oddaji je
               rekel: <q>"Spoštovana koalicija, s tem primerom postavljate standarde"</q>. Drži,
               postavljate standarde, ampak če sledimo tem standardom, ki ste jih postavili danes v
               predstavili stališč, niso takšni, kot so standardi, ki jih pišete v koaliciji:
               ničelna toleranca do korupcije. In smo spet pri dvojnih merilih. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p> Hvala lepa.</p>
               <p>Besedo ima gospa Ljudmila Novak. Pripravi naj se gospod Žan Mahnič, nato pa gospa dr.
               Jasna Murgel.</p>
            </sp>
            <sp who="SDZ7:NovakLjudmila">

               <speaker>LJUDMILA NOVAK (PS NSi):</speaker>

               <p> Spoštovani predsedujoči, kolegice in kolegi, predstavniki ministrstva, lep
               pozdrav!</p>
               <p>Tudi sama se strinjam, da pravzaprav današnja seja ne bi bila potrebna. Zakaj ne?
               Zaradi tega, ker sem pričakovala, da bo gospod Fišer sam nemudoma odstopil. Glede na
               to, da so štirje instituti ugotovili, da je kršil zakonodajo, da je ravnal
               koruptivno, bi vendarle človek pričakoval, da je tudi sam malo samokritičen in bi
               naredil to potezo. Kako naj nekdo vlaga obtožnice, če pa sam ne spoštuje zakonodaje?
               Ravno tako bi moral Državnotožilski svet nemudoma obravnavati ta primer in opraviti
               svojo dolžnost. Nemudoma. In ker vsega tega ni bilo, smo dali predlog za izredno
               sejo, ki jo imamo danes, da opozorimo na vse te probleme.</p>
               <p>Večkrat smo že slišali in vemo, da kdor dela tudi greši, kdor veliko dela, ima še več
               priložnosti, da greši. Razumem. Znam oprostiti, če nekdo dela napake in greši, ker
               vem, da jih delam tudi sama. Ampak tukaj v tem primeru ne gre zgolj za napake in ne
               gre za osebo, ki je pravno neuka v teh zadevah, ampak gre za visoko usposobljene
               pravnike na pomembnih funkcijah, ki vendarle dobro poznajo zakonodajo. Zato ne morem
               reči, da gre tukaj za napako, ampak morda za zavestno napako in kršitve. Drugače si
               tega primera enostavno ne morem razlagati, če nekdo sprejme take odločitve tik pred
               menjavo oblasti in če vse te napake ugotovijo pristojne inštitucije, pa vendarle
               vztraja, da ni naredil nič narobe. Tukaj gre potem za zavestno delanje napak.</p>
               <p>Vedno mi odzvanjajo v ušesih besede državljanke, s katero sem se srečala ob nekem
               dogodku, ki mi je rekla: Kako naj mi navadni državljani vemo, kaj je res, ko pa
               dobimo tako različne informacije, kako naj mi vemo, kaj je res in kaj je prav ob tako
               različnih interpretacijah, ob tako različnih poročanjih, ob tako različnih ravnanjih?
               Res je, državljani ne vedo, kaj je res. Vedo, kaj je prav, ne vedo pa, kaj je res.
               Zaradi tega jih tudi vedno več ostaja doma in ne odhajajo na volitve. Ker več ne
               vedo, komu naj zaupajo, komu naj verjamejo. In kakšne so potem rešitve? Ker ne
               verjamejo inštitucijam, ne verjamejo pravosodju, potem potrebujemo zakon, ki
               prepoveduje kandidaturo obsojenim državljanom. To ponavadi državljani sami vedo in
               takih ne volijo. Ker pa ne zaupajo inštitucijam, pa potrebujemo takšne nesmiselne
               zakone za nekaj, kar bi moralo biti samo po sebi umevno.</p>
               <p>V Sloveniji imamo problem sprejemanja odgovornosti. Ne nazadnje imamo primere v
               zdravstvu, kjer je ugotovljeno, da je bilo sedem ljudi ubitih, pa se nihče ne čuti za
               to odgovornega. Ali je to sploh mogoče? Ali je to normalno? To ni normalno.
               Sprejemanje odgovornosti. Mar kdo misli, da je nenadomestljiv na neki funkciji? Nihče
               ni nenadomestljiv. Morali bi biti tudi bolj samokritični. Če že kdo misli, da ni kriv
               in da bo nekoč to opravičil, bi potem moral tudi zaradi zaupanja v sprejeti
               odgovornost, da se ne poruši zaupanje v institucijo. Že zaradi tega bi moral nekdo
               odstopiti.</p>
               <p>Zato se ne nazadnje sprašujem, ali nam res lahko permanentno vladata laž in
               sprenevedanje. Tudi v tem primeru se s tem srečujemo. V naši državi ne bo boljšega
               stanja in tudi državljani bodo vedno nezadovoljni, ko bodo spoznavali, da
               institucijam ne morejo zaupati, da nam vladata laž in sprenevedanje.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Žan Mahnič.</p>
            </sp>
            <sp who="SDZ7:MahničŽan">

               <speaker>ŽAN MAHNIČ (PS SDS):</speaker>

               <p>Hvala za besedo, podpredsednik. Gospod državni sekretar, kolegice poslanke, kolegi
               poslanci!</p>
               <p>Glavno vprašanje danes je, kaj s to razpravo sporočamo slovenskim državljankam in
               državljanom. Na eni strani Nova Slovenija in Slovenska demokratska stranka sporočamo,
               da moraš, kljub temu, da si generalni državni tožilec, če je bilo s strani več
               organov ugotovljeno, da si kršil zakone, da si ravnal koruptivno, odstopiti. S strani
               koalicije tega poziva ni slišati, pravijo le, da počakamo, kaj bo dejal
               Državnotožilski svet, ob tem, da pa seveda vemo, kako tukaj je. Odločitev lahko
               pričakujemo, lahko je ne pričakujemo, lahko pa jo pričakujemo tudi v smeri, da bodo
               preložili neznano kam. Tako da bo lahko prišlo do konca mandata, bodisi leta 2018
               bodisi prej, in gospod dr. Zvonko Fišer bo še naprej generalni državni tožilec
               Republike Slovenije.</p>
               <p>Kadarkoli se v tem parlamentu odvija debata o našem sodstvu, o našem pravosodnem
               sistemu je vedno ena in ista debata. S strani opozicije oziroma s strani dveh
               opozicijskih strank poslušamo eno, s strani vseh ostalih isto, ravno nasprotno. Čudim
               se, da vsaj v koalicijski pogodbi niste zapisali, kako boste ravnali v teh primerih,
               potem verjetno mi tudi ne bi sklicevali sej, saj bi bila že vaša smer v tej zadevi
               povsem jasna. Za vsako ceno bomo branili skorumpirano sodniško in tožilsko kasto, ne
               glede na vse, kar se jim očita, četudi jim to očita KPK, tudi če jim to očita Upravno
               sodišče.</p>
               <p>Mi smo predlagali šest sklepov, ki ste jih včeraj vse po vrsti zavrnili. Prvi sklep
               je bil, da se je Državni zbor Republike Slovenije seznanil z odločitvijo Upravnega
               sodišča Republike Slovenije, da je bil v primeru Boštjana Škrleca kršen zakon in da
               se je ravnalo samovoljno pri izvrševanju oblasti. Glasovali ste proti. To se pravi,
               kljub temu, da vsi vemo, da je Upravno sodišče to ugotovilo, se Državni zbor s tem ni
               seznanil.</p>
               <p>Druga točka je bila, da se je seznanil z odločitvijo KPK – enega bom izpustil –, da
               je generalni državni tožilec dr. Zvonko Fišer z navedenim ravnanjem tretji osebi
               Boštjanu Škrlecu omogočil nepremoženjsko korist, s čimer so izpolnjeni tudi vsi znaki
               korupcije, kot jo opredeljuje prva točka 4. člena Zakona o integriteti in
               preprečevanju korupcije. Tudi tukaj ste glasovali proti. Očitno se je vsa vesoljna
               slovenska javnost seznanila s tem, da je temu tako, pa Državni zbor še kar naprej
               tišči glavo v pesek in se očitno s tem ni seznanil.</p>
               <p>Tretja točka. <q>"Državni zbor se je seznanil z ugotovitvami inšpektorata za javni
               sektor Ministrstva za javno upravo, ki ni presojal o imenovanju Boštjana Škrleca za
               generalnega direktorja Vrhovnega državnega tožilstva, saj je o tem nezakonitem
               imenovanju že odločilo Upravno sodišče."</q> Zopet ste glasovali proti realnosti.
               <q>"Državni zbor Republike Slovenije se je seznanil z ugotovitvami Ministrstva za
               pravosodje, ki ni presojalo imenovanje Boštjana Škrleca za generalnega direktorja
               Vrhovnega državnega tožilstva, saj je o tem nezakonitem imenovanju že odločilo
               Upravno sodišče."</q> Zopet proti.</p>
               <p>Potem pa samo dva dobronamerna sklepa, kjer nikjer ne pozivamo Državnotožilskega
               sveta, kako naj se odloči, bodisi za bodisi proti. <q>"Državni zbor Republike Slovenije
               predlaga Državnotožilskemu svetu, da čim prej zavzame stališče do ravnanj generalnega
               državnega tožilca dr. Zvonka Fišerja."</q> Kaj je tukaj narobe? Mi samo pozivamo, da se
               ta agonija čim prej konča, da ne bo še kakšnih izrednih sej, če bo ta gospod še
               naprej ostal na funkciji vrhovnega državnega tožilca.</p>
               <p>In pa šestič. <q>"Državni zbor Republike Slovenije predlaga Vladi Republike Slovenije,
               da prouči možnost sprememb Zakona o državnem tožilstvu."</q> Na nekaterih drugih odborih,
               ko to predlagamo, se potrdi, v tem konkretnem primeru pa se tega žal ni potrdilo.</p>
               <p>Ampak po eni strani pa sem dokaj vesel, da imamo Zvonka Fišerja za generalnega
               državnega tožilca in gospoda Branka Maslešo, ki sicer ni predmet, za predsednika
               Vrhovnega sodišča. Ker ko komurkoli, ki ni iz Slovenije, razlagam, kakšni dve osebi
               imamo mi na vrhu slovenskega sodstva, na vrhu slovenskega tožilstva, ko jim povem
               njihov življenjepis in kaj počnejo zdaj, ko živimo v samostojni Republiki Sloveniji,
               me najprej čudno gledajo in me potem vprašajo, če gre za kakšno stavo, ali bodo
               nasedli ali pa ne. In ko jim še enkrat razložim, da ne gre za stavo, me vsi začudeno
               gledajo in vprašajo, kam smo mi skrenili. Od makedonskega poslanca do senatorja iz
               Kanade. Pri vseh je enak odziv. Tudi če ostaneta ta dva gospoda oziroma če Zvonko
               Fišer ostane še naprej vrhovni državni tožilec, bo seveda za razlaganje v tujini,
               kakšne ljudi imamo v Sloveniji na najbolj pomembnih pozicijah, še toliko lažje za
               razložiti.</p>
               <p>Že takrat smo imeli številne pomisleke ob Zvonku Fišerju. Zvonko Fišer danes
               predstavlja, pooseblja vse tisto, kar je v Sloveniji narobe. Kršitve človekovih
               pravic, goljufija, korupcija in ne sprejemanje odgovornosti za svoje napačne
               odločitve. Kar se tiče poosebljanja kršitve človekovih pravic, je bilo že dosti
               stvari povedanih. Leta 1977 je kazensko preganjal dva duhovnika, ki jih je potem leta
               1995 Vrhovno sodišče oprostilo. Kljub temu ste ga imenovali. Kar se tiče goljufije,
               so tudi znane zgodbe, kako pooseblja goljufijo, ko v službenem času predava, ne
               jemlje dopusta za to, jemlje pa mastne honorarje. Kako Zvonko Fišer pooseblja
               korupcijo v Sloveniji, je tudi jasno. O tem razpravljamo danes. Kako Zvonko Fišer
               pooseblja nesprejemanje odgovornosti za napačne in nezakonite odločitve, pa smo lahko
               videli, ko novinarji pridejo do njega in ga vprašajo, ali boste odstopili, on pa
               vehementno odgovori: Ah, dajte no, zakaj pa bi. Samovolja, vehemenca, aroganca, to je
               Zvonko Fišer. On pooseblja vse tisto, kar je pri nas narobe. In tudi drugje je tako.
               Zaradi tega pa nihče ne prevzame odgovornosti.</p>
               <p>Včeraj smo bili zopet priča, da je ministrica pozvala vodstvo UKC, da naj odstopi.
               Ampak seveda nihče ne bo odstopil. Gospod Vrhunec in gospod Hojker sploh ne, ker jima
               pač gospod Zemljarič in Miklavčič tega ne dovolita, ampak lahko bi vsaj kdo drug.
               Tako se lahko v UKC kontinuiteta udbomafije še naprej nadaljuje.</p>
               <p>Ampak povsod je isto. Nihče ne odstopi, če mu je nekaj očitano. Tukaj so ugotovili
               KPK, inšpekcija, Upravno sodišče. Potem smo pa mi tisti, ki zganjamo neko demagogijo,
               če na to opozarjamo. Jaz upam, da bo Državnotožilski svet odločil kmalu, približno
               vem, kakšna odločitev bo. Taka kot od vsakega, ki bi javno glasoval o svojem šefu in
               se bal, da bo na strani manjšine in bo potem nad njim izvajan mobing na delovnem
               mestu.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima dr. Jasna Murgel, pripravi naj se gospa Anja Bah Žibert.</p>
            </sp>
            <sp who="SDZ7:MurgelJasna">

               <speaker>DR. JASNA MURGEL (PS SMC):</speaker>

               <p>Hvala lepa. Spoštovani kolegice in kolegi, spoštovana predstavnika ministrstva!</p>
               <p>Tukaj se ves dan in že včeraj soočamo z očitki, kako naj bi mi zdaj dobili nahrbtnik
               korupcije, in da s tem, ker pač <q>"podpiramo"</q> generalnega državnega tožilca dr. Zvonka
               Fišerja, podpiramo korupcijo. Oprostite, to ni res. Imamo lahko neko svoje osebno
               mnenje, ampak tega svojega osebnega mnenja kot državni funkcionarji v okviru tiste
               oblasti, ki jo imamo in izvršujemo tukaj na tem mestu, ne smemo izražati. Zakaj?
               Zato, ker pač s tem posegamo v neodvisnost Državnotožilskega sveta. Če bo
               Državnotožilski svet ugotovil, da so podani razlogi za razrešitev generalnega
               državnega tožilca, bomo v SMC prvi, ki bomo pripravljeni za to razrešitev glasovati.
               Ampak tu gre za dejansko spoštovanje pravnega reda v celoti, kot sistema, ne samo
               takrat, ko nam to ustreza.</p>
               <p>Zakaj smo na odboru glasovali proti predlaganim sklepom. Bili so štirje. Ugotovitev,
               da se seznanimo z odločbami državnih organov. Ko so bile izdane, smo se z njimi
               seznanili, nimamo se kaj še enkrat seznanjati z njimi. Razen tega je debata na Odboru
               za pravosodje potekala o tem in na ta način, da se razpravlja in ugotavljajo dejstva,
               ki jih lahko ugotavlja v konkretnem primeru izključno Državnotožilski svet po Zakonu
               o državnem tožilstvu. Šlo je za konkreten primer, v katerem Državni zbor ne sme
               odločati. Nima pristojnosti za odločanje o tem in da ugotavlja tisto, kar bi moral
               ugotavljati Državnotožilski svet, torej, ali so podani razlogi za razrešitev. O tem
               smo včeraj razpravljali. Če bi sprejeli takšne sklepe, bi posegali v neodvisnost
               Državnotožilskega sveta in izpodbijali zaupanje v Državnotožilski svet, ki je eden od
               državnih organov, ki je pooblaščen za to, da odloči konkretno v tej zadevi, ali so
               podani razlogi za razrešitev generalnega državnega tožilca. Gre torej za stabilnost
               države, za spoštovanje organov, ki jih je parlament sam postavil, in za to, da
               spoštujemo sistem. Parlament je sprejel Zakon o državnem tožilstvu, pooblastil
               Državnotožilski svet, da odloča o pogojih za razrešitev, in zdaj mu moramo dopustiti,
               da to naredi. Če prejudiciramo njegovo odločitev, o njej razpravljamo, posegamo v
               njegovo pristojnost.</p>
               <p>Po mojem mnenju je nedopustno tudi to, da ugibamo, kako bi moral odločiti
               Državnotožilski svet. Tudi to sem včeraj rekla, da imate nekateri očitno kristalno
               kroglo in lahko kar napovedujte, kaj bo odločil Državnotožilski svet. Tudi to je po
               mojem in našem mnenju v SMC nedopusten pritisk na Državnotožilski svet. Če bo odločil
               tako, kot nekdo ne pričakuje, bomo naredili kaj? Zahtevali odstop celotnega
               Državnotožilskega sveta? Koga še? Predsednika Vlade? Seveda boste zahtevali.</p>
               <p>Spoštovani kolegice in kolegi, to je razlog zakaj teh sklepov nismo mogli podpreti. S
               tem nevarno posegamo v sam sistem, v celotno državo, v njene temelje. Sistem imamo,
               sistem za odpravo kršitve imamo. Sistem je postavil Državni zbor, sprejel je Zakon o
               državnem tožilstvu in ta sistem je takšen, kot je, deluje. Imamo mehanizme, ki nam
               omogočajo, da odpravimo konkretno rešitev. Torej, v konkretnem primeru imamo
               Državnotožilski svet, ki je pristojen za to, da sprejme odločitev, ali je v tem
               konkretnem primeru podana kršitev, ki bi lahko bila podlaga za razrešitev generalnega
               državnega tožilca. Ne smemo, ponavljam še enkrat, ne smemo razpravljati o tem, o
               čemer razpravlja trenutno Državnotožilski svet. S tem namreč sproti rušimo pravila,
               ki jih je ta parlament sam postavil. Rušimo pravila, ker izpodbijamo pristojnost, ko
               pritiskamo na Državnotožilski svet, kako naj bi odločil, kaj naj bi odločil, ko tukaj
               razpravljamo. Gre za konkretno zadevo, o kateri odloča Državnotožilski svet, ne nekaj
               na splošno. Konkretna zadeva. Nato še pričakujemo in seveda dalekovidno vemo, kako bo
               pa Državnotožilski svet odločil. Torej, pravila smo postavili tukaj v Državnem zboru,
               ni pomembno, kateri poslanci, takšen zakon, kot ga imamo, velja. In po našem trdnem
               prepričanju lahko ta pravila spreminjamo za naprej. Če bo torej treba spreminjati
               Zakon o državnem tožilstvu, ga bomo spreminjali, ampak ne na podlagi konkretnega
               primera. Saj ste že povedali, da zdaj pa Zakon o volitvah v državni zbor in vse
               spreminjamo zaradi Janše. To je pač vaše mnenje. Spreminjamo ga, ker <gap n="…"/> Ne bom o tem
               razpravljala.</p>
               <p>Sklepov nismo podprli, ker predstavljajo nekaj, kar je že bilo odločeno in tega ni
               treba posebej ugotavljati. Odločanje o ostalem pa predstavlja poseg v pristojnosti
               Državnotožilskega sveta, zato na to ne moremo pristati in ne moremo pristati na to,
               da rušimo sistem, da ga sami izpodbijamo tukaj, da sami rušimo ravnovesje med vejami
               oblasti v parlamentu rušimo. Ko bo sprejeta ustrezna odločitev,l bo potem to podlaga
               za nadaljnje postopanje Državnega zbora. Če bo podana. Trenutno tega ne moremo
               storiti in je vsa ta debata brezpredmetna. Hvala lepa.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima predlagatelj dr. Vinko Gorenak, pripravi naj se Anja Bah Žibert.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p> Hvala lepa.</p>
               <p>Gospa Murgel, tole bi bilo kar verodostojno, če vi ne bi bili sodnica. Zaboga, saj je
               normalno, saj vam ne zamerim, pravzaprav čestitam na nastopu iz razloga, ker pač
               zagovarjate svojo strokov. Od tam ste prišli in tja boste šli. Razumem. Gledalci
               morajo pa vedeti, zakaj tak nastop. To je potem v redu, ker imajo kompletno
               informacijo.</p>
               <p>Vi pravite, da mi posegamo v neodvisnost Državnotožilskega sveta. Ali je za vas
               Državni zbor tudi veja oblasti? Je, a ne? Ali ni sodstvo tri leta nezakonito,
               neustavno posegalo v delo Državnega zbora in Vlade Republike Slovenije leta 2012? Ja,
               je. Tri leta je gospodu Janši pošiljalo vabila, tri leta je tja hodil, kadar je moral
               biti tam, namesto da bi vodil vlado, tri leta ni opravljal poslov v Državnem zboru
               tako, kot bi moral, ker je hodil na nezakonite postopke, na neustavne postopke. To so
               neustavni postopki. To za vas ni poseg v neodvisno delo zakonodajne veje oblasti ali
               kaj? Imejte enaka merila pa povejte, da so nezakonito posegali v delo Državnega
               zbora. Tako je.</p>
               <p>Če gremo naprej. Kar veliko je bilo tu govora o razmerjih med vejami oblasti. Vi kot
               sodnica meni povejte, kdo nadzira sodnike. Kdo nadzira sodnike? Kdo lahko vrne mandat
               gospodu Kanglerju? On je bil obsojen, vzet mu je bil mandat, potem je bil pa
               oproščen. Kdo bo zdaj odgovoren za to? Kdo bo odgovoren za to? Točno tako je bilo. In
               potem sodnik, domnevam, da vaš kolega, ker je iz Maribora, v neki odredbi napiše, da
               Kangler predstavlja potencialno nevarnost, da se vrne v politiko in mora zato v
               zapor. Bodite resni pri tem. Bodite resni pri tem. Ali ni ustavna pravica vsakega
               državljana, tudi Kanglerja, da kandidira? To je ustavna pravica. Sodnik pa pravi – ta
               sodnik je namreč odločal o tem, ali se njegov ugovor za preložitev sprovede ali ne –
               oziroma napiše, da Kangler predstavlja nevarnost, da se vrne v politiko. Saj je to
               njegova ustavna pravica! In ta sodnik še kar tam sedi. Potem je pa Vrhovno sodišče to
               tako ali tako vse skupaj zavrglo in je reklo celo, da ni kaznivo dejanje. Zdaj hodi
               pa spet tja na sodnijo k enemu od vaših kolegov zaradi posredovanja pri zaposlitvi
               njegove podžupanje. Posredoval je na neznan način. V obtožnici namreč ni ničesar,
               tudi kraj ni znan, ne vedo, kje je posredoval, tudi ne vedo, kdaj je posredoval, ne
               vedo, kako je posredoval, ampak na sodnijo pa še kar hodi. Kdo kontrolira sodnike?
               Imate prav, bog in plavo nebo. V zrak ste pokazali. Tu sva pa soglasna. Bog in plavo
               nebo. To je res.</p>
               <p>Rad bi še nekaj rekel na naslednjo temo. Ko govorimo o teh delitvah oblasti, je
               logično, saj mi sami sebe, govorim za Državni zbor, prostituiramo napram sodni veji
               oblasti. Ja, seveda, absolutno. Ker vi asistirate, mi ne, asistirate korupciji in
               koruptivnosti generalnega državnega tožilca. Ja, seveda. Državnotožilski svet bo
               danes popoldan odločil, to natanko veva, pa ne rabiva krogle imeti, saj to lahko
               vidiš iz situacije, kakršna je. Ali bo rekel, da ni kriv, ali pa bo rekel, da
               počakamo Upravno sodišče. Jaz vam danes povem, koliko časa bo Upravno sodišče to
               imelo v predalu, ene 17 mesecev, kolikor še ima generalni državni tožilec mandata.
               Ampak odgovornost za to bo pa vaša. Zato bom tisti okvir, če vodje poslanske skupine
               ne bo, predal vam kot predstavnici SMC. Ne more biti tako. Preprosto ne more biti
               tako.</p>
               <p>In ne govoriti o delitvi oblasti in tralala in hopsasa, če pa generalni državni
               tožilec ni pripravljen niti <gap n="…"/> Štiri leta tam sedi. Štiri leta ima zakonsko določen
               rok 15. april, da pošlje v Državni zbor poročilo. Štiri leta štirikrat tega
               zakonskega roka ni spoštoval. In mi smo tiho. Zdaj pa je naredil še koruptivno
               ravnanje in smo še kar tiho. Zakaj je vaš predsednik, kot je prej gospod Logar
               govoril, enkrat tako, drugič drugače? Enkrat je KPK resna inštitucija, ki jo moramo
               absolutno spoštovati in njeno integriteto in vse ostalo, kadar je predmet Janez
               Janša, ko je pa predmet tožilec, oh, to pa ne bi. To pa ne bi. Jaz vam predlagam in
               vam bom tudi pomagal spisati še tekom dneva amandma na vaš koalicijski program.
               Ničelna stopnja tolerance, v oklepaju pa: razen kadar gre za naše. To bo pa potem v
               redu. Ne pisati nečesa v koalicijski program oziroma vaše stranke ali koalicije,
               napišete, kako se boste borili proti korupciji, nič, korupcija je nič, ampak če gre
               pa za generalnega državnega tožilca, potem je pa ta naš. Naše pa ne bomo. Naše pa ne
               bomo, to pa ne. Tako kot je pri zaposlitvah. Kadar se vaši prijavljajo, morajo potem
               poročati od spodaj gor h glavi, da potem glava to skoordinira, da je vse vaše na vseh
               mestih, tam, kjer mora biti.</p>
               <p>Ne, gospa Murgel, o tej zadevi govorim zato, ker govorim o tem, da imate dvojno
               moralo. To je dvojna morala. Ne govoriti o tem, da bomo, ko bomo. Ja, ne bomo. Mi o
               Fišerju ne bomo več razpravljali. Aja, še bomo, dokler bomo mi tukaj sedeli. In to
               zelo kmalu. Sploh pa, če boste še naprej ščitili njega, ker če bi vi dali eno jasno
               glasno besedo od sebe, ne vi osebno, ampak stranka kot taka in predsednik Vlade, kjer
               bi tudi zelo jasno zavzel neko stališče, pa ni treba drugačnega, kot ga je v primeru
               Janše. Moral bi reči, da je KPK državni inštitucija, ki je neodvisna in njene
               odločitve je treba spoštovati. Tega ni rekel. Zakaj je ravnal drugače? In gospod
               Fišer s tistim nahrbtnikom še kar tam sedi. Gor piše: koruptiven Fišer. Ampak ta
               zadeva, ta koruptivnost gospoda Fišerja z današnjim dnem prehaja na vas. Vi ste
               njegovi mentorji, vi ste garant njegovega obstoja, garant njegovega delovnega mesta
               in ga imejte. Jaz nimam s tem nobenih težav. Imejte ga, ampak povejte, da podpirate
               korupcijo. Pa amandma spišite. Hvala lepa.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Vse razpravljavce <gap n="…"/> <stage>/ oglašanje iz dvorane/</stage> Samo trenutek, da vam dam besedo.</p>
               <p>Vse razpravljavce vljudno prosim, da se držimo točke dnevnega reda.</p>
               <p>Zdaj pa ima proceduralni predlog dr. Jasna Murgel.</p>
            </sp>
            <sp who="SDZ7:MurgelJasna">

               <speaker>DR. JASNA MURGEL (PS SMC):</speaker>

               <p>Hvala lepa.</p>
               <p>To sem vas ravno mislila prositi, da prosite razpravljavce, da se omejujejo na temo,
               ki je danes predmet te razprave, ker namreč to, da sem jaz sodnica ali karkoli
               drugega, kar ste omenjali, spoštovani kolega Gorenak, res nima nobene zveze s tem.
               Ali razpravljamo o sodiščih, o pravosodju ali o ne vem čem <gap n="…"/> O pravosodju morda v
               širšem smislu že, nismo razpravljali o sodiščih in jaz vam res svetujem, da morda
               pogledate tudi 179. člen Obligacijskega zakonika in malo tisto o imuniteti poslancev
               in tako dalje. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Proceduralni predlog ima Ksenija Korenjak Kramar.</p>
            </sp>
            <sp who="SDZ7:KorenjakKramarKsenija">

               <speaker>KSENIJA KORENJAK KRAMAR (PS SMC):</speaker>

               <p>Hvala lepa.</p>
               <p>Tudi jaz sem želela povedati isto. Sicer ne vem, čemu niste takoj reagirali, proti
               čemur tudi nasprotujem. Torej vas opozarjam, da prosim, da pravočasno reagirate, zato
               ker so sicer naša proceduralna brezpredmetna. 69. člen Poslovnika je jasen. Mislim,
               da je bila razprava v tej smeri povsem neprimerna in nepotrebna, ker se držimo točke
               dnevnega reda. To je moj proceduralni predlog. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Proceduralno Anja Bah Žibert.</p>
            </sp>
            <sp who="SDZ7:BahŽibertAna">

               <speaker>ANJA BAH ŽIBERT (PS SDS):</speaker>

               <p>Hvala lepa, podpredsednica, predsedujoča!</p>
               <p>Predsednik je ničkolikokrat v tem državnem zboru izjavil, da dopušča v razpravi tudi
               nekoliko širšo debato. Danes se standardi spreminjajo. Zakaj? Ali zgolj zato, ker se
               ena poslanska skupina počuti ogroženo? Jaz res ne razumem. V čem ta dvojna merila?
               Ali se nismo pogovarjali o pravosodju in ne nazadnje tudi o temi, ki jo obravnavamo?
               Res ne vem, zakaj zdaj na nek način kar neko omejevanje. Jaz vem, da ste zdaj na
               novo, ampak poglejte si nekatera mnenja vašega predsednika in ravnajte podobno, ker
               bomo res že smešni vsi skupaj.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Predlagatelj ima besedo. Dr. Vinko Gorenak, izvolite.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Jaz ne bi rad zapletal, ker vendar prvič vodite sejo Državnega zbora. Jaz se bom
               strinjal z gospo Korenjak, da je treba govoriti o temi, ki je, približno tako, kot
               sem jaz, jaz sem se tega držal, tokrat se z vami strinjam. Ampak hkrati pa vas prosim
               eno reč. Poleg tega, da se moraš držati teme, je zelo dobro, če govoriš tudi točno.
               In vi ste zjutraj govorili, da naši sklepi govorijo o tem, češ da potrjujemo sodbo,
               potrjujemo KPK poročilo, potrjujemo ugotovitve inšpekcije. Ni res. Na točnost sem
               želel opozoriti. Mi smo rekli, da se seznanjamo. To piše v sklepih Točnost.</p>
               <p>Gospa Murgel, jaz sem to stvar okoli sodnikov mislil kot častno. To, da ste vi
               sodnica, vam je lahko v čas, to ni bila nikakršna žalitev. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Anja Bah Žibert. Pripravi naj se Marijan Pojbič.</p>
            </sp>
            <sp who="SDZ7:BahŽibertAna">

               <speaker>ANJA BAH ŽIBERT (PS SDS):</speaker>

               <p>Hvala lepa, predsedujoča, za besedo.</p>
               <p>Mogoče je prav, da se nekako malo obrnem še na stališče Socialnih demokratov oziroma
               na vas, podpredsednica, ki ste ga prej povzeli. Jaz ga povsem razumem. Gre ne
               nazadnje tudi za vaš intimen odnos do te zadeve. Jaz verjamem, da morate to, da je
               gospod Fišer še vedno na tem položaju, na nek način braniti. Zakaj? Zato, ker se je
               vse to dogajalo v vaši vladi. Dejstvo je, da je bil 9. 2. 2012 zadnji dan vaše vlade
               in takrat je bil gospod Škrlec imenovan na mesto generalnega direktorja Vrhovnega
               državnega tožilstva. In še več, da je to mesto lahko zasedel, ste ga samo nekaj dni
               prej v vaši vladi imenovali za višjega državnega tožilca. To so dejstva. Jaz
               verjamem, da se tukaj težko najdete ali kakorkoli temu oporekate. Ampak problem je pa
               nekje drugje. Tja bom pa prišla nekoliko kasneje. Problem je pa to, da govorite, da
               je današnja razprava politični pritisk in vam bom povedala, zakaj. Ampak lepo po
               vrsti.</p>
               <p>Jaz predvidevam, gospa Ksenija Korenjak Kramar, da to, kar ste povedali v stališču,
               da je današnja razprava neprimerna, ker posega oziroma predstavlja nek pritisk, velja
               tudi za vašo kolegico poslanko. Verjamem, da se bosta doma zmenili, ali razprava ja
               ali ne. Jaz menim, da ne, in sem vesela, da se je kolegica Jasna Murgel oglasila.</p>
               <p>Pa dovolite, da vam preberem eno stališče, ki je bilo predstavljeno na 5. izredni
               seji Državnega zbora v te sestavi. Govori o standardih in normah poslanskega mandata.
               Norma odprtosti <q>"omogoča, da pri svojem delovanju stremijo k celovitemu informiranju
               in pridobivanju raznolikih mnenj in da imajo pri tem kadarkoli prost in neomejen
               dostop do kogarkoli, ker je to potrebno za sprejemanje odločitev za javni interes in
               dobro. In končno, govorimo o normi odgovornosti, ki jo poslanke in poslanci
               prevzemajo za sprejete odločitve in zato, da lahko nemoteno in neobremenjeno
               nadzorujejo delovanje države."</q> Nadzorovanje države. <q>"Šele in zgolj, ko so skupaj s
               pravno definiranimi normami izpolnjeni tudi izpostavljeni moralno etični predpogoji,
               je mogoče pričakovati, da bo država s strani njenih poslank in poslancev lahko
               zastopana in vodena neobremenjeno od lastnih interesov in z najvišjo možno avtoriteto
               ter integriteto za služenje javnemu dobremu svojih ljudi."</q> Kolegice in kolegi, to je
               delček razprave vaše vodje poslanske skupine. Govorila je o tem, da je dolžnost
               poslanca, da se informira, da je naša dolžnost, da maksimalno, kar je v naši moči,
               nadzorujemo. In da seveda sprejemamo svoje odločitve, ne nazadnje tukaj govori tudi o
               morali, etiki in integriteti. Ampak kaj je pa žalostno? Da je ta govor s seje, ko ste
               vzeli mandat našemu predsedniku in pa kolegu Janezu Janši. Zato morala, integriteta
               in tudi to, katera razprava je kdaj primerna in kdaj je pravi čas, pove vse. Jaz bi
               se na vašem mestu krepko zamislila.</p>
               <p>Da se vrnem zdaj k političnemu pritisku, to je bilo večkrat izraženo. Jaz pričakujem
               in res me čudi, da vas skupaj z vztrajniki še ni pred sodiščem. Kajti danes govorite,
               da je odločitev Upravnega sodišča politični pritisk. Kajti naša želja je bila zgolj,
               da seznanimo z odločitvijo Upravnega sodišča. Torej so te odločitve politični
               pritisk. Po vaše imamo politično sodišče. Kaj še čakate? Jaz mislim, da je treba
               spokati kufre in iti pred sodišča ali pa pred Vlado, ne vem kam. Prav tako Komisija
               za preprečevanje korupcije, tudi njena odločitev je politična. Lepo. Samo to je
               verjetno samo takrat, ko gre za vaše ali kako? Zdaj pa pričakujem od vas, ker so to
               vse politične zadeve in politični pritiski, da boste zahtevali vi odstop vašega
               pravosodnega ministra, ki je spisal takšen politični pritisk. Zdaj pa je že skrajni
               čas, saj bo na nek način težko opravljal to funkcijo, ker danes ste vi govorili o
               tem. O tem, da je gospod Fišer deloval nezakonito, je na nek način odločil tudi
               inšpektorat v okviru Ministrstva za javno upravo. Torej, tudi to je politično
               delovanje. Tudi Ministrstvo za notranje zadeve in njihova posebna komisija je
               politična odločitev. Mi smo želeli govoriti zgolj o tem, da se seznanimo s temi
               poročili. V čem je to politično? Razen če vi smatrate, da so to politične odločitve.
               In če je temu tako, potem je res nujno, da nekaj korenito spremenimo v tej
               državi.</p>
               <p>Še nekaj. Ko govorimo o delu gospoda Fišerja, je prav, da se spomnimo na to, kar je
               že bilo sicer danes poudarjeno, ampak jaz mislim, da premalo. Gospod Fišer je večkrat
               kršil zakonodajo s tem, da enostavno ni posredoval temu Državnemu zboru svojega
               poročila. Ko sem na to opozarjala in celo predlagala, da naredi ministrstvo pa
               vendarle nek nadzor nad delom, ste bili tudi proti temu. Toliko o tem, kakšno
               nadzorno vlogo si predstavljate vi. Ne nazadnje tudi tako imenovane politike pregone,
               ki jo je bil v skladu z zakonom dolžan posredovati v Državnem zboru, ni posredoval
               pravočasno. Tudi to je odraz nekega dela. In vedno znova boste govorili, da politika
               pritiska na delo neodvisnih pravosodnih organov. Lepo vas prosim. Nisem vas pa
               slišala, ko je gospod Fišer rekel, da na eno od sej ne bo prišel, zato ker jo je
               sklicala politična stranka. Kdo drug jo pa bo? A zdaj jo bo že on skliceval? Dajmo se
               malo zamisliti. In jaz mislim, spoštovani, da je še kako pomembno, da se danes
               pogovarjamo o tem. Če ne gre drugače, se je treba toliko časa pogovarjati, da se bo
               vsaj tistemu, katerega se to tiče, in to je gospod Fišer, posvetilo, da je čas, da
               funkcijo zapusti. Jaz vem, da je tam noter že od leta 1971, da so bili časi takrat
               drugačni, da je počel marsikaj, pa je bil za tisto še nagrajen, ampak danes so pa
               vendarle časi nekoliko drugačni. In naša dolžnost je, da na to opozarjamo, kajti to
               ni njegova osebna funkcija. Tudi sprivatizirati si tako tožilstva ne moreš, ampak vi
               mu pri tem pomagate. Vse dokler se ne boste oglasili, mu pri tem pomagate.</p>
               <p>Jaz absolutno podpiram, da ima Državnotožilski svet vse pristojnosti, ne nazadnje so
               tudi govorili o tem, da ne bodo prišli na sejo, ker je to njihova pravica, seveda,
               absolutno. Ni se jim treba niti odzvati, ampak na drugi strani pa dovolite, da tudi
               jaz povem svoje mnenje o Državnotožilskem svetu. Nekdo, ki je gospoda Škrleca po tej
               znani aferi potrdil na to funkcijo, težko verjamem, da bo po letu dni ali dveh svojo
               odločitev kakorkoli spremenil. Vrana vrani pa res težko izkljuje oči. Hvala lepa.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Marijan Pojbič. Pripravi naj se Bojan Podkrajšek.</p>
            </sp>
            <sp who="SDZ7:PojbičMarijan">

               <speaker>MARIJAN POJBIČ (PS SDS):</speaker>

               <p>Hvala lepa, spoštovana gospa podpredsednica.</p>
               <p>Najprej se sprašujem, česa se boji koalicija. Ne vem, ali se bojite resnice. Vsi
               veste, da je resnica, in veste točno, kaj je resnica, ampak na vse možne načine v tem
               državnem zboru poskušate in branite korupcijo in kršenje zakonodaje ter zagovarjate
               kršitelje. To pa je tisto, kar je neokusno in nedopustno za ta hram demokracije. Prav
               zaradi tega se mi zdi, da je še kako pomembno, da danes teče ta seja Državnega zbora,
               to pa zato, ker gre za kršitelje zakonodaje najvišjih državnih organov. Če to ni
               dovolj velik razlog, da v zakonodajni veji oblasti o tem problemu razpravljamo in
               poskušamo tiste organe v tej družbi oziroma državi, ki so odgovorni za reševanje
               nastale situacije, opozarjati in na njih vplivati na tak način, da jim poskušamo
               obrazložiti tukaj v Državnem zboru, da je na tem področju nekaj zelo narobe.</p>
               <p>Spoštovani kolegice in kolegi, zakaj sem naredil takšen uvod? Upravno sodišče
               Republike Slovenije je dne 11. 12. 2012 izdalo sodbo številka ta in ta in zapisalo
               naslednje: <q>"Pri imenovanju Boštjana Škrleca na mesto generalnega direktorja Vrhovnega
               državnega tožilstva, ki sta ga dne 9. 2. 2012"</q>, torej dan pred nastopom druge Janševe
               vlade, <q>"izpeljala gospod …"</q>, o katerem ne smem govoriti, <q>"in generalni državni
               tožilec dr. Zvonko Fišer, je šlo"</q> – je zapisano, da je šlo – <q>"za kršitev zakonodaje."</q>
               In samo o tem govorimo danes v Državnem zboru. Jaz bi rad, da tisti, ki v tem
               parlamentu sedimo, to razumemo. To je zapisalo Upravno sodišče Republike Slovenije in
               nadalje omenjeno dejanje, imenovanje Boštjana Škrleca na mesto generalnega direktorja
               Vrhovnega državnega tožilstva, je Upravno sodišče Republike Slovenije označilo kot
               <q>"samovoljo pri izvrševanju oblasti."</q> Torej je hotelo povedati, da je šlo za zlorabo
               oblasti. Če pa to ni ena izmed izjemno problematičnih stvari, na katere pa moramo
               biti vsi, ki smo politično in drugače odgovorni v tej državi <gap n="…"/> Ker tokrat gre pa za
               neko pravičnost, neko pravico v tej državi, ki mora biti za vse enaka in si nikakor
               ne moremo dovoliti na eni strani ene braniti na takšen način, na drugi strani pa
               drugi lahko počenjajo točno tisto, kar jim pade na pamet.</p>
               <p>Potem imamo še Komisijo za preprečevanje korupcije, ki je zapisala naslednje: <q>"Dr.
               Zvonko Fišer, generalni državni tožilec, je kršil dolžno ravnanje s tem, da je dne 9.
               2. 2012 ministru za pravosodje podal predlog št. Tu-K 3/2012/5-7 za imenovanje
               generalnega direktorja Vrhovnega državnega tožilstva RS za dobo petih let, kljub temu
               da predhodno ni bil izveden oziroma dokončan javni natečaj, kot zahteva 140. člen
               ZDT-1, niti ni bil objavljen poziv k prijavam za dodelitev in bila sprejeta ustrezna
               odločitev Državnotožilskega sveta, kot določa 62. člen ZDT-1, to pa sta edini
               možnosti oziroma edina postopka, ki ju zakon predvideva za zakonito zasedbo
               omenjenega delovnega mesta."</q> Naprej: <q>"Z navedenim ravnanjem pa je bila tretji osebi
               omogočena nepremoženjska korist v obliki zasedbe delovnega mesta generalnega
               direktorja Vrhovnega državnega tožilstva RS, s čimer so izpolnjeni tudi vsi znaki
               korupcije, kot jo opredeljuje 1. točka 4. člena Zakona o integriteti in preprečevanju
               korupcije."</q></p>
               <p>Ko torej vse to poslušamo, si upa gospod šef javnega tožilstva, gospod Fišer, trditi
               na odboru, da je KPK služba za diskreditacijo ljudi. Zdaj vas sprašujem, kaj pa je
               potem po Fišerjevih besedah bilo takrat, ko je zaradi tega padla vlada Janeza Janše,
               ko so na vse možne kriplje do brezkrajnosti diskreditirali našega predsednika. Kaj pa
               je takrat delal Fišer? Kje je bil takrat, da bi povedal to, kar je povedal včeraj na
               seji, če on tako misli? Po njegovih besedah je to absolutno organ, ki je
               nesprejemljiv za slovenski politični prostor. To je on povedal včeraj, s temi
               besedami. In nič. Nič. Vi tega človeka naprej hladnokrvno zagovarjate zaradi vseh
               možnih razlogov. Če to niso dvojna merila, potem pa ne vem, kaj so pravzaprav še
               lahko dvojna morala oziroma dvojna merila.</p>
               <p>Na eni strani imamo privilegirance, po tem, kar slišimo zadnje čase, lahko
               brezkompromisno trdimo, da je to gospod Masleša, ki je eden izmed teh, ki je, če se
               dobro spomnim, rekel, da je Janeza Janšo treba sfukati. In še danes sedi na svojem
               stolčku. Kakšna demokratična družba pa smo mi? Če bi se to zgodilo v razvitih
               evropskih državah, kaj mislite, da bi se takšnemu človeku zgodilo? Trideset sekund ne
               bi sedel več na tistem mestu, niti trideset sekund. Vi, koalicija, pa brez vsakega
               problema takšno neodvisnost zagovarjate tu v temu parlamentu.</p>
               <p>In med njimi po vsem, kar slišimo, govorimo danes o gospodu Fišerju. Čisti
               privilegiranec. Potem pa imamo v tej naši družbi takšnih privilegirancev cel kup.
               Zakaj to govorim? Imamo Kučana, ki ima dve penziji – to je treba slovenskemu narodu
               povedati – ubogi narod pa ima 300, 400 ali pa 200 evrov pokojnine. Potem imamo
               Zemljariča, Isajlovića, Jankovića, Matejo Kožuh Novak, Stanovnika, Kocjančiča,
               Rigelnika in vse te old boys, ki kontrolirajo celo slovensko gospodarstvo. Da ne
               govorim o medijskih lobistih Šetincu, Štruklju, Semoliču, Mencingerju in tako dalje
               in tako dalje. Na eni strani privilegirana skupina, ki je v tej družbi popolnoma
               nedotakljiva. Da ne govorim še o Jankoviću in tako dalje. Lahko počenjajo, kar v tej
               družbi hočejo, na drugi strani, dragi moji prijatelji, pa imamo delavce, ki jih je že
               večina na minimalni plači; imamo upokojence, ki so 40 let delali za miloščino, danes
               dobijo 450 in 500 evrov pokojnine; imamo ogromno brezposelnih; imamo invalide, ki
               živijo v izjemno težkih okoliščinah in tako dalje in tako dalje. Kdaj bo ta preljubi
               slovenski parlament enkrat dojel in razumel, da Slovenska demokratska stranka ne želi
               živeti v taki skorumpirani državi? Mi želimo, da bodo tisti, o katerih sem govoril,
               na eni strani in na drugi strani lahko pravično, dostojno in dostojanstveno
               preživljali v tej naši družbi svoje življenje in da ne bo na eni strani ultra
               privilegirancev, lopovov na deseto potenco, na drugi strani pa večina slovenskega
               naroda, ki mora delati in biti lepo tiho. Niti reči ne sme nič. Samo tišina. Če bo
               ukradel žemljico za 10 centov, bo dobil štiri ali pet mesecev zaporne kazni. Še
               odvetnika si ne more plačati, da bi ga lahko kvalitetno branil na sodišču. Tako daleč
               je zavožena slovenska družba. In naj mi danes samo še kdo reče, da v tej državi velja
               kakšna pravica.</p>
               <p>Spoštovani kolegice in kolegi, danes je bilo velikokrat rečeno: neodvisnost,
               neodvisnost, pa imamo sindikat neodvisnosti, pa imamo neodvisno delovanje bančnega
               sistema, pa imamo neodvisno sodno vejo oblasti, pa imamo neodvisno tožilstvo, pa
               imamo neodvisno, neodvisno, neodvisno in bi lahko govoril 14 dni neodvisno. Kam pa je
               prišla ta država s to neodvisnostjo? V Slovenski demokratski stranki takšne
               neodvisnosti ne moremo in je ne bomo nikoli zagovarjali. Da imamo na eni strani
               privilegirance, ki živijo kot mali bogovi, na drugi strani pa večino ubogega
               slovenskega naroda, ki se prebija ali pa sploh ne ve, ali bo lahko prišel iz ene do
               druge točke, se pravi od 1. pa do 31. ali pa 30. v mesecu. To želimo preprečiti. V
               tej družbi mora biti enako pravilo in enaka zakonodaja tako za Fišerja, Maslešo,
               predsednika Vlade, predsednika države, kot za nas poslance in za vsakega posameznika
               v tej družbi. Naša družba mora postati družba poštenja, pravičnosti in odgovornosti.
               To mora biti naš osnovni cilj. Ampak dokler bomo imeli v tej državi takšno koalicijo
               in takšno vlado, ki bo zagovarjala korupcijo in tiste, ki so na najvišjih državnih
               položajih in evidentno kršijo zakonodajo, ker je to dokazano skozi te dokumente, ki
               jih imamo vsi tukaj na mizi, tako dolgo ubogemu slovenskemu narodu lahko samo bog
               pomaga, noben drug mu ne more pomagati.</p>
               <p>Jaz upam, da smo v Slovenski demokratski stranki tako močna stranka, tako zrela
               stranka in tako odločna, da bomo šli po tej poti naprej, kot gremo zdaj, in dokazali
               temu slovenskemu ljudstvu, da se bo enkrat odločilo pravilno tudi na volitvah in
               sprejelo takšno odločitev, da bo šlo v koristi in vsakogar, ne pa v korist posamičnim
               skupinam, elitnim skupinam, ki danes živijo kot mali bogovi, za vse ostale pa ostane
               mogoče ena žlička vode, pa še to je vprašanje, če ostane. Hvala lepa.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima predlagatelj dr. Vinko Gorenak.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p> Hvala lepa.</p>
               <p>Gospa Murgel. Aja, je pa ni. Prav, bom odgovoril gospodu Pojbiču. On se je spraševal,
               kaj je leta 2013 delal generalni državni tožilec. Jaz sem bil takrat v vlogi
               ministra. Verjetno ste mislili na tisto obdobje po poročilu, kakor sem razumel, to je
               tudi obdobje demonstracij. Novinarji so takrat nekje izbrskali, in to sem prebral v
               časopisu, da je naredil en kolegij in tožilcem naročil, da je treba vse tiste
               privedene s strani policije, torej pretepače, razgrajače, skrajno restriktivno
               tolmačiti z zakonodajo, dokler je na oblasti Janševa vlada. Tako so pisali v
               časopisu.</p>
               <p>Sicer pa bi še malo povedal o tem, ker mi čas prej ni dopuščal, zdaj ga pa vendarle
               še nekaj imam. Gospod Fišer je včeraj govoril o tem, da je tožilstvo popolnoma
               diskvalificirano. To se pa čisto strinjam z njim. Ampak zakaj? Zato ker ima na čelu
               koruptivno osebo. Ne zato, ker bi mu kdo kaj hotel. Kaj mu pa mi lahko naredimo? Nič.
               Kako lahko mi vplivamo na odločitve kakšnega tožilca, če kakšno ovadbo zavrže, recimo
               tisto, da je treba Reporter pognati v zrak. Se spomnite tiste zgodbe? Po napadu na
               francoski satirični tednik se je pojavil Zakladnik Mitja, ki ima izjemno izjemno
               podoben stil pisanja kot nekateri piarovci ene od političnih strank v tem prostoru,
               in ta Zakladnik Mitja je pisal o tem, da v Franciji itak ni bilo še nič, da bo tisto,
               kar bo na Reporterju, hudič, ko ga bodo v zrak pognali. In tožilka je to zavrgla. To
               ni kaznivo dejanje. Če bi tam pisalo Mladina, bi pa bilo. Kako torej mi vplivamo na
               njih? Saj ne moremo vplivati na njih. Ni govora. Res pa je, da on sam s svojo držo, s
               svojo koruptivnostjo in vztrajanjem na tem, da je še kar naprej tam, ima tukaj v
               Državnem zboru botre, vidimo danes, in je potem logično. Torej se lahko strinjamo, da
               je diskvalificirana cela tožilska organizacija.</p>
               <p>Včeraj je rekel tudi to: Veste, tožilstvo dela odlično, mi smo prišli predaleč. Kaj
               je on hotel s tem povedati, ne vem. Verjetno se je hotel hvaliti. Osnovni podatki o
               delu tožilstva pa ne kažejo na to, da bi se kazalo kaj hvaliti. Par sto tisoč evrov
               odvzema premoženja nezakonitega izvora po treh letih zakona, Srbi pa v prvem letu sto
               milijonov? Tu se nimaš kaj hvaliti. 5 milijard v bankah, tožilci so pa zdaj obtožne
               predloge spisali za 200 milijonov. Se imaš s tem kaj hvaliti? Verjetno ne. Je pa res,
               da je prišel predaleč, kot je rekel gospod Fišer, v zadevi Patria, ker so njegovi
               tožilci spisali politični konstrukt, ta je šel na sodišče in celo do Ustavnega
               sodišča je moral priti. Potem pa je Ustavno sodišče reklo: Vrzite v koš za smeti, iz
               tega ne bo nič. Tako je pa res daleč prišel ta tožilec. Pravzaprav nadaljuje
               tradicijo. Nezakonita sodba iz leta 1977, ko je zaprl tiste duhovnike, ki so
               postavili križ, zdaj pa spet nezakonita sodba v zadevi Patria. Celo neustavna. Daleč
               je prišel. Nahrbtnik pa še kar ima.</p>
               <p>Včeraj je govoril tudi o prevzemu. Veste, s tem človekom je izjemno težko
               komunicirati. Jaz mislim,da je javnost to pravzaprav že videla in da javnost to
               pravzaprav tudi ve. Ustavno sodišče je prehod tožilstva iz pravosodnega v notranje
               ministrstvo razglasilo za povsem ustavno. On je včeraj, v letu 2015, še kar govoril o
               sovražnem prevzemu tožilstva s strani Ministrstva za notranje zadeve. Še kar. Res je,
               da je on tožilec od leta 1971, tako da bi bil že tako ali tako čas, da gre prej v
               penzion, ampak vidim pa, da je seveda še kar naprej prisotno to zagovarjanje gospoda.
               Bom nadaljeval, ko se vrne gospa Murgel. Hvala lepa.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Bojan Podkrajšek, pripravita naj se Jan Škoberne in Iva Dimic.</p>
            </sp>
            <sp who="SDZ7:PodkrajšekBojan">

               <speaker>BOJAN PODKRAJŠEK (PS SDS):</speaker>

               <p>Hvala za besedo. Spoštovana podpredsednica, kolegice in kolegi!</p>
               <p>Ko govorimo o pravosodju, tožilstvu in sodstvu ni nič narobe, če gre mogoče kdo od
               nas malo levo, malo desno. Ko sem poslušal stališče zdajšnje podpredsednice, ko je
               rekla, da je današnja seja politični obračun, pa moram priznati, da sem se malo
               zamislil. Moram povedati, da sem se svojimi mislimi vrnil 24 let nazaj. Nekje leta
               1991 sem v svojem kraju sedel, seveda 24 let mlajši, v skupini starejših ljudi.
               Nekateri izmed tistih, s katerimi smo skupaj sedeli, so tudi večkrat odhajali v
               Ljubljano. In takrat, ko je bila Demosova vlada, nekdo iz te skupine reče, da sodstva
               pa ne bomo dali. Jaz kot mlad, 24 let mlajši, tega sploh nisem razumel in sem se
               velikokrat spraševal, kaj to sploh pomeni. Komu bi sodstvo dali ali ga ne bi dali?
               Imel sem celo pomisleke, da sodstvo ostane v Jugoslaviji, v prejšnji državi. Nikoli
               mi ni bilo jasno, kaj ta stavek pomeni, sodstva ne damo. Čigavo je sodstvo? Spomnim
               se večkrat starejših ljudi, ko so rekli, da če po televiziji povedo, potem to drži.
               Kmalu smo ugotovili, da še napoved vremena ni pravilna.</p>
               <p>Seveda me današnja razprava skrbi. Jaz sem zelo vesel, da imamo v tem državnem zboru
               pravnike, odvetnike, celo sodnice imamo. In oni, naši kolegice in kolegi, ne najdejo
               skupnega mnenja, ko govorimo o delu bolnega sodstva in tožilstva. Moram povedati, da
               v sodstvu in tožilstvu dela mnogo ljudi, ki delajo dobro in ki delajo za dobrobit
               Republike Slovenije. So pa posamezniki, ki vodijo te stvari in delajo škodo. Ko
               spremljamo Republiko Slovenijo že 25 let, se je zgodilo veliko nejasnih, za mene
               bolnih stvari. Ko so se zgodile, nisem niti verjel v njih, ampak ko se je nebo
               razčistilo, mi je bilo kristalno jasno, da ljudje, ki vodijo te institucije, delajo
               po naročilu nekaterih, ki tej ljubi državi ne želijo dobro. Da v tej državi ni
               osnovnega reda, bi opozoril na dve stvari, ki sta se zgodili v tem mandatu. Te mi
               bodo ostale v spominu.</p>
               <p>Prva zadeva je tista, ko smo našega kolega poslanca nekateri hoteli na vsak način iz
               te dvorane. Kmalu se je ugotovilo, da se je zgodila krivica, pa so se eni smejali
               prej, eni pa so se smejali potem, ko se je vedelo, da se je zgodila krivica. Da pa v
               tej državi nekaj ne štima, je pa za mene dokaz včerajšnji dan, ko sem gledal
               televizijo in poslušal ministrico za zdravje v Republiki Sloveniji in direktorja UKC.
               Spoštovane kolegice in kolegi, ko to poslušaš pet minut, pa ni potrebno, da si
               strokovnjak niti za pravosodje, niti za zdravstvo, niti za, ne vem, šolstvo, to je
               pokazatelj, da v naši državi osnovne stvari ne štimajo. Če bi se to zgodilo v
               sosednji Avstriji ali Nemčiji ali kateri drugi državi, danes ne bi bilo direktorja
               UKC ali pa ne bi bilo ministrice. To so stvari, ki v Republiki Sloveniji več ne
               funkcionirajo. Zakaj pa ne funkcionirajo? Funkcionirajo pa ne zaradi tega, o čemer se
               danes pogovarjamo cel dan. To je zgodovina, stara 25 let, ki se ni očistila, in danes
               trpijo zdravstvo, pravosodje, tožilstvo in šolstvo ter trpi cela Slovenija. Jaz
               mislim, da so to preresne teme, da bi se posmehovali eden drugemu in da ne želimo na
               tem področju narediti osnovnega reda. Dokler bodo na teh vidnih položajih ljudje, ki
               delajo škodo na vseh teh področjih, danes govorimo o tožilstvu, mi lahko verjamete,
               da se nam ne piše dobro v prihodnosti. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Jan Škoberne, pripravi naj se Iva Dimic.</p>
            </sp>
            <sp who="SDZ7:ŠkoberneJan">

               <speaker>JAN ŠKOBERNE (PS SD):</speaker>

               <p>Najlepša hvala, gospa podpredsednica. Drage kolegice, cenjeni kolegi!</p>
               <p>Verjetno ste opazili, da je šla maturantska povorka danes mimo nas. Ena simpatična
               asociacija z dogajanjem oziroma z razpravo tukaj izpred desetih let, ko je bila pri
               slovenščini tema oziroma delo, ki smo ga obravnavali takrat, Visoška kronika. To
               fantastično delo Ivana Tavčarja govori o čarovniških procesih in po malem spominja na
               to, kar se dogaja tukaj. Vse povprek, mimo znanih in postavljenih pravil, v nekih
               visokih oblakih in v nekem tretjem imenu, vsi o vseh, seveda pa brez dokazov in brez
               tistih, ki morajo o tem odločati. Vemo, kako se Visoška kronika konča in vemo, kaj
               sporoča. Zadnji čarovniški proces je bil na naših tleh zaključen 1701 leta, vmes se
               je zgodilo precej. V Evropi smo razvili pravno državo, kjer je jasno, kdo o čem
               odloča, ker je jasno, kakšni so postopki, in kjer je jasno, da se v neodvisnost
               tistih, ki so za odločanje o tako pomembnih zadevah pristojni, ne posega, se nanje ne
               pritiska in se uporablja enaka merila za vse. S tem se bova s kolegom Gorenakom
               gotovo strinjala.</p>
               <p>Ko danes vršite napade na institucijo, ki je vendar pomembna, KPK denimo, poudarjate
               strašno krivico, ki se je zgodila vašemu predsedniku. Ob tem vedno pozabite povedati,
               da smo zaradi poročila te iste komisije denimo Socialni demokrati odrekli podporo
               Zoranu Jankoviću, ki je imel prav tako kot vaš predsednik ambicije voditi vlado.
               Zakaj? Zato, ker je pač osnovna predpostavka evropske pravne države, da je treba
               zaupati v sistem pravne države, da jo je treba podpirati, in da je sodbam, ki jih
               izreče, treba tudi verjeti in jih spoštovati. Tako kot je treba spoštovati sodbo
               Ustavnega sodišča, ki je brez dvoma opravila sodbe, ki so bremenile vašega
               predsednika, in jih vrnila v prvo obravnavo. Srčno upam, da bo imel vaš predsednik
               možnost in priložnost, da svojo nedolžnost dokaže, oziroma da bo tožilstvo imelo
               priložnost in možnost, da dokaže njegovo krivdo.</p>
               <p>Tisto, kar je danes pravzaprav v tej dvorani najbolj problematično, je to, da od
               stranke, ki ima največje težave s totalitarnimi prijemi, s totalitarnimi sistemi,
               pravzaprav doživljamo eno demonstracijo klasičnega maocetungovskega linča ljudi, ki
               se tukaj ne morejo braniti, ljudi, ki bodo svoj prav in svojo nedolžnost tako ali
               drugače dokazovali na mestih, ki so za to primerna. Napadamo in prejudiciramo
               odločitve Državnotožilskega sveta. Jaz mislim, da je sestavljen iz strokovnjakov, ki
               so svojo verodostojnost, neodvisnost tako ali drugače večkrat dokazali in si ne
               zaslužijo vaših napadov. Kakor si tudi danes ne zasluži te obravnave gospod Zvonko
               Fišer, za katerega jaz mislim, da je prav, da svoje pove tam, kjer je mesto za to, da
               se o tem odloči. In če Državnotožilski svet ugotovi, da je do kršitev zakona prišlo,
               da je ravnal nezakonito – kar bo, če vse, kar govorite, drži, verjetno tudi ugotovilo
               – , se bo stvar odvila, razrešitev bo predlagala, če ne bo, tudi ne. In morda bi po
               tistem lahko razpravljali o tem. Ampak danes, ko čakamo na te odločitve, ko operiramo
               samo z ugibanji, natolcevanji, s frustracijami enih in drugih, je pa pravzaprav
               škoda, če nič drugega, da uničujemo priložnost, da bi govorili o drugih stvareh.</p>
               <p>Od leta 2005 do zdaj je stopnja tveganja revščine zrasla za skoraj 2 %. To je recimo
               ena stvar, ki bi se ji morali posvetiti, gotovo bolj kot vprašanjem, kako in kdaj se
               bo odločil Državnotožilski svet. Vsa sreča smo v tem obdobju na tisti strani, ki se
               ni ukvarjala z lovljenjem čarovnic tako kot v Visoški kroniki, sprejeli pomembne
               ukrepe, ki so preprečili, da bi ta stopnja tveganja revščine narasla še za več, da
               imamo danes gospodarsko rast, da se je znižala brezposelnost in da imamo trende, ki
               jasno kažejo, da tudi v Slovenijo prihajajo boljši časi.</p>
               <p>Verjetno se je z vami mogoče strinjati, da potrebujemo reformo pravosodja. Za začetek
               bi bil pomemben korak, da opozicija, ki je gotovo nosilka pomembnih ustavnih nalog,
               imenuje svoje ljudje v organe tega zbora, da začne korektno sodelovati, da morda tudi
               izpusti oziroma izkoristi kakšno priložnost, da kakšne seje, kot je ta, tudi ne
               skliče. Včasih je bolje biti tiho, kot govoriti stvari, o katerih se ne moremo niti
               odločati in od katerih ni nobene koristi. Od te seje danes koristi ni. In verjetno
               nam lahko ljudje samo zamerijo, da tratimo čas, da nenazadnje tratimo elektriko in s
               tem povzročamo dodatno okoljsko obremenitev. Tako pa bodo odločitve znane, ko so
               odločevalci znani in ko jasno vemo, da pristojnosti, da danes o tej temi karkoli
               odločimo, nimamo. Zakon je jasen, vi ga napadate, mi pa branimo ureditev, ki jo v tej
               državi imamo, branimo zakone, ki veljajo, in poskušamo na vsak način danes povedati,
               da če kaj, je pomembno to, da ohranimo neodvisno in samostojno sodstvo. Nisem ne
               sodnik ne tožilec, tako da to verjetno lahko izrečem in prav tako verjetno ne boste
               preveč jezni, če izrečem iskreno pričakovanje, da bomo razpravo o tem, kako urediti
               slovensko sodstvo, nadaljevali, ampak na konstruktiven način, ne pa z demonstracijo
               lova na čarovnice, ki je simpatično opisan v Visoški kroniki. Če ima kdo željo po
               obujanju spominov na te procese, lahko to delo vzame v roke in podoživi te zgodbe.
               Mislim pa, da imamo mi na razpolago vsa orodja, da ljudem pokažemo, da je v tem zboru
               mogoče tudi drugače in bolje delati. Hvala lepa in se veselim vaših odzivov.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Proceduralno ima gospod Jože Tanko.</p>
            </sp>
            <sp who="SDZ7:TankoJože">

               <speaker>JOŽE TANKO (PS SDS):</speaker>

               <p>Hvala lepa, spoštovana podpredsednica.</p>
               <p>Moram izraziti ogorčen protest nad tem, kako vodite to sejo. Mislim, da si je vaš
               poslanski kolega, ki je prišel pred kakšnim dnevom v Državni zbor, s temi svojimi
               diskvalifikacijami privoščil mnogo preveč in mimo tistega, kar je predmet obravnave
               te točke dnevnega reda. Niste intervenirali, niste mu izrekli opomina, niste ga
               prekinili pri trapasti razpravi.</p>
               <p>Če je kakšna stranka v tem državnemu zboru ortodoksni dedič totalitarnega režima, je
               to stranka Socialnih demokratov. Zagovornica povojnih pobojev, morije, ki je še ni
               bilo na slovenskih tleh. To so bili časi najhujših čarovniških procesov. Vaša stranka
               zagovarja in preprečuje, da bi se žrtve čarovniških procesov takoj po koncu 2.
               svetovne vojne, po tistem, ko ste že praznovali, ko se je že praznovala zmaga v
               Republiki Sloveniji, dostojno pokopale, da bi se obeležili grobovi in tako
               naprej.</p>
               <p>Spoštovana podpredsednica, predlagam vam, da ta trenutek prekinete sejo in se
               odločite, kako boste ravnali v primeru razprave vašega poslanca. Imate pooblastila.
               Tisti, ki ne govori v skladu s točko dnevnega reda, si zasluži opomin, in dolžni ste
               mu ga izreči. Ker to, kar je bilo kvalificirano in kar je bilo vrženo na našo stran,
               je v popolnem nasprotju z vso novejšo zgodovino, ki se je zgodila v tej državi,
               osamosvojitveno zgodovino in tudi zgodovino pred osamosvojitvijo.</p>
               <p>Spoštovana podpredsednica, če želite opravljati funkcijo tako, kot piše v poslovniku,
               kot piše v pravilih, se predsedujoči, tudi vi, dogovorite s svojim predsednikom in z
               ostalimi ter opravljajte svoje delo v skladu z določbami, ki so za to namenjene.
               Ničesar drugačnega ne pričakujemo od vas, niti od kogarkoli, ki bi vodil to sejo.
               Predlagam vam, da vse te nedopustne razprave prekinete in jih tudi ustrezno
               kaznujete, tako kot bi morali narediti že pri kakšnem razpravljavcu prej, ki se je
               oglašal s tiste nasprotne strani. Predlagam, da ukrepate.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Seje ne bom prekinila, je pa res, da prvič vodim sejo in se dejansko v bodoče zna
               zgoditi, da bom tudi kdaj koga prekinila.</p>
               <p>Zdaj pa dajem besedo predlagatelju, dr. Vinku Gorenaku.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Hvala lepa.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Proceduralno, gospod Jože Tanko.</p>
               <p>Izvolite, beseda je vaša.</p>
            </sp>
            <sp who="SDZ7:TankoJože">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>Gospa podpredsednica, jaz razumem, da je gospod Škoberne nov poslanec iz vaše
               poslanske skupine, vendar ste v skladu z vsem tem, kar pri razpravah počne vaš
               predsednik Državnega zbora, dolžni ukrepati in enostavno morate izreči nek ukrep iz
               nabora ukrepov, ki jih imate za to predvidene. To je nedopustno, da poskušate
               opraviti na nek takšen poniglav način z razpravo vašega poslanskega kolega. To je
               neprimerno, nedostojno in nedostojno tudi za funkcijo podpredsednika Državnega zbora.
               Nedostojno. Zato ker navedbe ne držijo, ker so lažne in diskvalificirajo tudi člane
               moje poslanske skupine in tudi naše stranke.</p>
               <p>Gospa podpredsednica, predlagam vam, da v skladu s 66. členom Poslovnika izberete,
               kaj boste storili, ker ste zato tam in zato tudi vodite sejo.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Kot sem omenila, je danes gospod Škoberne prvič v naši sredini, in je to vzel na
               znanje. Tudi sama sem vzela na znanje in v bodoče se bomo poskušali držati vseh teh
               vaših navodil. Nadaljujemo s sejo.</p>
               <p>Besedo ima predlagatelj, dr. Vinko Gorenak.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Jaz bom pa z vami, gospod Škoberne, bolj nežen, ker ste prvič tu. Ampak odločen.</p>
               <p>Gremo po vrsti. Vi meni govorite, da nekorektno sodelujemo, vodimo seje, pa ne vem
               kaj vse. Vi bi bili korektni na volitvah, ne? Nezakonito, neustavno zaprt predsednik
               stranke, vi pa zdaj govorite o poštenih volitvah. Kje ste to videli? Pojdiva midva
               malo tekmovati v teku na 100 metrov. Ampak vam bomo obesili eno kroglo ali 10
               kilogramov na nogo in ne boste mogli zmagati. To ni korektno, ne? Zahtevate
               korektnost in sodelovanje, na volitvah pa tega niste dopustili.</p>
               <p>Gospodarska rast, brezposelnost, krasno. Ampak ta vlada ni naredila še čisto nič. Če
               je kaj naredila, je naredila Janševa vlada, pa potem je Bratuškova 5 milijard še
               zraven dala. Si sposodila. Drugače pa ta Vlada še čisto nič. Govorite o revščini in
               vse.</p>
               <p>Pravite, da nimate dokazov, da mi govorimo brez dokazov. Poglejte sodbo, vam jo bom
               dal, če je nimate. Poročilo KPK, vam ga bom dal, če ga nimate. V sodbi piše, da je
               ravnal nezakonito in da je zlorabil oblast. KPK piše, da je gospod Fišer ravnal
               koruptivno. To je drugi dokaz. Inšpekcijske službe, 16 kršitev, tretji dokaz. Četrto,
               ugotovitve ministrstva ministra Klemenčiča. S kombinacijo dveh zakonov, da me ne bo
               potem popravil državni sekretar, prišel, imenoval ga je na nezakonit način . Vi pa
               meni govorite, da mi nimamo dokazov. Jaz sem vam jih zdaj dal. Če jih vi nimate, vam
               jih bom podaril, s pentljo gor, saj bo rdeče barve.</p>
               <p>Napadamo KPK. Mi KPK ne napadamo. KPK napada gospod Fišer, ki je rekel, da je KPK
               inštitucija za diskreditacijo ljudi. Mi KPK ne napadamo. Niti malo. Napadamo
               Državnotožilski svet. Kdaj pa? Če sem prav slišal, to utemeljite. S čim pa? Kako? Kdo
               je to naredil? Bom jaz prvi proti. Da napadamo zakon. Kakšen zakon napadamo?</p>
               <p>Seveda sem šel pogledat vašo izobrazbo in se zdaj ne čudim več. Vse je v redu. Veste,
               kaj ste izustili? Tega ne smete nikoli narediti, to mora študent vedeti v prvem
               letniku pravne fakultete. Vi ste rekli, da upate, da bo imel Janez Janša možnost, da
               dokaže, da ni kriv. Lepo vas prosim! Če v prvem letniku pravne fakultete študent kaj
               takšnega naredi, bi moral s fakultete leteti. Vi ste bili na FDV, tako da zdaj to
               razumem. Ali nimamo mi tožilstva in sodstva za to, da nekoga obsodi na podlagi
               dokazov, ne pa da bo državljan dokazoval, da je nedolžen. Saj so vaši kolegi, mislim
               predvsem na tiste, ki so novinarji po izobrazbi, pisali, ko je ta sodba padla na
               Ustavnem sodišču. Dnevnik: Ali bo Janez Janša kdaj stopil pred sodnike? Delo: Bo
               Janez Janša kdaj obsojen? Gospa Levičar, saj greste lahko ven, saj bo tudi dobro, saj
               imate vi te iste posledice s FDV. Poglejte situacijo v nadaljevanju. Povsem normalna
               zgodba je to pri takšnem razmišljanju. Namesto da bi se novinarji, diplomanti FDV,
               kar sta vidva oba, kot vem, vprašali drugače in postavili vprašanje na drugačen
               način. Kakšno sodstvo imamo, da je človeka nezakonito poslalo v zapor? To bi bilo
               pravo vprašanje. Seveda potem od tod lahko pride takšna zadeva, naj dokaže, da ni
               kriv. Lepo vas prosim! Bom potem jaz malo policijski, greva midva tja dol na
               Povšetovo ali na sodnijo, vi pa dokažite, da niste nič naredili. Jaz bom pa rekel, da
               ste, si bom že nekaj izmislil. Ali mislite, da boste vi dokazovali. Ne boste vi
               dokazovali, dokazati mora sodstvo vam, da ste krivi. Mislim, res ne na tak način. To
               pa res ne bo šlo na tak način. Ampak jaz sem bil zdaj zelo nežen, drugič ne bom več
               tak, ker je bil zdaj to vaš prvi nastop. Te stvari je res treba dati na svoje mesto,
               ker drugače enostavno ne bomo več nikoli prišli na svoje mesto, in to iz temeljnega
               razloga, ker v fundamentu jaz ne bom nič novega povedal, če povem, kaj si mislim o
               FDV. Je pač tako, kot je, saj tam je sistem popolnoma isti vsa leta. Popolnoma isti
               vsa leta. Oni so samo tistega notranjega sovražnika leta 1990 in razrednega
               sovražnika zamenjali z SDS, predavajo pa čisto isto. Tudi vaš Lukšič je ista zgodba.
               Še zdaj pošilja študente v cerkev, da malo štejejo, kako ima fajmošter pridigo in ima
               potem iz tega diplomo. Na tak način pri meni ne gre tam, vsaj ne, kar jaz učim.</p>
               <p>Ustavno sodišče je v zadevi gospoda Fišerja, torej v zadevi Patria, zelo jasno
               povedalo svoje. Ampak diplomanti ljubljanske Pravne fakultete, ki so večinoma sodniki
               in tožilci, tega niso razumeli. Zdaj imajo cele štabe okoli tega. Nova sodnica ima
               tudi že štab, so ji ga že dodelili. Oni so razumeli to sodbo popolnoma drugače. Oni
               so razumeli, da bodo nekaj boljšega utemeljili, vse bo v redu in ga bodo že spravili
               noter. Ampak to ni res. Če ste prebrali odločbo Ustavnega sodišča je po kmečko
               povedano, jaz rad povem po kmečko, reklo: Vrzite v koš za smeti. Ni nobenih dokazov,
               če pa ni nobenih dokazov, pa po 28. členu Ustave ne morete soditi človeku, zoper
               katerega nimate nobenih dokazov. To je reklo Ustavno sodišče. Nič drugega ni reklo.
               Ampak jaz to ponavljam zaradi tega, ker je tu zadaj gospod Fišer. Gospod Fišer, o
               katerem govorimo. To je tisti gospod Fišer, za katerega so mediji leta 2012, ko je
               gospod Janković sestavljal vlado, zelo jasno povedali, da je dobil ovadbo s strani
               policije zoper gospoda Jankovića in da je potem hitro letel h gospodu Kučanu, ta pa
               gospodu Tϋrku, da nima smisla več Jankovića podpirati, ker je ovadba priletela. To je
               politik. Zdaj pa on govori, da mi politično nanj pritiskamo, vi ga pa pri tem
               podpirate. To je neumnost. To ne mislim zdaj na vas, ampak na vse tiste, ki govorite
               o političnih pritiskih. To je isto, kot da vzameš žep, pljuneš notri, potem se pa
               čudiš, od kod imaš nekaj na roki, ko si dal roko v žep. Saj vi govorite, da mi
               politično pritiskamo na njega. Kdo pritiska politično na njega? Kdo mu je kaj
               hotel?</p>
               <p>On naj začne v službo hoditi, to je prvo. Ja, v službo mora začeti hoditi, ker
               kolikor meni tožilci povedo, je situacija malo drugačna. Dva dni dela na domu, malo
               pa na fakulteti. On še danes, v letu 2013, ni dojel, da za delo v istem času ne moreš
               dobiti dveh plač. Dveh plač ne moreš dobiti. Ko so ga novinarji vprašali, če je dobil
               honorar za tam gor, ko je bil na Brdu, je rekel: Ja, seveda, seveda. So mu rekli: Pa
               saj ste v službi predavali. Ne, to sodi k moji funkciji, to je nadgradnja moje
               funkcije. Nekaj takega je rekel. Mislim, da je potem tudi minister kaj zarobantil ali
               pa ga kaj povprašal, vsaj na osnovi mojega poslanskega vprašanja, zdaj je pa že
               rekel, da je denar dal nazaj, da ne bo več kasiral. Kako lahko to počne? Kako lahko
               to počne? Njemu to sploh ni jasno. To je isto, kot da kdorkoli od poslancev, ki ima
               pač ta dovoljenja Državnega zbora, še malo kasira poleg. To je isto, kot da jaz zdaj
               ne bil tukaj, ampak bi bil na fakulteti in bi učil tam. Plača bi mi tekla, tam bi mi
               pa še honorar plačali. A ni to fajn? Ampak on to počne v letu 2015. Leta 2004 je pa
               cela državna uprava sprejela navodila, da to ne more biti tako. To je nemogoče. Ta
               človek živi v povsem drugem svetu.</p>
               <p>Kaj je še včeraj rekel? Rekel je: Ravnal sem zakonito. Družboslovci ste mojstri za
               to, dajte to prevesti v kakšen drug jezik. Ne priznajem ovaj sud. To je to. On je
               rekel: Ravnal sem zakonito. V sodbi sodišča pa piše, da je nezakonito zaposlil
               gospoda Škrleca. On pa pravi: Ravnal sem zakonito in imam mnenje priznanega pravnika
               dr. Grada, da je res temu tako in da to sodišče nima prav. To je rekel včeraj. To je
               včeraj rekel. To je isto, kot sem prej rekel, ne priznajem ovaj sud. Vi pa mu še kar
               nosite nahrbtnik ali kaj že. Potem me je včeraj prepričeval, da je zaposlil
               eminentnega strokovnjaka tožilske organizacija vrhunskega tožilca Škrleca. Krasno.
               Ali ni on bil državni sekretar? Državni sekretar je pa politik. Ampak zdaj za levico
               velja, da ko nisi več minister, ko nisi več državni sekretar, daš gor drugo srajco in
               rečeš: Jaz sem pa zdaj strokovnjak. To je isto, kot da se jaz prijavim za neko
               kriminalistično delovno mesto na NPU in napišem, da imam doktorat, imam to, tisto,
               ono, imam 30 let delovnih izkušenj in sem strokovnjak. Bravo. Kdo bo to verjel? Kdo
               bo to verjel? Ne imeti dvojnih meril pri teh zadevah. Ta gospod ima ta dvojna merila.
               Ta je zdaj kar naenkrat strokovnjak. 9. 2. 2012 je ratal strokovnjak, prej je bil pa
               politik. Ne, ne imejmo in ne imejte taka dvojna merila.</p>
               <p>Vam, gospod Škoberne, pa res predlagam, da razmislite o takih zadevah, kdo mora komu
               kaj dokazovati. Sodišče in tožilci dokazujejo krivdo in ne oseba. Res je, da je pri
               nas tako. Saj pri nas je res tako. Če te obdolžijo, da si na neznanem kraju,
               neznanega dne, na neznan način sprejel podkupnine, potem je to res hudič. Saj ne
               moreš dokazati drugega. Moraš ti dokazovati ali kaj? Narobe svet. Hvala lepa.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Proceduralno? Replika?</p>
               <p>Repliko ima Jan Škoberne. Izvolite.</p>
            </sp>
            <sp who="SDZ7:ŠkoberneJan">

               <speaker>JAN ŠKOBERNE (PS SD):</speaker>

               <p>Spoštovani, hvala za besedo.</p>
               <p>Gospod Gorenak, najlepša hvala, res sem to napak izrekel, to tudi razumem, zato se
               vam iskreno opravičujem in se vam zahvaljujem. Naj se parafraziram in popravim.
               Iskreno upam, da bo proces zaključen in da bo znano, ali je gospod Janez Janša
               nedolžen ali ni.</p>
               <p>Želim pa povedati še enkrat to, kar je bil osnovni namen moje razprave, in mislim da
               ga razumemo vsi tukaj. Če je znano, katera institucija mora po zakonu odločiti in če
               je znano, da ta državni zbor to ni, potem se meni zdi ta razprava tukaj nepotrebna.
               Lahko pa se pogovarjamo o reformi sodstva, lahko se pogovarjamo o stvareh, ki so
               relevantne. O tem, da pa mi danes tukaj vršimo takšen in drugačen pritisk in da danes
               razpravljamo o stvari, ki bo tako ali tako ustrezno odločena, pa mislim, da ni
               potrebno. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala</p>
               <p>Besedo ima Iva Dimic. Proceduralno, gospod Jože Tanko.</p>
            </sp>
            <sp who="SDZ7:TankoJože">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Gospa predsedujoča, jaz bi predlagal, da podučite vašega nekajurnega poslanca in mu
               poveste, da Državni zbor obravnava vse tiste točke, ki so uvrščene na dnevni red
               posamezne seje Državnega zbora. Ne tisto, kar si kdo misli, da bi morali obravnavati,
               ampak tiste točke, ki so uvrščene. Točke se po posebnem postopku uvrščajo na dnevni
               red. In če mislijo poslanci Socialnih demokratov, da je treba o kakšnih zadevah v
               Državnem zboru razpravljati, potem naj pripravijo gradivo za sejo Državnega zbora. Če
               ga ne bo pripravila koalicija oziroma Vlada, naj ga pripravijo sami, vložijo in bomo
               razpravljali. Če mislite, da je treba opraviti razpravo o naraščajoči revščini,
               pridemo tudi v nedeljo. Kar zadeva našo poslansko skupino, to ni problem. Samo
               pripravite gradivo, tako da bomo lahko imeli točko na dnevnem redu in bomo o njej
               razpravljali.</p>
               <p>Danes ne obravnavamo ničesar na tej seji Državnega zbora, za kar niso izpolnjeni
               pogoji. Obravnavamo zadevo točno po pravilih, ki so predpisana v Državnem zboru. Ker
               ste predsedujoča, podpredsednica Državnega zbora, predlagam, da podučite člane vaše
               poslanske skupine, kadar razpravljajo drugače, kot je predvideno z urnikom dela
               Državnega zbora in s temami, ki so na to uvrščene. To je minimalni standard, ki ga
               mora poznati vsak poslanec Državnega zbora. Minimalni standard. Da ve, ko se prijavi
               k razpravi, o čem je potrebno govoriti. Da ve, katera točka je na dnevnem redu in
               kako se točko spravi na dnevni red Državnega zbora. To jih lepo podučite, da se bomo
               izognili vsem tem zapletom in neprijetnostim, ki se včasih pojavijo predvsem takrat,
               kadar tisti, ki bi morali kaj storiti v tej državi, ne storijo ničesar in ne
               predlagajo ničesar.</p>
               <p>Glavna naloga tistih, ki bi morali predlagati, niso zakoni in izboljšave, ampak druge
               zadeve, predvsem kadrovske, permanentne menjave v Vladi, posledično v Državnem zboru
               in v delovnih telesih Državnega zbora in tako naprej. Samo s tem se ukvarjamo. In z
               Janezom Janšo in s tistimi volilnimi zakoni, ki so na naslednji seji Državnega zbora.
               Spet jih je sedem in vse predlaga mavrična koalicija. Nobenih vsebinskih točk, nič
               glede razbremenitev gospodarstva ali česarkoli drugega. Povejte to svojemu poslancu
               in tudi drugim članom vaše poslanske skupine, da naj zagrabijo za delo, bika za roge
               in začnejo, da se bo v tej državi tudi z delom vaše Vlade in vaše koalicije kaj
               spremenilo.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Besedo ima Iva Dimic, pripravi naj se Ljubo Žnidar.</p>
            </sp>
            <sp who="SDZ7:DimicIva">

               <speaker>IVA DIMIC (PS NSi):</speaker>

               <p>Hvala lepa, spoštovana predsedujoča. Kolegice in kolegi!</p>
               <p>V Novi Sloveniji – krščanski demokrati vsakokrat, ko se dotaknemo pravosodja ali
               tožilstva oziroma kakorkoli vej oblasti, poudarjamo, da smo v tej državi pozabili na
               subjektivno in objektivno odgovornost vodilnih ljudi. V tem primeru danes
               razpravljamo o subjektivni in objektivni odgovornosti na položaju prvega človeka
               državnega tožilstva.</p>
               <p>Veliko je bilo danes povedanega, da moramo spoštovati pravni red. Jaz ne vem, zakaj
               je to spet ponovno slišati, da ta pravni red velja samo za navadne državljane, za
               vodilne na funkcijah pa ta pravni red ne drži, kljub temu, da so nepravilnost
               ugotovili Upravno sodišče, KPK in seveda inšpekcija. Dejstvo je, da se mogoče
               premalokrat vsi zavedamo, kaj pomeni biti na najvišjih funkcijah v tej državi. To
               pomeni tudi, da smo dotakljivi. Po zdajšnjem ravnanju pa dajejo vsem državljanom
               sporočilo, da so najvišja imenovanja na državnih funkcijah nedotakljiva in da ne
               odgovarjajo za popolnoma nič. To za državljane ni spodbudno sporočilo.</p>
               <p>Če se samo vrnem na včerajšnji sklep, pa je bilo danes že veliko izvajanja s strani
               mojih kolegov. Moram reči, da je bilo tudi na nek način razočaranje, ko s strani
               največje parlamentarne stranke ni bil sprejet sklep, da so Upravno sodišče, KPK in
               inšpekcija v zvezi s tem ugotovili nepravilnost. Tega sklepa se včeraj na odboru ni
               sprejelo oziroma ga ni nihče potrdil. Kaj naj si potem kot državljanka mislim? Da ne
               priznavate treh ugotovitev državnih inštitucij.</p>
               <p>Sama se bom dotaknila drugega področja, ker je bilo tukaj že veliko povedanega o
               subjektivni in objektivni odgovornosti. Krščanski demokrati velikokrat poudarjamo, da
               je pri določanju politike kazenskega pregona ključna vloga generalnega državnega
               tožilstva. Tukaj imam v mislih tudi Zakon o odvzemu premoženja nezakonitega izvora in
               pregon tega kaznivega dejanja. Ko sem poslušala kolega, ko je razpravljal o lovu na
               čarovnice, sem rekla, kako si nekateri to stvar drugače predstavljajo. Jaz sem
               slišala, da če bi se zakona o pregonu nezakonito pridobljenega premoženja lotili
               tako, kot je treba in kot imamo napisan zakon, bi bilo to za nekatere lov na
               čarovnice, pa temu ni tako. Jaz prevečkrat slišim državljane, ko vprašajo, zakaj se
               to ne izvršuje. In potem tukaj v poročilu, ki ga imamo, ki smo ga vsi dobili, piše:
               <q>"Aktivnosti tožilstva na področju Zakona o odvzemu premoženja nezakonitega izvora ob
               upoštevanju dejstva, da je do konca leta poročanja od uveljavitve zakona preteklo
               šele dve leti in pol, je mogoče oceniti kot uspešne."</q> Kot sem povedala že v svojem
               stališču, osem zadev je bilo sprocesiranih v enem letu in na tem mestu imamo devet
               tožilcev. Jaz zdaj ne vem, moje osebno prepričanje je, da bi jih moral en tožilec
               osem sprocesirati, ne pa devet tožilcev. Skratka, govori, da tukaj ne bo lova na
               čarovnice. Kar ne vem, če je v tej državi prav, ampak bi želela poudariti, da je bilo
               že leta 2011, če nismo vedeli, kako zadeve izpeljati, kako se zadev lotiti, jasno
               povedano, kako so se lotile tega pregona kriminala v sosednjih državah.</p>
               <p><q>"Italija: najprej odvzem, šele potem sojenje."</q> V Italiji je odvzem lastnine, šele
               potem sojenje, ki naj dokaže, ali je bil odvzem upravičen. Italija velja za doslej
               najučinkovitejše spopadanje s to obliko kriminala. <q>"Prvi zakon o zaplembi premoženja
               mafijskim organizacijam in aretiranim kriminalcem so v Italiji sprejeli že leta
               1983."</q> Že 1983, mi pa imamo to že dve leti in pol, pa še ne znamo zadeve spraviti v
               življenje, kar je seveda tudi naloga Vrhovnega državnega tožilstva, ker on zadeve
               odreja svojim podrejenim. Skratka, zaplenjenih je bilo sto milijonov. <q>"Nemčija:
               učinkovito proti gospodarskemu kriminalu. Zamrznitev in zaplemba premoženja sta v
               Nemčiji čedalje bolj učinkovita in pogosto uporabljeno sredstvo v bitki proti
               gospodarskemu kriminalu. V zadnjem obdobju je zaseženo premoženje dosegalo vrednost
               več sto milijonov evrov na leto."</q> Tudi Nemčija se je tega lotila tako, kot je treba.
               Srbija. <q>"Odvzeli so za sto milijonov evrov premoženja. V Srbiji je zakon začel
               veljati 1. marca 2009. V prvem letu izvajanja zakona so trajno ali začasno odvzeli
               za okoli sto milijonov evrov premoženja."</q> Pri nas pa se nič ne zgodi. Pregon gre
               prepočasi, ljudje oziroma kriminalci imajo čas, da zadeve poskrijejo, in se nikomur
               nič ne zgodi. Jaz še enkrat poudarjam subjektivno in objektivno odgovornost prvega
               človeka državnega tožilstva v državi.</p>
               <p>Po drugi strani bi pa rada povedala še to, da sem se danes imela možnost srečati tudi
               z Glasom žensk. Jaz mislim, da jih je marsikatera oziroma ste jih nekatere poslanske
               skupine že sprejele. Na kaj opozarjajo? Opozarjajo na pravilnost pri imenovanju v
               najvišje državne funkcije, tudi na sodišču. Na najvišje sodniške funkcije znotraj
               Evropske unije, kjer ni treba kandidatom dokazovati nekaznovanosti oziroma dejstvo,
               da niso v kazenskem postopku. Za najvišje sodniške funkcije znotraj Evropske unije ni
               treba dokazovati, da so bili nekaznovani oziroma da niso v kazenskem postopku. To,
               kar mora v Sloveniji dokazovati vsaka čistilka, če se zaposli v javni upravi. Mora
               predložiti listino, da ni v kazenskem postopku. Na to smo bili opozorjeni. Bili smo
               tudi opozorjeni oziroma je rekla, da jih je največja koalicijska stranka ali pa
               največja parlamentarna stranka sprejela, pa ne ve, ali gre za sprenevedanje ali ne
               gre za sprenevedanje pri teh zadevah. Tudi pri zakonski ureditvi in preprečevanju
               nasilja v družini. Sem samo povedala, gospa Murgel, ni treba gestikulirati. Tudi vi,
               sem prepričana, ste bili zraven. In kaj ste rekli tem gospem in gospe Piberl? Da naj
               se obrnejo na medije. Govorim na splošno o pregonu kriminala seveda in hkrati tudi,
               kar je povezano, o neukrepanju v tem primeru.</p>
               <p>Hotela sem samo povedati, da se vsi sprenevedamo ali pa se sprenevedate, - včasih dam
               tudi sebe zraven, ker imam pri tem čisto vest –, ampak da rečete, da se sprenevedamo,
               je jasno pokazalo vaše včerajšnje ravnanje na odboru, ko so vse inštitucije ugotovile
               nepravilnost, vi ste pa rekli: Mi pa tega ne bomo podprli. In niste podprli sklepa,
               ki je govoril v to smer. Se mi zdi, da je tega sprenevedanja v naši državi preveč in
               da bi bil čas, da se zavede lotimo, da pa se seveda morajo zavedajo tudi tisti, ki so
               na najvišjih funkcijah, tudi mi poslanci se moramo zavedati, da ko se prestopi neka
               meja, je treba tudi od tam oditi, tudi, če ti stoji nekdo ob strani, da imaš pred
               seboj čisto vest. In to smo v Novi Sloveniji pričakovali tudi od gospoda Fišerja.</p>
               <p>Govorite, da je to pritisk na Državnotožilski svet. Pritisk ali ne pritisk, dejstva
               so obelodanjena, jasno govorijo in jaz srčno upam, da se bo na to pravilno odzval
               tudi Državnotožilski svet. Toliko zaenkrat.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Postopkovno, Jože Tanko, izvolite.</p>
            </sp>
            <sp who="SDZ7:TankoJože">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Tu imamo razpravo o dokumentih pri tej točki dnevnega reda in v komunikaciji med
               tistimi, ki se sklicujejo na dokumente, in tistimi, ki jih nočejo videti, Vlada ne
               sodeluje. Državni sekretar je tukaj in se praktično v to diskusijo ne vključuje. Ne
               vključuje se niti v tisti del, ki je bil tudi v tem državnem zboru večkrat povedan,
               ki se nanaša na to, da je generalni državni tožilec Fišer izjavil, da je Komisija za
               preprečevanje korupcije komisija za diskvalifikacijo posameznikov. Če ta trditev
               gospoda Fišerja zdrži in očitno zdrži, ker ji nihče od predstavnikov oblasti ne
               ugovarja, pa sta bila tako sedanji minister za pravosodje gospod Klemenčič kot
               sedanji državni sekretar pri ministru za pravosodje gospod Stare prej avtorja tistega
               poročila o generalnem državnem tožilcu, ki mu očitajo koruptivno ravnanje. Če ne
               odstopi gospod Fišer, potem morata nemudoma odstopiti ta dva funkcionarja, ker se
               enostavno ne vključujeta in ne polemizirata s to trditvijo generalnega državnega
               tožilca.</p>
               <p>Zdaj tudi razumem zadrego, da kljub temu, da je bila seja sklicana več kot teden dni
               prej, danes ni ministra za pravosodje pri tej točki dnevnega reda. Gospod predsednik
               Državnega zbora, jaz mislim, da je primarna naloga ministrov, da sedijo pri točkah,
               ki se nanašajo na njihovo delo in njihovo ravnanje, in ne druge naloge in druge
               obveznosti. To je primarna naloga. Jaz mislim, da je neprimerno, da namesto ministrov
               hodijo v Državni zbor k vsebinskim točkam dnevnega reda državni sekretarji in drugi
               uradniki s pooblastilom, ministra pa ni, in nihče od teh, ki pridejo v Državni zbor k
               točkam dnevnega reda, ne razpravlja,. To je nedostojno. Predlagam, da ponovno
               pozovete Vlado, da pošilja v Državni zbor kompetentne osebe, ki lahko pri posamezni
               točki dnevnega reda govorijo oziroma razpravljajo in pojasnjujejo.</p>
               <p>Zadnjič smo tu videli ministra, ki je prišel samo gledat, kako bomo glasovali o enem
               predlogu zakona, ki ga je predlagal v Državni zbor. Danes, ko obravnavamo vsebinsko
               točko, pa pošlje nekoga, ki skoraj ni spregovoril, razen na začetku, ko je
               polemiziral z eno razpravo predlagatelja. Gospod predsednik, predlagam, da se na
               institucijo Vlade obrnete ponovno in jih zaprosite za korektno sodelovanje pri delu
               Državnega zbora.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Hvala za predlog.</p>
               <p>Besedo ima predstavnik Vlade, državni sekretar na Ministrstvu za pravosodje gospod
               Darko Stare.</p>
            </sp>
            <sp who="SDZ7:StareDarko">

               <speaker>DARKO STARE:</speaker>

               <p>Hvala, gospod predsednik.</p>
               <p>Spoštovani poslanec, glede na pričakovano izjavo v zvezi z očitki in pa neprimernimi
               izrazi in poimenovanji Komisije za preprečevanje korupcije kot državnega organa te
               naše skupne države sem povedal svoje mnenje in razloge, zakaj se o teh stvareh ne
               izjavljam.</p>
               <p>Dejstvo, da sem danes tukaj, ni pa ministra gospoda Klemenčiča, je pogojeno z
               razlogom, ki je v bistvu skladen tudi z mnenjem Vlade. Danes namreč poteka seja
               Državnotožilskega sveta, na katero je minister vabljen in se je bo udeležil. Glede na
               to, da je mnenje Vlade, da se glede na veljavno ureditev, ki ureja razmerje in pa
               pristojnosti organov v zvezi s tem, o čemer se danes tukaj razpravlja, zelo jasno, da
               je po mnenju Vlade torej neprimerno, da se razpravlja o vsebini, ki je v izključni
               pristojnosti Državnotožilskega sveta, dokler ta svojo odločitev ne sprejme, je po
               mojem mnenju in razumevanju popolnoma normalno, da je to ravnanje oziroma odsotnost
               skladna tudi s tem mnenjem. Torej, gre za skladnost besed, mnenja in dejanj.</p>
               <p>Kar zadeva vključevanja v razpravo, moram dodati še nekaj, ker se mi zdi, da ne
               govorimo o istem. Jaz sem tukaj v vlogi državnega sekretarja Ministrstva za
               pravosodje, torej organa državne uprave, ne pa kot predstavnik Komisije za
               preprečevanje korupcije kot neodvisnega državnega organa. Zdi se mi popolnoma
               neprimerno, da pričakujete od mene, da tukaj zdaj nastopam kot zagovornik Komisije za
               preprečevanje korupcije. To bi bilo tudi v bistvu nekorektno in onkraj mojih
               pristojnosti.</p>
               <p>Kar se pa tiče diskvalifikacij, sem pa že povedal in se ne mislim ponavljati, da
               nedostojna in nespodobna označevanja državnih organov te države, še posebej, če so
               neutemeljena in neupravičena, po moji presoji ne potrebujejo nobenih dodatnih
               komentarjev. Rekel sem vam že prej, da same besede in izrazi, ki jih ljudje, ki tako
               diskvalificirajo organe lastne države, uporabijo, več povedo o teh ljudeh samih in
               dodatnega komentarja ni potrebno dajati. Jaz te izjave razumem, še posebej
               upoštevajoč položaj, v katerem se kakšen posameznik pred kakšnim organom znajde, jih
               pa absolutno ne sprejemam in se mi jih kot takšne ne zdi primerno komentirati. Hvala
               lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Ljubo Žnidar. Pripravita naj se gospod Jože Tanko in mag. Matej
               Tonin.</p>
            </sp>
            <sp who="SDZ7:TankoJože">

               <speaker>JOŽE TANKO (PS SDS):</speaker>

               <p>Spoštovani predsedujoči, spoštovani državni sekretar, kolegice in kolegi!</p>
               <p>Sam nisem pravni strokovnjak s področja sodstva, ampak kot tehnični tip lahko ob
               dejstvih dejanjih in rezultatih pokomentiram tudi to področje. Na osnovi tega, to se
               pravi dejstev, dejanj in rezultatov, je moje splošno mnenje, da imamo v Sloveniji
               neučinkovito sodstvo in da imamo, glede na tako neučinkovitosti in dejstvo, da se
               pojavljajo sumi korupcije, tudi nepravično sojenje.</p>
               <p>Ob takšnih dejstvih, če se samo numerično izrazim, koliko imamo po eni strani ovadb,
               koliko imamo v Sloveniji oseb, ki imajo, ne eno, dve, tri, ampak pet, osem, deset in
               čez pol leta spet dve, tri nove ovadbe, ampak potem nadaljevanja s kakršnimkoli
               sodnim epilogom ni. To se pravi, da v vmesnem koraku, to je na tožilstvu, zadeve
               obstanejo. Skratka, te učinkovitosti ni. Jaz bi rekel, da je pa izjemno
               zaskrbljujoče, da to velja le za privilegirane. Seštejte pri nekaterih, koliko ovadb
               imajo, prihajajo nove in nove, ampak še od tiste prve ni nič. Še tam se nič ne zgodi.
               Čaka v predalu, da bo zastarala, to je tako direktno povedano. Poglejte, ko se
               začnejo v sodstvu dogajati koruptivne stvari in diskreditacija prav določenih, na
               drugi strani pa se ustvarjajo privilegiranci iz tega področja, potem je to res, res
               zaskrbljujoče.</p>
               <p>Res je, da je v Sloveniji nekaj primerov dobilo končni sodni epilog. Nekaj, relativno
               malo. Meni se zdi izjemno čudno, da so bile podane tudi ovadbe, ker so se dogajale
               finančne transakcije, ker so se dogajale največje finančne kraje v Republiki
               Sloveniji, s tega področja pa ni nobenega sodnega epiloga. Kot da je to tabu tema.
               Ampak ravno na tem področju so se dogajale največje nepravilnosti in tu teh sodnih
               epilogov dejansko ni. Kot drugo, kjer se navaja, da je v sodstvu veliko korupcije in
               kot posledica tega prihaja tudi do nepravičnega sojenja, potem se moramo pa res
               vprašati, kje smo in v kakšni državi živimo. Je mogoče kdo poslušal, mislim, da je
               bilo par dni nazaj, poročilo iz Libije? Vemo, kakšno je stanje v Libiji, dejansko
               vlada državljanska vojna, pa je bilo v poročilu zelo jasno podano, kakšno je tam delo
               sodstva in kakšni primeri se dogajajo, pa vam moram povedati, da sem zelo veliko
               enakosti zasledil z dogajanjem pri nas v Sloveniji. Zelo veliko primerov bi lahko
               poenačili z našo državo. Ampak na kakšnih temeljih stojita obe državi? Na tako
               različnih temeljih, v sodstvu pa smo si tako podobni. To meni kot tehniku,absolutno
               ne gre skupaj. Predvsem v tem stališču, da je v Sloveniji s področja sodstva nekaj
               zelo hudo narobe, da se lahko primerjamo s takšno državo in takšnim sodstvom, kot je
               v Libiji. To meni absolutno ne gre skupaj.</p>
               <p>Potem se v nadaljevanju vprašam, zakaj smo imeli Komisijo za preprečevanje korupcije.
               Komisijo za preprečevanje korupcije. Pa se vprašam, koliko primerov korupcije je
               Komisija za preprečevanje korupcije preprečila. Koliko primerov? Naj mi to nekdo
               odgovori. Ali pa koliko primerov je, kjer je komisija dala takšne strokovne podlage,
               da je prišlo do kakšnega končnega sodnega epiloga? En primer je bil, en primer. Ko je
               ta primer komisija opravila, pa zdaj slišimo od državnega tožilca, da zdaj pa
               komisije ne rabimo več in da jo je treba kar ukiniti. Res, če pogledamo rezultate
               njenega dela, potem jaz mislim, da je res ne rabimo.</p>
               <p>Če sem še bolj natančen, ker je vedno potrebno, da ne govorimo tako splošno, da smo
               konkretni. Komisija je zelo konkretna: Generalni državni tožilec gospod Zvonko Fišer
               kakor tudi takratni minister Aleš Zalar sta kršila dolžno ravnanje. Ali zdaj ta
               ugotovitev Komisije za preprečevanje korupcije ima kakšno težo ali je nima? Če jo
               ima, potem ni naše mesto, da danes o tem tu razpravljamo, potem bi moral minister oba
               razrešiti vseh funkcij in ju obsoditi teh koruptivnih dejanj, ki jih komisija navaja.
               To so dejstva in dejansko bi bilo treba spoštovati organe, ki jih ustanavljamo, ne
               pa, da so ti organi s svojim delom, jaz bi rekel, neučinkoviti. Neučinkoviti.</p>
               <p>Z našim sodstvom je res nekaj narobe in se tudi nikakor ne morem strinjati, da ob
               trojnih dokazih za koruptivna dejanja, tako dokazih Komisije za preprečevanje
               korupcije kot inšpekcijskih služb, da so bila storjena koruptivna dejanja v sodstvu,
               tako minister kot Vlada dasta glavo v pesek, češ, saj se bo zadeva že pomirila čez
               nekaj časa.</p>
               <p>Skratka, nepravilnosti je ogromno. Predlagam, da začnete delati in pripeljete te
               nepravilnosti do konca. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Jože Tanko, pripravita naj se mag. Matej Tonin in mag. Bojana
               Muršič.</p>
            </sp>
            <sp who="SDZ7:TankoJože">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Za to točko dnevnega reda je predloženih kar nekaj dokumentov in dokazov, ki so jih
               pripravile naše institucije pravne države. Gre za odločitev Upravnega sodišča, ki je
               citirana in priložena v gradivu, gre za ugotovitev Komisije za preprečevanje
               korupcije, gre za Upravno inšpekcijo, gre za ugotovitev Vlade Republike Slovenije.
               Tisti, ki pravijo, da govorimo nekaj na počez, te zadeve ne držijo. Jaz mislim, da je
               bilo za malokatero točko dnevnega reda predloženo toliko dokumentov, ki so na nek
               način ta trenutek dokončni. In se ne ukrepa in ne zgodi nič.</p>
               <p>Da je težava v koaliciji velika, kaže tudi to, da tisti, ki se v tem državnem zboru
               med poslanci poklicno ukvarjajo s korupcijo, ne razpravljajo. Gospod Dobovšek se ni
               prijavil k razpravi, gospod predsednik Državnega zbora Brglez tudi ne, gospod Mitja
               Horvat, upravni pravnik, tudi ne. Očitno je, da je zadrega koalicijskih poslancev pri
               obravnavi te točke izjemno velika. Kar se je zgodilo s spremembo zakona o tožilstvu v
               mandatu Pahorjeve vlade, ko si je tedanji državni sekretar naredil opis, ustanovil
               novo delovno mesto in bil potem na njega zaposlen, je po definiciji, ki jo gospod
               Stare zagotovo pozna, gospod Klemenčič tudi, vse znake sistemske korupcije. Poglejte
               definicijo, ki jo je napisala KPK, kaj je sistemska korupcija. Preberite to in
               ugotovili boste, da so ta dejanja točno taka, kot so opisana v poročilu KPK iz leta
               2010 na 3. ali 4. strani, in boste ugotovili, da je to to.</p>
               <p>Torej, govorimo o dokaznem materialu, ki je predložen, in kakorkoli to obrnemo, bi
               Državni zbor moral izreči politično stališče do tega. Ključni problem te države je,
               da o teh ravnanjih, ki se dogajajo na tožilstvu, na vrhu tožilstva in vrhu
               pravosodja, ne govorijo politični predstavniki. Tiho je predsednik republike, tiho je
               predsednik Vlade, minister je pobegnil in se umaknil, Državni zbor pa o tem noče
               sprejeti nobenega stališča. To je ključni problem te države. Dokler se te zadeve ne
               bodo uredile, do takrat lahko samo sanjate o pravni in pravični državi. To velja za
               vse in jaz mislim, da je to velika škoda, ker so to izpuščene priložnosti.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Matej Tonin, pripravita naj se mag. Bojana Muršič in predstavnik
               Vlade.</p>
            </sp>
            <sp who="SDZ7:ToninMatej">

               <speaker>MAG. MATEJ TONIN (PS NSi):</speaker>

               <p>Spoštovani kolegice in kolegi!</p>
               <p>Demokracija je čedna stvar. Ima zakonodajno, izvršno in sodno vejo oblasti. Od teh
               treh oblasti sta prav zakonodajna in izvršna veja oblasti dve veji, ki sta daleč
               najbolj pod drobnogledom. Kar se tiče teh dveh vej oblasti, nas praktično lahko vse
               pogledajo do obisti, o vseh stvareh moramo poročati, vsakodnevno nas lahko
               spremljajo, glede stvari se moramo izjasniti in, kar je ključno, na vsake štiri leta,
               včasih tudi prej, gremo svoje delo preverit na volitve. Sodna veja oblasti pa
               dejansko živi tukaj v nekem balonu, v neki vati. Ko nekdo dobi mandat, je ta mandat
               trajen. In pri vsakem, ki reče karkoli kritičnega v zvezi s sodstvom, se že
               pritožujejo, da gre za nedopusten poseg v neodvisno sodstvo. Jaz se s tem enostavno
               ne morem strinjati. Če se brez večjih težav lahko komentirajo napake vseh ostalih
               dveh vej oblasti, in pravilno, da se, potem ne vidim razloga, zakaj ne bi smeli
               komentirati in govoriti tudi o napakah sodne veje oblasti, ki obstajajo in so zelo
               velike. Sodstvo je, kakorkoli pogledate, včasih mnogo bolj ali pa še bolj ključno za
               delovanje neke države kot pa izvršna in zakonodajna veja oblasti. Sodstvo je tisto,
               ki skrbi za upoštevanje pravil iger, in če je to sodstvo zanič, potem se neka igra
               niti ne more normalno in pošteno odigrati. Če to prenesemo na primer neke nogometne
               tekme, kjer imate pokvarjenega in zanič sodnika, potem je ta tekma zanič,
               negledljiva, kljub temu da imate lahko na igrišču odlične profesionalce in dobre
               igralce. Prav tako je v primeru države. Imate lahko fantastično izvršno ali pa
               zakonodajno vejo oblasti, če sodna veja ne opravi svojega dela, potem je vsakršno
               delo zaman. Potem ne deluje gospodarstvo, ne deluje politični sistem, nič ne deluje.
               Imamo konkreten primer, ko smo visoke predstavnike sodne oblasti ujeli, bom ponovno
               rekel, z roko v marmeladi, zdaj pa si zatiskajo oči, češ saj je v redu, nič ne bo,
               koalicija pa te akcije celo brani. Jaz sem prepričan, da bi morali že zaradi vidika
               normalizacije stanja v sodstvu ti ljudje oditi. Pika.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Bojana Muršič, pripravita naj se predstavnik Vlade in predlagatelj.
            </p>
            </sp>
            <sp who="SDZ7:MuršičBojana">

               <speaker>MAG. BOJANA MURŠIČ (PS SD):</speaker>

               <p>Hvala lepa, predsednik, za besedo. Bom zelo kratka, ker imam v bistvu zelo malo
               časa.</p>
               <p>Gospodu dr. Vinku Gorenaku, ki je na začetku omenil, da se pišejo in berejo stališča,
               ki mi jih pripravljajo strokovni sodelavci, bi rekla samo, da temu ostro nasprotujem.
               Danes ste me že tretjič dejansko diskreditirali, kajti poročila in stališča pišem v
               poznih nočnih urah in si tega več ne dovolim.</p>
               <p>V nadaljevanju bi pa rekla zgolj to, zakaj v bistvu ta akt ni bil sprejet. Mnenje
               Zakonodajno-pravne službe je bilo popolnoma jasno, da nima ustrezne oblike, saj po
               vsebinskem delu ustreza obliki priporočila.</p>
               <p>V nadaljevanju bi pa še samo zgolj omenila to, da je bil predlagatelj obveščen, da
               lahko gradivo pripravi oziroma da ga prouči z vidika priloženega dopisa in ga popravi
               v predlaganem smislu – to je bilo posredovano s strani predsednika –, zato tudi
               amandmaji niso bili podprti.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima predlagatelj dr. Vinko Gorenak.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Kje pa, gospa Muršič. Prvič, nisem rekel, da vam pišejo strokovni sodelavci. Tega
               danes nisem rekel. Kar še enkrat poglejte magnetogram.</p>
               <p>Drugo. Poglejte realnost včerajšnje seje. Mi smo dali amandma, da se stvar preimenuje
               v priporočilo, tako kot je zahtevala Zakonodajno-pravna služba. Dva amandmaja smo
               dali na to temo in oba ste zavrnili. Oba. Razumete? Oba ste zavrnili. Kako potem nima
               prave oblike? Mi smo sledili Zakonodajno-pravni službi, vi pa ste to zavrnili. Mi smo
               sledili tudi pozivu predsednika Državnega zbora, da se v zadevi tisti del z gospodom
               Alešem Zalarjem ne omenja, in smo pripravili amandma. Koalicija je pa to zavrnila. To
               pomeni, da nočemo spoštovati predsednika Državnega zbora in njegovega poziva, ker je
               bil njegov poziv na podlagi tistega, kar je naredil, zakonit, koalicije ja pa to
               zavrnila. Ne drži.</p>
               <p>Mislim pa, da sem tako ali tako že na vrsti kot zadnji razpravljavec oziroma
               predlagatelj.</p>
               <p>Jaz bi za konec želel utemeljiti to, kar sem prej pokazal. Z današnjim dnem je
               odgovornost na vas. Imamo napis Koruptivni tožilec je naš tožilec. To vam bom
               izročil, po potrebi vam lahko tudi okvir naredim, tam si ga pa lahko nalimate. Zakaj?
               To želim zdaj utemeljiti. Kakorkoli se izgovarjate na to, da nimajo ne Vlada ne
               parlament in nihče drug nobenih pristojnosti, da je samo Državnotožilski svet tisti,
               ki lahko to naredi, ki lahko predlaga njegovo razrešitev, tega ne kupim. To mi lahko
               vi prodajate, to nam lahko prodajate, vendar to ni kupljivo blago. Nič ne morete
               dobiti za to, ne kupim. Zakaj?</p>
               <p>Prvič, ker obstajajo in imate za to dvojna merila. Vaš predsednik najprej razglasi
               poročilo KPK 8. januar 2013 za poročilo verodostojnega državnega organa, ki ga ne
               smemo kritizirati, ki je veljavno in ga moramo samo še spoštovati. Ali kaj je drugače
               povedal? Vlada Janeza Janše naj odstopi, to je povedal. Leto in pol ali dve leti
               kasneje to poročilo, katerega avtor je gospod Stare, ki je z nami, pade. Zakaj ni
               zdaj, v tej isti situaciji, ravnal vaš predsednik enako? Zdaj je predsednik Vlade,
               zdaj ima njegova beseda veliko, veliko večjo težo. Zakaj ni ravnal enako? Zakaj ni
               rekel, da je treba spoštovati odločitve KPK ,ker je to neodvisna inštitucija. Enak
               stavek bi lahko ponovil kot leta 2013, enak stavek. Pa ga ni. Še več, državni tožilec
               je rekel, da je to inštitucija za diskreditacije in vse tiho je bilo. Avtor poročila
               nič, pravi, da tega ne bo komentiral, predsednik KPK, zdajšnji minister nič, tega ne
               bo komentiral, predsednik Vlade se pa sploh ni oglasil na to temo. Povejte mi, zakaj
               se je torej 8. januarja 2013 ob prvem poročilu KPK o premoženjskem stanju
               predsednikov strank, ki ga danes ni več, oglasil in je bilo treba vse to spoštovati
               in zakaj je danes tiho. Zakaj ne pove jasne besede. Jasno besedo, potrebujemo samo
               njegovo jasno besedo , nič drugega ne potrebujemo. Ampak on je tiho, se ne oglaša
               več.</p>
               <p>Druga zadeva. Vi točno veste, da če gospoda Fišerja ne morete spraviti od tam, kjer
               pač je, ga boste pač tam imeli. Samo potem imejte tudi ta napis tam gor, to je potem
               vaš tožilec, koalicijski tožilec, vaš. Lahko seveda spremenite zakon. Absolutno!
               Veste, kolikokrat smo že v Državnemu zboru spreminjali zakone? Kar naprej. Tudi ad
               persona, kot pravimo temu. Tudi. Zakaj pa v tem primeru ne? Spremenite zakon,
               naredite takšnega, kot je bil leta 2011, gospod Klemenčič dobi škarje v svoje roke,
               spiše predlog, vi ga pa razrešite. To je lahko sprejeto v enem tednu. Mi pa danes že
               52. dan govorimo o tem, da ta gospod še kar tam sedi. 52. dan.</p>
               <p>Čisto za zaključek, mogoče še en stavek. Nekdo – mislim, da je bila gospa Muršič – je
               zjutraj rekel: Odgovornost za svoje odločitve moramo sprejeti. Prav, čestitam,
               krasno, sem za. V tem državnemu zboru je koalicija oziroma Državni zbor sprejel sklep
               o odvzemu mandata gospodu Janši. Predsednik, vi, se je kdo opravičil? Vsaj opravičite
               se, vsaj to naredite. Zakaj tega ne naredite? Zakaj govorite, kako je treba
               prevzemati odgovornost, ko pa je treba vsaj reči oprostite ali oprosti ali ne vem,
               kako že, pa tega niste več sposobni reči. Zato je z današnjim dnem, kot sem rekel –
               tole bom izročil gospe Murgel, ker ni vodje poslanske skupine – odgovornost za stanje
               na tožilstvu, za to, da ima Slovenija kot edina država na svetu na vrhu tožilca
               osebo, ki je ravnala koruptivno, vaša.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Vsi prijavljeni razpravljavci, ki ste to želeli, ste dobili besedo. Ker čas določen
               za razpravo še ni potekel, sprašujem, ali želi na podlagi prvega odstavka 71. člena
               Poslovnika zbora še kdo razpravljati?</p>
               <p>Če želita razpravljati tudi predstavnik predlagatelja predloga sklepa dr. Vinko
               Gorenak in predstavnik Vlade, prosim, da se prijavite z dvigom roke. Tukaj je bila
               prijava.</p>
               <p>Prosim za prijavo, za vse ostale odpiram listo. Vsak razpravljavec ima pet minut.
               Besedo ima gospa Jelka Godec.</p>
            </sp>
            <sp who="SDZ7:GodecJelka">

               <speaker>JELKA GODEC (PS SDS):</speaker>

               <p>Najlepša hvala za besedo.</p>
               <p>Jaz se moram strinjati s kolegom Škobernetom, ki je dejal, da lov na čarovnice poteka
               brez dokazov, in en takšen lov na čarovnice se je zgodil. To je bil proces Patria. On
               pa je govoril, da danes izvajamo lov na čarovnice brez kakršnihkoli dokazov, in glede
               na to, da je nov poslanec, verjetno ni uspel gradiva prebrati, pregledati ali
               kakorkoli. V gradivu si namreč lahko prebere kar nekaj dokazov, da je gospod Fišer
               kršil zakon, deloval koruptivno, in sicer Upravno sodišče Republike Slovenije je dne
               11. 12. izdalo sodbo, v kateri piše, da je šlo za kršitev zakona, in označilo njegovo
               delovanje samovoljno pri izvrševanju oblasti. Prav tako je Komisija za preprečevanje
               korupcije zapisala, da je generalni državni tožilec Zvonko Fišer deloval v nasprotju
               z zakonom in tako naprej. To je presojalo tudi Ministrstvo za javno upravo in
               Ministrstvo za pravosodje. Mislim, da vam je Vinko Gorenak vse te dokaze že trikrat
               prebral, da bi le razumeli, da ne gre za lov na čarovnice, ampak da tukaj govorimo o
               dokazih. Dočim ste odvzemali mandat, ste se sklicevali na sodbo, v kateri ni bilo
               nobenih dokazov. Očitno potem podpirate samo tiste sodbe oziroma tista določila
               priporočila ali ugotovitve sodišč, ki temeljijo samo na indicih. Tiste sodbe ali
               odločbe, ki pa temeljijo na dokazih, pa so za vas lov na čarovnice.</p>
               <p>Kar nekaj poslancev tam z druge strani, ki so danes govorili o tem, kako napadamo
               tožilstvo, pravosodje in tako naprej, manjkajo. Verjetno zato, ker je petek in se jim
               je mudilo domov, ker, kot smo slišali gospoda Škoberneta, je nesmiselno sedeti ob
               takem času in za takšno temo v Državnem zboru; naj sklicujemo seje, ki bodo tematske
               s področja gospodarstva, sociale in naj se sprašujemo o revščini v državi. Jaz upam,
               da se gospod Škoberne, ki je član Socialnih demokratov sprašuje o tem, kaj je naredil
               Svetlikov zakon v letih od leta 2012 naprej. Oni so bili tisti, ki so predlagali ta
               zakon, in ta zakon se izvršuje še danes. Glede na to, da je bil tudi svetovalec
               ministra za izobraževanje, pričakujem, da bodo sklici seje na tem področju zdaj kar
               leteli en za drugim. Verjetno ima veliko tem, ki jih lahko obravnavamo. Prav tako v
               bistvu pozivam, da pripravijo tudi stvari s področja sociale in trga dela, pripravijo
               vsebinske, tematske seje, tudi izredne seje Državnega zbora, če se jim to zdi
               potrebno, in predlagajo zakone, ki bodo povečale gospodarsko rast, zmanjšale
               brezposelnost ter povečale zaposljivost. Jaz bi rekla, da je vse to, kar je danes na
               mizi, in vsi ti dokazi, ki ste jih dobili v samem gradivu, dokazi, ki opravičujejo
               današnjo sejo. In tudi tega ne bi bilo, če bi bila reakcija gospoda Fišerja in pa
               gospoda, ki ga ne smemo imenovati, popolnoma drugačna in bi torej že sama dva
               odstopila. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima dr. Jasna Murgel.</p>
            </sp>
            <sp who="SDZ7:MurgelJasna">

               <speaker>DR. JASNA MURGEL (PS SMC):</speaker>

               <p>Ponovno hvala lepa za besedo.</p>
               <p>Še enkrat, v tem trenutku nimamo nobene pristojnosti odločati o tem, o čemer bo
               odločil Državnotožilski svet, ki je v tem trenutku edini pristojen za to, da odloči,
               ali obstajajo razlogi za razrešitev generalnega državnega tožilca. To je to in zato
               smo tudi glasovali proti predlaganim sklepom. Ne smemo posegati v pristojnost tega
               organa. Če bi to naredili, neprestano govorimo o dokazih, ugotavljamo dejstva in ne
               vem kaj, tega ne smemo početi tukaj, ker gre za konkreten primer in tako posegamo v
               pristojnost drugega organa. Ampak ne, ko pač to jaz rečem, potem spoštovani kolega
               reče, da sem okužena, da sem ne vem kaj, ker zmanjka argumentov.</p>
               <p>To je torej tisto, kar je v tem trenutku pomembno. Ne smemo sugerirati
               Državnotožilskemu svetu, kako naj odloči, o tem izrekati mnenja. Vi lahko govorite in
               razpravljate, ampak Državnotožilski svet je edini, ki je za to pristojen, in bomo
               počakali, da Državnotožilski svet o tem odloči. Zdaj bo odločil, ima to pristojnost,
               zato je bil Zakon o državnem tožilstvu sprejet, smo mu to pristojnost v parlamentu
               dali. Parlament mu jo je dal, kdo je bil takrat v sestavi, niti ni pomembno, ta zakon
               je veljaven, imamo ga in o tem bo ta organ odločil.</p>
               <p>To je pravni sistem, ki ga imamo, in jaz pozivam, da ga spoštujemo in potem odvisno
               od ugotovitev izpolnimo svojo dolžnost in ukrepamo skladno z zakonodajo. Hvala
               lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Anže Logar.</p>
            </sp>
            <sp who="SDZ7:LogarAnže">

               <speaker>MAG. ANŽE LOGAR (PS SDS):</speaker>

               <p>Hvala, predsednik.</p>
               <p>Danes se pišejo standardi oziroma nova načela moralno-etične vlade. Jaz sem cel dan
               nekako brkljal po spletu, če bi vendarle ozrl kakšno izjavo dveh odgovornih ali pa
               recimo temu najbolj pristojno odgovornih za etiketiranje oziroma označitve tega
               prekrška generalnega državnega tožilca, da ostaja na tem mestu, pa besed Klemenčiča
               in dr. Cerarja nisem zasledil. Neverjetno. S tem, da sem pa poslušal cel dan razpravo
               o tem, kako mi tu nismo pristojni.</p>
               <p>Sodnica v prejšnjem življenju, gospa Murgel, je ravnokar govorila o tem, da nimamo
               pristojnosti o odločanju. Gospa Murgel, saj mi danes nismo odločali o ničemer. Tudi
               predlogi sklepov, ki jih je predlagala Slovenska demokratska stranka so odločali
               zgolj o tem, ali se seznanimo z odločbo KPK, odločbo Upravnega sodišča in
               inšpekcijskem nadzorom. Pa smo spet pri tisti zgodbi, ko gre vladna koalicija
               zavestno proti ne vedeti. Želja po ne vedeti. Ne želi se seznaniti s poročilom KPK,
               ne želi se seznaniti z odločbo Upravnega sodišča in ne z ugotovitvami inšpekcije
               Ministrstva za javno upravo. Spet smo pri tisti dvojni morali. Glede na to, da se dva
               najbolj odgovorna o tem danes nista izjasnila, lahko postavimo enačaj, da je vlada
               Mira Cerarja vlada dvojnih meril. Pa bi na nek način morda še pristal, da se
               predsednik Vlade ne odziva, kajti on je danes gor v Rigi na vrhu vzhodnem
               partnerstvu, če ne bi na spletu prebral dveh odzivov gospoda Cerarja, ki pa komentira
               dogajanje v Sloveniji. Danes se je recimo Cerar na pobudo radikalne levice oziroma
               Združene levice in Socialdemokratov, da se obsodi fašistični shod, na ta shod ostro
               odzval in dejal, da gre za povsem nesprejemljivo, nedopustno demonstracijo,. V redu,
               obsodimo, se strinjam. Ampak kje pa so pristojnosti gospoda Cerarja, da to naredi?
               Naprej. Danes zdravnike svari, da <q>"če bodo prepočasni ali lažno stanovsko solidarni,
               kar se včasih dogaja v slovenskih poklicnih skupinah, bo to škodovalo tako njim samim
               kot seveda posledično vsem nam."</q> Popolnoma se strinjam s to izjavo, ampak prestavimo
               jo v polje pravnikov in sodnega sistema. Če bodo prepočasni ali lažno solidarni, kar
               se včasih dogaja – danes pa smo priča temu, da se v pravosodju to evidentno dogaja,
               in da to spodbuja ali k temu pripomore tudi vladajoča koalicija –, bo to škodovalo
               tako njim samim, ugled sodstva pada, kot posledično vsem nam, ki nimamo pravne
               države. Torej, za zdravnike takšna merila, za pravosodni sistem pa takšna merila.</p>
               <p>Še enkrat, v svojo koalicijsko pogodbo ste zapisali: <q>"Ničelna toleranca za korupcijo
               v pravosodju"</q>. Danes imate še to možnost, da ta stavek vsaj s svojimi izjavami
               podkrepite. Če boste danes še naprej igrali vlogo molka organa in se ne boste
               odzvali, potem bo dejansko vlada Mira Cerarja je enako dvojna merila, koruptivni
               tožilec je po zgledu vlade Mira Cerarja.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Branko Grims.</p>
            </sp>
            <sp who="SDZ7:GrimsBranko">

               <speaker>MAG. BRANKO GRIMS (PS SDS):</speaker>

               <p>Še enkrathvala za besedo.</p>
               <p>Bilo je prav zanimivo poslušati besede, ki so s strani koalicije poudarjale pomen
               neodvisnosti sodstva podolgem in počez, da to mora sodstvo samo odločiti in se
               opredeliti do zgodbe, o kateri govorimo, to je imenovanje gospoda Škrleca, ampak jaz
               vsem želim dobro jutro, kajti sodstvo se je že zdavnaj opredelilo. Mi danes zelo
               veliko govorimo o KPK in njihovem mnenju, ki govori sicer o koruptivnemu ravnanju
               vpletenih, ker so nekomu omogočili s svojim nezakonitim ravnanjem neko materialno
               korist, in sicer zasedbo delovnega mesta na nepravilen način, ampak tisto, kar je
               pravno gledano bistveno bistveno bolj pomembno, je sodba Upravnega sodišča, ki je
               točno o tej zadevi že odločilo. Ta sodba je pravnomočna in kolikor smo iz gradiv in
               razprave lahko vsi razbrali, proti njej ne poteka zdaj nobeno pravno sredstvo. Ta
               sodba ni od včeraj, ta sodba je stara že kar leto dni oziroma še več. Problem je
               namreč v tem, da je neodvisno sodišče, kot ste poudarjali, tukaj v pravnomočni sodbi
               ugotovilo, da je šlo za očitno kršitev zakona. Da je bilo to imenovanje izpeljano
               zavestno, naklepno bi se temu reklo v kazenskem pravu, nezakonito. Ker sta samo dva
               pogoja, kot je ugotovilo sodišče, da bi bilo izpeljano zakonito, in sicer, da mora
               biti izveden javni natečaj in potem slediti ustrezna odločitev Državnotožilskega
               sveta na osnovi tega natečaja. Ne enega ne drugega ni bilo.</p>
               <p>Kaj je zato zapisalo sodišče, ki je mimogrede dalo absolutno prav vladi Janeza Janše,
               ki je takšno imenovanje opredelilo kot nezakonito in ga odpravilo? Zapisalo je, da je
               bilo to imenovanje na mesto generalnega direktorja Vrhovnega državnega tožilstva, ki
               ga je mimogrede predlagal dr. Zvonko Fišer, se pravi sedanji generalni državni
               tožilec, <q>"samovolja pri izvrševanju oblasti"</q>. To je ugotovilo Upravno sodišče
               Republike Slovenije v pravnomočni sodbi. Zakaj to toliko poudarjam? Zato ker ne samo
               da marsikomu tukaj ni všeč, pa se gremo zdaj tisto igro <q>"ne čujem dobro"</q>, ampak
               očitno tudi marsikomu izven te dvorane ni všeč. Ko sem malo sledil poročanju, je bilo
               v kar nekaj medijih, da je to trditev enega od poslancev, v enem primeru sem bil jaz
               imenovan, ampak to ni moja trditev, to je trditev Upravnega sodišča. Jaz samo
               citiram, kaj piše tam notri. Nad tem bi se morali vi, ki prisegate na neodvisnost
               sodstva, posebej zamisliti in to je pravni temelj za ravnanje. Govoriti, da mi nimamo
               pravice o tem nič razpravljati, ker slučajno danes zaseda Državnotožilski svet, je
               majčkeno smešno oziroma zelo, če smo čisto pošteni. Prvič, gre za dva čisto različna
               organa, drugič pa, če kdo slučajno ni opazil, je parlament najvišji organ zakonodaje
               veje oblasti, najvišja institucija zakonodajne veje oblasti in ima pravico, ne samo
               pravico po Ustavi, ampak tudi dolžnost, opozoriti na vse nepravilnosti, ki jih opazi
               na posameznem področju, potem je pa samo različna kategorija, kaj lahko stori. Lahko
               sprejme zakon, če gre za tako zadevo, lahko sprejme odlok, lahko spremeni Ustavo ali
               pa, če gre za nekaj čisto drugega, ima do tega neko stališče. Šlo je za sprejem
               stališč, za jasen signal, kaj v parlamentu menimo, da je prav, in kaj menimo, da bi
               bilo treba storiti na osnovi ugotovitev nekega drugega državnega organa. In to ste
               preprečili. Zato sem prej rekel, da je nojevska koalicija. In še enkrat,
               predstavljate si čredo nojev, ki drži glavo v pesku, katero stvar potem moli v obraz
               opazovalcev. Si predstavljajte, kakšen signal dajete zdaj ljudem, ki nas opazujejo.
               Nad tem bi se morali vsi zamisliti in že enkrat, če so vas polna usta priseganja na
               pravno državo, na spoštovanje etike, na odgovornost in ste na tej osnovi dobili
               mandat, bodite za božjo voljo v tem tudi dosledni, ne tako kot je že prej duhovito
               povedal moj kolega, da imate v programu napisano, da boste to absolutno uveljavljali
               <gap n="…"/> <stage>/ izklop mikrofona/</stage></p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p> Besedo ima gospod Primož Hainz.</p>
            </sp>
            <sp who="SDZ7:HainzPrimož">

               <speaker>PRIMOŽ HAINZ (PS DeSUS):</speaker>

               <p> Hvala lepa, gospod predsednik. Kolegice in kolegi!</p>
               <p>Sam seveda mislim, da je pri nas premalo osebne odgovornosti. To mislim, da je tisto,
               o čemer je seveda govorila recimo gospa Ljudmila Novak. Tu mi je bila na nek način v
               tem smislu blizu. To je namreč neke vrste moralna tema na političnem področju in tudi
               na strokovnem področju, če gremo recimo na zadnji primer od včeraj. Ampak tisto, kar
               je gospa Novak spustila, je pa časovna dimenzija. Ta morala ne velja v tem trenutku,
               ampak velja za kar nekaj let nazaj, da ne rečem desetletje. Namreč, v našem prostoru
               nihče nikoli ne odstopi, vedno reče: Karkoli sem naredil, to ni res, jaz se moram
               politično braniti, ker je to politični napad, z menoj ni nič narobe. To je lajtmotiv
               vseh, ki so kdajkoli karkoli doživeli v našem prostoru, razen redkih izjem. Mislim,
               da je podpredsednik prve vlade odstopil takoj in da je bila to huda izjema. Sam
               mislim, da so tudi pozivi od zunaj vendar neke vrste politični pritisk oziroma je
               neke vrste nasilje, ki meni ni blizu, zato seveda mislim, da je na morali tistih, ki
               so na odgovornih funkcijah, da o teh rečeh razmišljajo oziroma da sami sebe malo
               pogledajo.</p>
               <p>Ampak ker nas nekateri kar naprej pošiljajo v Nemčijo, pa ni bilo to danes, ampak
               govorim za nazaj, kako je tam to vse drugače, vam bom zdaj moral povedati en nemški
               primer, ker je kričeč, vsaj za moje pojme, v smislu mojega načina razmišljanja. 17.
               februarja leta 2012 je nemški predsednik Christian Wulff odstopil zaradi domnevnih
               kaznivih dejanj, ki jih je zagrešil še kot predsednik vlade Spodnje Saške zaradi
               nekega posojila oziroma preprečitve objave v časopisu. 17. februarja 2014, dve leti
               kasneje, je deželno sodišče v Hannovru Christiana Wulffa oprostilo. Mislim, da je
               primer kričeč, da je Christian Wulff preprosto ocenil, da je seveda težko delati, če
               si pod neko tako obtožbo in odstopil. Meni se je zdel to šolski primerek kulturnega,
               korektnega in moralnega dejanja. Ne govorim torej samo za današnji čas, ampak govorim
               tudi za nas malce za nazaj.</p>
               <p>Seveda ste pa nekateri govorili, da mi zdaj menjamo zakone, če se vrnem na volilno
               zakonodajo, ki ste jo omenili, da zaradi enega imena menjamo zakonodajo. Že sami ste
               dve imeni omenili, pa jih ne bom omenjal, ker je dejstvo, da je volilni zakon, kot je
               predlagan, še premalo strog. Vsaka snažilka ima hujše kriterije kot politični
               funkcionar, vendar ne bom zdaj razglabljal, ker se bomo o tem pogovarjali ob
               priložnosti, torej pri naslednji zakonodaji. Skratka, mislim, da gre pri moralnih in
               strokovnih vprašanjih tudi za celo vrsto objektivne odgovornosti, ki jo morajo
               konkretni akterji sami spoznati in videti ter se na tej podlagi odločiti tudi za
               prihodnje. Drži, soglašam, želeli bi si večje učinkovitosti sodišč, ampak od zunaj
               sam to zelo težko sodim kvalificirano, da bi lahko rekel, ne delajo tako in tako.</p>
               <p>Kar se pa tiče komisije KPK, pa moram reči, da jaz seveda mislim, da je to neka
               moralna sila, čeprav je brezzobi tiger, kakor rečejo, ampak mislim, da je tudi ta
               komisija nekatere stvari kar dobro opravila in opozarja na probleme, saj konec koncev
               ni zadnja instanca v tem smislu. Mislim, da je koristno tudi njeno delo. Hvala lepa.
            </p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Žan Mahnič.</p>
            </sp>
            <sp who="SDZ7:MahničŽan">

               <speaker>ŽAN MAHNIČ (PS SDS):</speaker>

               <p>Hvala za besedo, predsednik. Kolegice, kolegi!</p>
               <p>Tole zdajle ni bilo ravno korektno, ko je gospod Hainz omenil Nemčijo. Lahko bi
               povedal še, kar se tiče volilne zakonodaje, da je Nemčija v svoji volilni zakonodaji
               prepovedala, da za poslanke in poslance na volitvah kandidirajo bivši pripadniki
               Stasija. Zdaj gospoda Hainza sprašujem, ali bi podprl volilno spremembo zakonodajo,
               ki bi prepovedovala kandidirati bivšim pripadnikom SDV in zakaj je ne bi podprl.</p>
               <p>Dam delno prav koaliciji, saj sem prej dobil eno sporočilo, da je ta seja danes res
               na nek način stran vržen čas. To mi je rekel član SDS, ker je dejal, da ko posluša
               Slovensko demokratsko stranko in njene argumente in ko posluša koalicijo in njene
               argumente, je približno tako, kot če bi gledal nogometno tekmo med Barcelono in nekim
               vaškim nogometnim timom. Mogoče pa je tudi Slovenska demokratska stranka naredila
               napako, ko je pripravila te sklepe in bi morali te sklepe oblikovati nekoliko
               drugače. Tako bi mogoče morali prvi sklep, ki pravi, da se je Državni zbor Republike
               Slovenije seznanil z odločitvijo Upravnega sodišča Republike Slovenije, s katero je
               to ugotovilo, da je generalni državni tožilec dr. Zvonko Fišer kršil zakon in ravnal
               <q>"samovoljno pri izvrševanju oblasti"</q>, recimo spremeniti takole: Državni zbor
               Republike Slovenije bo preučil in opravil temeljito analizo, če je ta odločitev
               Upravnega sodišča resnična oziroma če je res kršil zakon in ravnal samovoljno pri
               izvrševanju oblasti. Sem prepričan, da bi bilo sprejeto.</p>
               <p>Prej je gospod Gorenak že omenil, tudi jaz sem postavil poslansko pisno vprašanje,
               ker se je gospod Fišer hvalil, kako je res presegel vsa svoja pričakovanja. Vemo, da
               so morali zaradi potrebe po znižanju ogorčenosti nad tem, da je padla sodba o zadevi
               Patria in ko je bil Janez Janša spoznan za nedolžnega, hitro nekaj sproducirati ene
               tri dni prej, tistih famoznih 500 tisoč evrov premoženja nezakonitega izvora. Očitno
               je to približno tako, tako si naš Fišer predstavlja, da če je nekdo recimo do zdaj
               zaslužil 100 tisoč evrov in kupil na kredit hišo za 200 tisoč evrov, ima potemtakem
               100 tisoč evrov premoženja nezakonitega izvora. Ker se nisem spomnil nobenega drugega
               primera razen primera Janeza Janše, ki vemo, kako se bo končal, zakaj je nastal in da
               je itak padel, ker ni bil pravilen datum, pa sem vprašal ministrstvo za pravosodje,
               kako je s tem. Ta zakon imamo od maja 2012. Kolikokrat so vzeli premoženje? Ne boste
               verjeli, tožilstvo pod vodstvom Zvonka Fišerja je v teh treh letih odredilo 22
               finančnih preiskav in v treh letih v skladu z Zakonom o odvzemu premoženja
               nezakonitega izvora realiziralo točno en odvzem v višini 62 tisoč evrov. Bravo. Res.
               To pa je presežek. Vsi vemo, kako se krade, vsi vemo, kaj se je dogajalo, in mi smo
               zaplenili 62 tisoč evrov, ker je gospod Fišer očitno ugotovil, da bo svojim jemal
               denar, to pa ne gre, ker potem bi pa res odletel, ker bi svojim jemal denar in ga
               vračal nazaj v državni proračun, ne pa da je tako ugotovilo sodišče. Enako, imamo
               dvojna merila. Nekdo, ki je spisal poročilo KPK oziroma sprejel, kršil številne
               zakone in kršil Ustavo je danes minister za pravosodje; nekdo, ki je to poročilo
               pisal in vodil to finančno preiskavo, je njegov državni sekretar; nekdo, ki je kršil
               človekove pravice, ki je koruptiven, goljufa in ne sprejema odgovornosti za svoja
               dejanja, je vrhovni državni tožilec; nekdo, ki govori, kako je treba vodjo opozicije
               <q>"sfukati"</q>, je predsednik Vrhovnega sodišča. Ampak to, drage kolegice in kolegi, je
               Republika Slovenija. In pogledaš vse to na eni strani in potem na drugi strani odpreš
               koalicijsko pogodbo in prebereš <q>"ničelna toleranca do korupcije"</q>. Jaz vam predlagam,
               da še enkrat temeljito proučite in naredite temeljito analizo vaše koalicijske
               pogodbe.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnik Vlade, državni sekretar na Ministrstvu za pravosodje gospod
               Darko Stare.</p>
            </sp>
            <sp who="SDZ7:StareDarko">

               <speaker>DARKO STARE:</speaker>

               <p>Hvala, gospod predsednik.</p>
               <p>Glede na to, da nismo predlagatelji tega gradiva bom samo v izogib zmoti oziroma
               zaradi pravilne obveščenosti in informiranosti javnosti popravil nekaj navedb, ker
               javnost žal ne more imeti pred seboj gradiva, ki ga imamo mi, ki lahko tukaj
               sodelujemo v tej razpravi. Vedno znova se namreč navaja trditve, ki niso
               resnične.</p>
               <p>Prej sem že popravil gospoda Gorenaka glede navedb okoli zakonov in postopkov. Zdaj
               se že drugič ponovno navaja, da se predsednik Vlade in minister za pravosodje nista
               izrekla o tem, ali naj se spoštujejo odločbe državnih organov ali ne, konkretno
               ugotovite Komisije za preprečevanje korupcije. V mnenju Vlade je izrecno navedeno –
               na seji, na kateri je bilo to mnenje sprejeto, sta sodelovala tako predsednik Vlade
               kot minister za pravosodje gospod Klemenčič –, da je treba spoštovati odločbe, ki so
               predmet današnje razprave in v bistvu del gradiva, ki ga je predlagala skupina
               poslank in poslancev z gospodom Tanko na čelu. Torej, eksplicitno je izraženo
               stališče in mnenje obeh, za katere že drugič v zadnji uri in pol zatrjujete, da nista
               izrazila pričakovanja spoštovanja veljavnih pravnomočnih ali dokončnih odločb
               državnih organov.</p>
               <p>Današnja razprava se vedno znova nekako vrti na predpostavki, kot da Vlada zanika, da
               gre za kršitve zakona, ki so jih štirje različni organi ugotovili v okviru svojih
               pristojnosti. Ta predpostavka je napačna, ker to ni res. Vlada je ugotovila in tudi v
               svojem mnenju izrazila, da gre nedvomno za kršitve zakona pri postopku imenovanja
               gospoda na to delovno mesto, vendar je vprašanje, ki je predmet postopka pred
               Državnotožilskim svetom, ali je ta kršitev zakona zadostna podlaga za razrešitev
               generalnega državnega tožilca. Osnovi element vsake demokratične in pravne države je
               procedura. Spoštovanje procedure in zakonov je garant za to, da deluje pravna država.
               Trenutno veljavni predpisi v Republiki Sloveniji določajo, da je edini pristojni
               organ, ki odloči o tem, ali je kršitev zakona, ki nedvomno je ugotovljena, k temu
               pritrjuje tudi Vlada Republike Slovenije v svojem mnenju, zadostna podlaga v skladu z
               določbo, ki jo opredeljuje 127. člen Zakon o državnem tožilstvu. Vlada je v svojem
               mnenju tudi povedala, da ko bo ta pristojni organ o tem odločal, glede na ustavno
               načelo delitve oblasti lahko do takrat razprava o tem v bistvu pomeni ali ustvari
               videz političnega vpliva, zato je primerneje, da se počaka do te odločitve. Ta
               odločitev je praktično pred nami in ni nobenega razumnega dvoma, da ne bi bila
               sprejeta v razumnem času, zato je bilo tudi predlagano, da bi se do odločitve edinega
               pristojnega organa v veljavnem pravnem redu Republike Slovenije počakalo.</p>
               <p>Zdi se mi pomembno, da to posebej poudarim, ker se vedno gradi na predpostavkah, ki
               niso resnične, in seveda potem vsako nadaljnjo sklepanje, ki je bolj retorične narave
               in imam vtis, da je namenjeno bolj delanju vtisa, pomeni seveda napačne sklepe in pa
               zmoto za tiste ljudi, ki nas poslušajo. Vsaka dobra in pravilna odločitev je lahko
               takšna samo, če je sprejeta na pravilnih podatkih in podlagah. Zato me moti in sem se
               čutil dolžnega zaradi konkretne obveščenosti javnosti to posebej poudariti. To
               ponavljanje nečesa, kar evidentno ni res. Tudi v zadnjih razpravah poslancev je bilo
               to mogoče slišati.</p>
               <p>Do te razprave sploh ne bi prišlo, če skupina poslank in poslancev pod vodstvom
               oziroma na čelu s prvopodpisanim gospodom Jožetom Tankom ne bi podala oziroma
               predlagala sprejema tega sklepa Državnemu zboru. 10. 4. je bilo objavljeno mnenje
               Komisije za preprečevanje korupcije. 14. 4. je minister za pravosodje upoštevajoč
               veljavne predpise in svojo pristojnost zahteval od predsednice Državnotožilskega
               sveta, da se do tega opredeli. Hkrati je tudi v tistem času predsednik Vlade izrazil
               pričakovanje, da Državnotožilski svet v čim krajšem možnem času odloči <gap n="…"/> <stage>/ izklop
               mikrofona/</stage></p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Čas je potekel. <stage>/ oglašanje iz dvorane/</stage> Žal.</p>
               <p>Ni replike na tej točki.</p>
               <p>Besedo ima dr. Vinko Gorenak.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Državni sekretar, tako lepo ste utemeljili to, da bi bilo primerneje počakati, da se
               odloči Državnotožilski svet. Zakaj pa niste tako ravnali 8. januarja 2013? Takrat bi
               tudi lahko rekli: Mi smo izdali poročilo o premoženjskem stanju predsednikov strank,
               vendar pazite, ljudje se lahko pritožijo, stvar še lahko pade, ne obsojajte ljudi
               prehitro. Ne, takrat ste rekli obratno, da naj takoj odstopijo, naj prevzamejo
               odgovornost. Vidite, tukaj vas opozarjam na dvojna merila. Popolna dvojna merila.</p>
               <p>Gospa Murgel, mi nimamo na dnevnem redu odločanja o usodi generalnega državnega
               tožilca. Menda ste ja dobro prebrala to zahtevo. Ne govorite o odločanju o usodi
               tožilca. Mi smo na mizi imeli, priporočila, kjer piše <q>"seznanili smo se s tem in
               tem"</q>, samo vi se niste. <q>"Seznanili smo se s tem in tem"</q>, vi se pa očitno niste, ker
               niste tega sprejeli.</p>
               <p>Gospod Hainz, ko ste govorili o volilni zakonodaji pa o teh zadevah, jaz kakšnih
               posebnih težav s tem nimam, ker takšna določila najdete tudi v evropskih državah. Saj
               poslanska skupina še ni obravnavala zadeve. Ampak veste, kaj je predpogoj tega?
               Pravično in zakonito sodstvo. Ker v nasprotnem primeru se lahko jutri zgodi trideset
               takšnih primerov, kot smo ga imeli. Jutri lahko potem odpeljejo vse, ki sedimo tukaj
               na tem koncu, in to brez pravičnega sojenja. To dvoje pa ne gre potem skupaj in je
               huda težava.</p>
               <p>Gospod Stare, govorite o tem, da je treba spoštovati odločitve organov. Zakaj pa
               potem nič ne rečete gospodu Fišerju, ki lepo pravi, da je to komisija za
               diskreditacije? Poglejte, kaj si ta človek dovoli.</p>
               <p>Pa še nekaj, ko govorimo ravno o njem, ker mi časa zmanjkuje. Pravkar sem prebral
               neka novinarska vprašanja, pet novinarskih vprašanj, ki so bila poslana gospodu
               Fišerju in se vsa nanašajo na, po domače povedano, petmilijardno bančno luknjo.
               Koliko ste po treh letih tega, koliko ste tistega, koliko ste tistega ? Namreč, zdaj
               to delajo tri leta. In veste, kaj je naredil gospod. Rekel je: Obrnite se na
               Specializirano državno tožilstvo. Konec. Specializirano državno tožilstvo pa je
               novinarjem poslalo spletno povezavo na letno poročilo. A vidite to aroganco? Če bi
               predsednik Državnega zbora kaj takega naredil, če bi nek minister kaj takega naredil,
               kaj bi bilo? Popolna, popolna aroganca. Ob boljših vprašanjih, ki sem jih zadnje čase
               sploh videl s strani novinarjev do generalnega državnega tožilca. Tako se on obnaša
               do vseh. Do vseh.</p>
               <p>Sicer pa, kot sem prej že rekel, koalicija, z današnjim dnem, vsaj zame, vam bom zelo
               pogosto to povedal, tožilca še imate, on bo tam po vaši zaslugi in očitno jamčite za
               njegov obstoj na tem delovnem mestu in s tem je odgovornost seveda tudi vaša. Žal,
               tako je, to boste mogli sprejeti. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>S tem zaključujem splošno razpravo o predlogu sklepa. V skladu z razlago Komisije za
               poslovnik z dne 9. 12. 2009 Državni zbor ugotavlja, da je postopek obravnave predloga
               sklepa končan. S tem zaključujem to točko dnevnega reda.</p>
               <p>Zaključujem tudi 14. izredno sejo Državnega zbora. <stage type="time">Seja se je končala 22. maja
                  2015 ob 16.37.</stage>
               </p>
            </sp>
         </div>
      </body>
   </text>
</TEI>