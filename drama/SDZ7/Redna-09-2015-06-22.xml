<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ7-Redna-09-2015-06-22">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|A2A75B0BAF24A6B3C1257ED0002D382F</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=A2A75B0BAF24A6B3C1257ED0002D382F</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-09-2015-06-22.DZ" n="09">
               <name>Redna</name>
               <date when="2015-06-22"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-09-2015-06-22.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 9. seje</stage>
            <stage type="chairman">Sejo sta vodila predsednik Državnega zbora dr. Milan Brglez in podpredsednik
            Primož Hainz.</stage>
            <stage type="time">Seja se je začela ob 13.02.</stage>


            <sp xml:id="SDZ7-Redna-09-2015-06-22.sp1">

               <speaker>PREDSEDNIK DR. MILAN BRGLEZ:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam nadaljevanje 9. seje Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in
               poslanci: mag. Tanja Cink, gospa Ljudmila Novak, gospa Jelka Godec, gospa Vesna
               Vervega, gospod Ivan Hršak, mag. Matej Tonin, gospod Jožef Horvat, mag. Anže Logar,
               mag. Andrej Šircelj, mag. Branislav Rajić, mag. Bojan Krajnc, gospod Andrej Čuš in
               gospod Tilen Božič od 17. ure dalje. Vse prisotne lepo pozdravljam!</p>
               <p>Prehajamo na<title> 3. TOČKO DNEVNEGA REDA, TO JE NA OBRAVNAVO PREDLOGA ZAKONA O NAČINU
                  IZVRŠITVE SODBE EVROPSKEGA SODIŠČA ZA ČLOVEKOVE PRAVICE V ZADEVI ŠTEVILKA 60642/08
                  PO NUJNEM POSTOPKU. </title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo predstavniku Vlade, državnemu
               sekretarju na Ministrstvu za finance gospodu Metodi Dragonji, obenem pa vas obveščam,
               da je minister za finance dr. Dušan Mramor ta trenutek v Bruslju.</p>
            </sp>
            <sp xml:id="SDZ7-Redna-09-2015-06-22.sp2">

               <speaker>METOD DRAGONJA:</speaker>

               <p>Spoštovani gospod predsednik, spoštovane poslanke in poslanci!</p>
               <p>Tudi v imenu Vlade želim opravičiti ministra dr. Dušana Mramorja, ki ima danes
               mednarodne obveznosti, sodeluje na zasedanju Evropskega sveta o vprašanju Grčije.
               Posebej je prosil, da ga opravičim. Če dovolite, bi na kratko predstavil predlog
               zakona, ki je danes predmet obravnave v Državnem zboru.</p>
               <p>Republika Slovenija je vprašanja poplačila deviznih vlog, za katere je jamčila SFRJ,
               uredila takoj po osamosvojitvi s sprejetjem tretjega odstavka 19. člena Ustavnega
               zakona za izvedbo Temeljne ustavne listine o samostojnosti in neodvisnosti Republike
               Slovenije in kasnejšim Zakonom o poravnavanju obveznosti iz neizplačanih deviznih
               vlog. Neizplačane devizne vloge, ki so bile vložene v bankah na ozemlju Republike
               Slovenije, so se v skladu z zakonom prenesle v javni dolg. Republika Slovenija je v
               osnovi prevzela obveznosti do bank, ki so nato plačevale devizne vloge svojim
               deponentom, vendar ne pod pogoji iz depozitnih pogodb, ampak na poseben način, tako
               kot je določil zakon.</p>
               <p>Predlog zakona o načinu izvršitve sodbe Evropskega sodišča za človekove pravice v
               primeru Ališić in drugi pa ureja devizne hranilne vloge varčevalcev v podružnicah
               stare Ljubljanske banke na območju izven Republike Slovenije, in to na podlagi sodbe
               Evropskega sodišča za človekove pravice v primeru Ališić in drugi. Sodba od Slovenije
               zahteva, da do 16. julija 2015 sprejme vse potrebne ukrepe, da bo zagotovljena
               enakopravna obravnava teh varčevalcev s tistimi, ki so dobili vloge izplačane v
               domačih podružnicah slovenskih bank. Sodba je, kot je znano, dokončna in Slovenija jo
               je kot članica Sveta Evrope dolžna spoštovati. Zastavlja se vprašanje, ali je tudi
               pravična in utemeljena. Nedvomno je, da gre za kršitev človekovih pravic, vendar
               verjamemo, da bi morale za nastalo situacijo odgovarjati vse države naslednice
               nekdanje SFRJ. Predlagani zakon je zato zastavljen tako, da reševanje tega vprašanja
               v prihodnje ne omejuje izključno na vprašanje nasledstva.</p>
               <p>Zadeva je zaradi časovne, finančne in mednarodne dimenzije zelo kompleksna. Z
               iskanjem rešitev sta se intenzivno ukvarjali medresorska delovna skupina ter skupina
               pravnih strokovnjakov. Predlog zakona tako vključuje celovite rešitve, ki so
               strokovno pretehtane in za katere verjamemo, da na ustrezen način naslavljajo odpravo
               kršitev človekovih pravic na eni ter zavarovanje javnega interesa Republike Slovenije
               na drugi strani. Je odraz pravičnega razmerja med lastninskimi pravicami varčevalcev
               in javnofinančnim interesom države ter hkrati zagotavlja preprečevanje morebitnih
               zlorab. Javnofinančno breme za Slovenijo je ocenjeno na 385 milijonov evrov in
               vključuje oceno glavnice z obrestmi do konca leta 2015, stroške administrativnih
               postopkov ter ostale stroške, povezane z izvršitvijo sodbe.</p>
               <p>Zakon definira neizplačano staro devizno vlogo, ki se nanaša na podružnice
               Ljubljanske banke v Sarajevu ter Zagrebu in definira upravičence do izplačila, ki so
               bodisi izvirni imetniki bodisi so terjatev pridobili na podlagi dedovanja ali
               veljavnega pravnega posla. Zakon določa postopek verifikacije, ki ga bo izvajal Sklad
               za nasledstvo po upravnem postopku. V postopku se bo ugotovilo upravičence, obstoj in
               višino glavnice ter obračunalo obresti. Prva izplačila pričakujemo v drugem
               četrtletju prihodnjega leta. Ocenjujemo, da je izjemnega pomena, da bo Slovenija
               zagotovila takojšnje izplačilo na bančni račun, da bodo izplačila v Sloveniji
               oproščena plačila davka in obresti. S tem je tesno povezana tudi rešitev
               obrestovanja, ki jo bomo lahko kasneje bolj natančno obrazložili.</p>
               <p>Pomemben izziv je tudi implementacija baze podatkov, ki bo omogočala preverjanje
               upravičenosti in višino zneska glavnice. Za nadzor nad implementacijo je pristojen
               Svet Evrope, ki je že izrazil zadovoljstvo nad tem, kako si Slovenija prizadeva
               rešiti to vprašanje.</p>
               <p>Vlada Državnemu zboru predlaga, da potrdi predlog zakona, kot je bil določen na
               Odboru za finance in monetarno politiko. Hvala lepa.</p>
            </sp>
            <sp xml:id="SDZ7-Redna-09-2015-06-22.sp3">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za finance in monetarno politiko kot matično
               delovno telo.</p>
               <p>Za predstavitev poročila odbora dajem besedo podpredsedniku gospodu Tilnu Božiču.</p>
            </sp>
            <sp xml:id="SDZ7-Redna-09-2015-06-22.sp4">

               <speaker>TILEN BOŽIČ (PS SMC):</speaker>

               <p>Spoštovani predsednik, predstavniki Vlade, kolegice poslanke in poslanci!</p>
               <p>Odbor za finance in monetarno politiko je na 31. nujni seji 15. 6. 2015, torej
               prejšnji ponedeljek, kot matično delovno telo obravnaval Predlog zakona o načinu
               izvršitve sodbe Evropskega sodišča za človekove pravice v zadevi številka 60642/08,
               ki ga je Državnemu zboru v obravnavo in sprejetje po nujnem postopku predložila
               Vlada. V uvodni dopolnilni obrazložitvi je dr. Dušan Mramor, minister za finance,
               predstavil finančne in izvedbene vidike predloga zakona.</p>
               <p>Visoka predstavnica Republike Slovenije za nasledstvo je predstavila ozadje priprave
               predloga zakona, težave, s katerimi se je srečevala medresorska delovna skupina, ter
               ključna vodila, ki jih je morala skupina upoštevati. Nadalje je pojasnila vidik
               kršitve človekovih pravic in s tem v zvezi razloge za sodbo in njene učinke ter jih
               navezala na vprašanje zastalih pogajanj s Hrvaško in Bosno in Hercegovino glede
               nasledstva.</p>
               <p>Zakonodajno-pravna služba je predstavila mnenje, v katerem je predlog zakona proučila
               z vidika skladnosti z ustavo, pravnim sistemom in zakonodajno-tehničnega vidika,
               podala nekatere pripombe načelne narave in konkretne pripombe k posameznim členom. S
               predlaganimi amandmaji koalicijskih poslanskih skupin je bil po njihovem mnenju
               upoštevan pretežen del pripomb.</p>
               <p>Glede nato, da gre za vprašanje, ki je odprto že preko 20 let, je sledila temu
               primerna široka razprava. Člani odbora so se strinjali, da je treba sodbo Evropskega
               sodišča za človekove pravice spoštovati, vendar so sočasno izpostavili potrebo po
               seznanitvi z razlogi, zaradi katerih je do takšne sodbe sploh prišlo. V takem
               kontekstu je bila poudarjena odgovornost ter dolgoletno neuspešno reševanje vprašanja
               varčevalcev in nasledstva sploh, razpoložljivih in uporabljenih pravnih sredstev ter
               možnosti, ki Sloveniji še preostanejo. Izpostavljeno je bilo tudi vprašanje
               morebitnega posvetovanja s Srbijo, ki se je znašla v primerljivem položaju. Prav tako
               so jih zanimale finančne posledice, dokončnost zneskov vračil, določitve obrestnih
               mer ter možnosti za ugovor zoper informativne izračune, ki jih bodo prejeli
               varčevalci. Posebna pozornost je bila namenjena tudi morebitnemu tveganju dodatnih
               zahtev za povrnitev nepremoženjske škode.</p>
               <p>Glede učinka na primanjkljaj proračuna in časovnice poplačil je bilo izpostavljenih
               več vprašanj, povezanih s hitrostjo poplačil in učinka le-teh v luči metodologije
               ESA, ki je temelj za poročanje EU. Dokončnost predvidene finančne konstrukcije je
               bila deležna pozornosti tudi z vidika pomanjkljivih podatkov za oceno obsega
               varčevalcev iz Bosne in Hercegovine, kjer resen problem predstavljajo neobstoječe
               oziroma pomanjkljive evidence. Nadalje je člane odbora zanimalo tudi, kdaj bo znano,
               ali je zakon, ki ga mora sprejeti Slovenija, ustrezen, in kdaj se bo breme, ki ga je
               Sloveniji naložilo sodišče, štelo za izpolnjeno.</p>
               <p>V okviru razprave so predstavnice in predstavniki Vlade odgovarjali na zastavljena
               vprašanja. Odbor je v skladu z drugim odstavkom 130. člena Poslovnika Državnega zbora
               obravnaval vložene amandmaje k členom predloga zakona in sprejel amandmaje
               koalicijskih poslanskih skupin SMC, Desus in SD. Amandma poslanske skupine SDS k 1.
               členu ni bil sprejet. Posledično je njihov amandma k 19. členu postal brezpredmeten.
               Odbor je v skladu s 128. členom Poslovnika Državnega zbora glasoval tudi o vseh
               členih predloga zakona skupaj in jih sprejel. Hvala.</p>
            </sp>
            <sp xml:id="SDZ7-Redna-09-2015-06-22.sp5">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Demokratične stranke upokojencev Slovenije, zanjo gospod
               Franc Jurša.</p>
            </sp>
            <sp xml:id="SDZ7-Redna-09-2015-06-22.sp6">

               <speaker>FRANC JURŠA (PS DeSUS):</speaker>

               <p>Hvala za besedo, gospod predsednik. Spoštovani, tudi vam vsem skupaj prav lep
               pozdrav, kakor tudi seveda predstavnikom Ministrstva za finance.</p>
               <p>Pred seboj imamo predlog zakona, ki ga bomo v poslanski skupini soglasno podprli.
               Alternative nimamo. Sodba Evropskega sodišča za človekove pravice v zadevi Ališić je
               dokončna in pilotna, kar pomeni, da se nanaša na vse ostale podobne primere. Za
               Slovenijo to pomeni obveznost omogočiti plačila starih deviznih varčevalcev v
               Ljubljanski banki, glavni podružnici Zagreb, in v Ljubljanski banki, glavni
               podružnici Sarajevo, ki še niso bila poplačana na katerekoli drugi osnovi. Zakon
               moramo sprejeti najpozneje do 16. julija letošnjega leta, drugače bi lahko Evropsko
               sodišče za človekove pravice odmrznilo vse druge postopke deviznih varčevalcev zoper
               Republiko Slovenijo. Sodba je za Slovenijo nedvoumno hud udarec, a se v Poslanski
               skupini Desus strinjamo, da dejstvo, da posameznik ni mogel več kot 20 let dvigniti
               svojih prihrankov, pomeni kršitev človekovih pravic. Sodba je dokončna in Slovenija
               jo je dolžna izvrševati. Žal javnofinančno breme za proračun Republike Slovenije ne
               bo majhno. Skupna ocena finančnih posledic zakonodajnega predloga znaša 385 milijonov
               evrov, ta znesek vključuje oceno glavnice za obe podružnici, obresti do 31. decembra
               2015 ter stroške administrativnih postopkov in ostale stroške, povezane z izvršitvijo
               sodbe. Zakon določa tudi postopek verifikacije in bo potekal po upravnem postopku. V
               njem se bo ugotovilo upravičence, obstoj in višino posamezne neizplačane stare
               devizne vloge ter obračunalo obresti. Upravni postopek bo izvajal Sklad za
               nasledstvo, ki bo v ta namen potreboval znatno kadrovsko okrepitev. Za izvajanje te
               naloge bo potrebno v naslednjih mesecih zaposliti približno 30 oseb, upam, da po
               prerazporediti znotraj državnih organov.</p>
               <p>Precejšen razmislek je bil namenjen vprašanjem obrestovanja in konverzije valut. V
               Poslanski skupini Desus verjamemo, da so pristojni organi v največji možni meri
               sledili izreku sodbe, hkrati pa zasledovali cilj, da Slovenija v tem segmentu ne bi
               bila oškodovana. Ker relevantni podatki za glavno podružnico Sarajevo obstajajo le v
               Bosni in Hercegovini in ker ta doslej podatkov kljub našim številnim naporom še ni
               dostavila, zakon vsebuje določbo, ki odločanje o zahtevi za verifikacijo neizplačanih
               starih deviznih vlog pri glavni podružnici Sarajevo odlaga do pridobitve vseh
               ustreznih podatkov. Bi pa ob tem v Poslanski skupini Desus radi opozorili na neko
               drugo zahtevo, v kateri je isto sodišče v Strasbourgu odločilo nasprotno od naših
               pričakovanj. Gre za tožbo Ljubljanske banke proti Hrvaški na poplačilo dolga, ki ga
               ima do banke hrvaška tovarna sladkorja iz Osijeka. Sodba je napisana tako, da
               Ljubljanska banka tudi v drugih morebitnih primerih preko Evropskega sodišča za
               človekove pravice ne bo mogla izterjati terjatev, ki jih ima do hrvaških podjetij. V
               poslanski skupini ob tej priložnosti apeliramo na pristojne institucije, da
               izkoristijo vse možnosti, da se doseže povprečna rešitev glede tega vprašanja.
               Slovenija bo s sprejetjem obravnavanega zakona izpolnila svoje mednarodne obveznosti,
               je pa tudi upravičena do poplačila terjatev, ki jih ima Ljubljanska banka do hrvaških
               podjetij.</p>
               <p>V poslanski skupini ob tej priložnosti apeliramo na pristojne institucije, da
               izkoristijo vse možnosti, da se doseže povprečna rešitev glede tega vprašanja.
               Slovenija bo s sprejetjem obravnavanega zakona izpolnila svoje mednarodne obveznosti,
               je pa tudi upravičena do poplačila terjatev, ki jih ima Ljubljanska banka do hrvaških
               podjetij. Zavedamo se, da je zadeva Ališić zaradi svojega časovnega in
               dnevnopolitičnega aspekta zelo kompleksna. Verjamemo, da so predlagane rešitve
               strokovne, dobro premišljene in zastavljene tako, da na eni strani odpravljajo
               kršitve človekovih pravic, na drugi strani pa ustrezno varujejo javni interes
               Republike Slovenije, kolikor sodba to dopušča. Zato, kot sem že povedal, bomo v
               Poslanski skupini Demokratične stranke upokojencev potrdili predlagano rešitev.</p>
            </sp>
            <sp xml:id="SDZ7-Redna-09-2015-06-22.sp7">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Janko Veber.</p>
            </sp>
            <sp xml:id="SDZ7-Redna-09-2015-06-22.sp8">

               <speaker>JANKO VEBER (PS SD):</speaker>

               <p>Hvala za besedo. Lep pozdrav vsem tudi v imenu Poslanske skupine Socialnih
               demokratov!</p>
               <p>Današnji zakon, ki ga obravnavamo, določa izpolnitev obveznosti do varčevalcev na
               podlagi sodbe Evropskega sodišča za človekove pravice in zato bomo tudi v Poslanski
               skupini Socialnih demokratov ta zakon podprli. Gre sicer za izplačila starih deviznih
               varčevanj v podružnicah Ljubljanske banke v Zagrebu in Sarajevu in ne glede na to, da
               tudi iz sodbe izhaja, da je vprašanje starih deviznih vlog tudi nasledstveno
               vprašanje, je dejstvo, da to nasledstveno vprašanje v vsem tem obdobju ni bilo
               ustrezno rešeno, mogoče je reči tudi vodeno, tako da so nekatera tako huda vprašanja,
               ki se nanašajo na pravice prav fizičnih oseb, ostala nerešena. Seveda je pri tem
               nastala bistveno večja obveznost kot bi sicer, čer bi se tega zavedali pravočasno in
               ljudi, fizične osebe, izvzeli iz teh postopkov. Tako se danes pogovarjamo o finančnih
               posledicah v višini skorajda blizu 400 milijonov evrov, v predlogu zakona je narejena
               ocena v višini 385 milijonov evrov, in zagotovo je to številka, pri kateri moramo
               biti zelo pozorni.</p>
               <p>Mnogi postopki, ki jih v Sloveniji peljemo v zadnjem obdobju, zato da poskušamo
               uravnotežiti javne finance, bodo močno odvisni tudi od tega dejstva. Gre za zelo
               visok znesek in v teh razpravah, ki so se opravljale tudi na odboru in ki so bile
               vezane na odgovornost za nastale razmere, teh postopkov in teh rešitev nismo mogli
               podpreti iz razloga, ker Evropsko sodišče za človekove pravice ni ugotavljalo
               odgovornosti za neizplačilo teh vlog, ampak je obravnavalo vloge varčevalcev, ki teh
               vlog niso dobili izplačanih in zato jim je nastala zelo velika škoda. Torej, sam
               postopek za ugotavljanje odgovornosti moramo doreči posebej. Zagotovo je pa tudi to
               še eden od tistih postopkov, ki ga bomo lahko uvrstili v seznam nerešenih vprašanj
               pri poslovanju slovenskih bank. Toda ne glede na to, finančne obveznosti, ki so
               nastale, trenutno prevzema Republika Slovenija in mogoče je treba povedati tudi to,
               da tudi vse tiste vloge, ki smo jih v Sloveniji že izplačali in so bile izplačane
               vsem tistim, ki so živeli v Sloveniji, so se te obveznosti prenesle v javni dolg.
               Torej, tudi za te lahko pričakujemo, bodo postale sestavni del javnega dolga in
               sestavni del interesa, če lahko tako rečem, vseh ljudi v Sloveniji, kajti to se potem
               dotika prav vsakega posameznika. Ne bo odveč vložiti zelo veliko napora, da se čim
               prej zaključijo tudi postopki, ki so vezani na nasledstveno vprašanje. Zagotovo pa
               tudi ne bo odveč povprašati, ali so vsi ti postopki, ki so bili peljani v zvezi s
               temi varčevalci, bili korektni in ali vendarle nekje ne obstaja tudi ta vsota
               sredstev.</p>
               <p>Kot sem v uvodu povedal, v Poslanski skupini Socialnih demokratov bomo ta zakon
               podprli, ker gre za izvršitev sodb Evropskega sodišča za človekove pravice, in upam,
               da bomo s tem vsaj nekoliko ublažili že tako hude posledice. Hvala.</p>
            </sp>
            <sp xml:id="SDZ7-Redna-09-2015-06-22.sp9">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica, zanjo dr. Matej T. Vatovec.</p>
            </sp>
            <sp xml:id="SDZ7-Redna-09-2015-06-22.sp10">

               <speaker>DR. MATEJ T. VATOVEC (PS ZL):</speaker>

               <p>Hvala. Lep pozdrav vsem!</p>
               <p>Slovenski javnosti je treba v prvi vrsti povedati, da sodba Evropskega sodišča za
               človekove pravice ni krivična do Slovenije, ampak da je bilo krivično ravnanje
               Demosove vlade in vseh nadaljnjih slovenskih vlad do hrvaških in bosanskih
               varčevalcev. Varčevalci hrvaške in bosanske podružnice Ljubljanske banke namreč niso
               odgovorni za ravnanja hrvaških in bosanskih oblasti, medtem ko je Republika Slovenija
               odgovorna za ravnanje svojih bank. Sodba Evropskega sodišča je samo razgalila eno od
               negativnih posledic enostranske odcepitve. Skupščina je sprejela zakon o jamstvu samo
               za devizne račune pri slovenskih bankah na slovenskem ozemlju, ne pa tudi pri
               slovenskih bankah v drugih republikah. Teritorialno načelo ni bila edina možnost.
               Bila je tista možnost, ki je najbolj ustrezala Republiki Sloveniji ali Republiki
               SrbijiEdino njune banke so delovale v drugih republikah, zato sta se s tem znebili
               njihovih obveznosti. Po drugi strani v Sloveniji in Srbiji niso delovale banke iz
               drugih republik, tako da jim zaradi teritorialnega načela ni bilo treba poplačati
               obveznosti tujih bank. Položaj ostalih republik je bil ravno nasproten, tako da
               teritorialno načelo ni bilo v njihovem interesu, zato ni mogoče reči, da so te
               republike delovale nekorektno. Vse naslednice so ščitile svoje ozke finančne
               interese. Slovenija ni mogla upravičeno pričakovati, da bodo ravnale drugače, zato je
               odgovornost do varčevalcev predvsem naša odgovornost.</p>
               <p>To poudarjam, zato ker se je slovensko javno mnenje oblikovalo na podlagi uradnega
               stališča vseh dosedanjih vlad, da so vloge vprašanje nasledstva. Tega nihče ne
               zanika. Nihče ne zanika, da komercialne banke niso prosto razpolagale z devizami in
               da je zanje jamčila Narodna banka Jugoslavije. Vendar je sodba pokazala, da bi
               Slovenija ravnala pravilno, če bi najprej poplačala te vloge, potem pa poskušala
               dobiti kompenzacijo, v okviru nasledstvenih pogajanj. Če bi to storili pred 20 leti,
               bi se izognili stroškom obresti, predvsem pa ne bi oškodovali varčevalcev. Potem bi
               mogoče tudi slovenske banke ohranjale tisti ugled, ki so ga imele v času, ko se je
               sem stekala akumulacija iz vse Jugoslavije, medtem ko se danes tudi slovenska
               akumulacija steka v zahodno Evropo in davčne oaze. Predvsem pa bi s tem pomagale
               nedolžnim ljudem. Ne smemo pozabiti, leta 1992 je lahko tisoč mark v Bosni ali na
               Hrvaškem pomenilo razliko med smrtjo ali preživetjem.</p>
               <p>V Združeni levici se zato zavzemamo za dosledno poplačilo vseh varčevalcev. Predvsem
               je pomembno, kako bo Sklad za nasledstvo preverjal upravičenost do odškodnin.
               Evropsko sodišče je izrecno opozorilo, da nobena vloga ne sme biti zavrnjena samo
               zato, ker prosilec nima več originalne hranilne knjižice. Amandmaje smo predlagali
               ravno zato, da bi zagotovili maksimalno predvidljivost in poštenost postopka.</p>
               <p>V Združeni levici bomo zakon podprli. 385 milijonov je sicer veliko denarja, ampak
               zelo malo, če jih primerjamo s tem, koliko smo državljani plačali za
               denacionalizacijo. V nasprotju z denacionalizacijo je izplačilo teh odškodnin naša
               moralna dolžnost do soljudi. Ta obveznost bi bila veliko manjša, če bi takratna
               Demosova vlada ali pa poznejše vlade krivico priznale in jo takoj odpravile.
               Hvala.</p>
            </sp>
            <sp xml:id="SDZ7-Redna-09-2015-06-22.sp11">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije - krščanskih demokratov, zanjo gospa Iva
               Dimic.</p>
            </sp>
            <sp xml:id="SDZ7-Redna-09-2015-06-22.sp12">

               <speaker>IVA DIMIC (PS NSi):</speaker>

               <p>Spoštovani predsedujoči, spoštovani državni sekretar, kolegice in kolegi!</p>
               <p>Predlog Zakona o načinu izvršitve sodbe Evropske sodišča, ki se nanaša na izplačila
               starih deviznih vlog hrvaških in bosanskih varčevalcev Ljubljanske banke, je v bistvu
               eno izmed še vedno nerešenih vprašanj nasledstva držav bivše SFRJ, ki ni zajeto v
               Dunajski nasledstveni konvenciji. Račun za to še vedno nerešeno nasledstveno
               vprašanje bomo spet izstavili našim davkoplačevalcem; višina računa 385 milijonov
               evrov. Glede na vsebino konkretne razsodbe Evropskega sodišča za človekove pravice v
               sodbi Ališić in drugi proti naslednicam nekdanje SFRJ Slovenija sedaj dejansko nima
               nobenih drugih možnosti kot urediti zakonsko podlago za izplačilo starih deviznih
               vlog varčevalcev Ljubljanske banke na Hrvaškem in v Bosni in Hercegovini. Gre namreč
               za pilotno sodbo, kar pomeni, da se nanaša tudi na vse ostale podobne primere.
               Evropsko sodišče za človekove pravice se pri reševanju vprašanja izplačil starih
               deviznih vlog varčevalcev Ljubljanske banke na Hrvaškem in v Bosni v ničemer ni
               oziralo na dejstvo, da so nasledstvena vprašanja še vedno nerešena, pač pa je svojo
               odločitev oprlo zgolj na kršitev človekovih pravic in iz tega pravnega temelja
               izvirajoč odškodninsko odgovornost države. Sama vsebina pripravljenega predloga
               zakona bi po našem mnenju potrebovala širšo razpravo in sprejem po rednem postopku,
               vendar pa je očitno Vlada predolgo odlašala s pripravo tega zakona in je sedaj zaradi
               časovne stiske treba zakon sprejemati po nujnem postopku.</p>
               <p>Skrajni rok za sprejem zakona je po sodbi Evropskega sodišča za človekove pravice
               namreč že 16. julij 2015. Na ta način se bomo, tako upamo, izognili obveznostim
               plačila dodatne nepremoženjske škode nekdanjim varčevalcem Ljubljanske banke, ki so
               pri Evropskem sodišču za človekove pravice že zahtevali sodno varstvo, in iz naslova
               neizplačil njihovih deviznih vlog.</p>
               <p>Tudi zaradi očitne časovne presije, v kateri se zakon sprejema, ima predlog zakona
               precej pomanjkljivosti in bo zaradi svoje vsebine spet lahko podlaga za vlaganje
               nadaljnjih tožb varčevalcev pred Evropskim sodiščem za človekove pravice zaradi
               kršitev človekovih pravic. To nas skrbi. Opozarjamo tudi na potrebno zelo jasno
               definicijo zakonske subrogacije, na kar opozarja tudi Zakonodajno-pravna služba v
               svojem mnenju. Sprejeti zakon mora biti pravna podlaga, da v vseh primerih, ko država
               Slovenija izpolni svojo obveznost do varčevalca, nanjo, torej na Republiko Slovenijo,
               avtomatsko preidejo vse plačane terjatve skupaj z obrestmi. Na ta način bo Republika
               Slovenija lahko zahtevala delitev teh obveznost v postopku nasledstvenih pogajanj z
               državami nekdanje SFRJ. Prepričani smo, da morajo to finančno breme v končni fazi
               nositi vse države naslednice po pravičnih deležih.</p>
               <p>Kljub vsem pomislekom poslanci Poslanske skupine Nove Slovenije - krščanskih
               demokratov Predlogu zakona o načinu izvršitve sodbe Evropskega sodišča za človekove
               pravice številka 60642 ne bomo nasprotovali.</p>
            </sp>
            <sp xml:id="SDZ7-Redna-09-2015-06-22.sp13">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Zavezništvo, zanjo mag. Alenka Bratušek.</p>
            </sp>
            <sp xml:id="SDZ7-Redna-09-2015-06-22.sp14">

               <speaker>MAG. ALENKA BRATUŠEK (PS ZaAB):</speaker>

               <p>Spoštovani gospe in gospodje!</p>
               <p>Julija lanskega leta nas je vse presenetila sodba Evropskega sodišča za človekove
               pravice; presenetila, in to na žalost ne v prijetnem smislu. V zadevi Ališić Sodišče
               za človekove pravice od Slovenije zahteva, da v roku enega leta sprejme vse potrebne
               ukrepe, da bosta lahko pritožnika in vsi drugi, ki so v enakem položaju kot onadva,
               dobili izplačane stare devizne vloge pod enakimi pogoji kot tisti, ki so imeli take
               vloge v domačih podružnicah slovenskih bank. Veliki senat je soglasno razsodil, da
               sta Slovenija in Srbija tožnikom, varčevalcem Ljubljanske banke oziroma Invest banke
               iz Bosne in Hercegovine kršili pravice do varstva premoženja in učinkovitega pravnega
               sredstva.</p>
               <p>Od razpada nekdanje skupne države Jugoslavije se je Slovenija zavzemala za reševanje
               tega vprašanja kot še mnogo drugih vprašanj v okviru nasledstva. Sodišče se ni
               strinjalo s slovenskim pogledom na problematiko in je razsodilo v našo škodo.
               Finančne posledice zakona, ki ga danes obravnavamo, so velike. Vlada je glavnico in
               obresti ter ostale stroške, ki bodo nastali z izvajanjem zakona, ocenila na 385
               milijonov evrov. Vsekakor gre za znesek, ki za našo državo predstavlja ogromen
               zalogaj.</p>
               <p>Predlog zakona predvideva, da se varčevalci iz BiH in Hrvaške poplačajo v dveletnem
               obdobju. Tako kratko obdobje nas je nekoliko presenetilo. Spraševali smo se, ali rok
               izvedbe zakona vendar ni nekoliko prekratek in bo preveč obremenil državni proračun v
               letih 2016 in 2017. Na odboru so nas predstavniki Vlade oziroma Ministrstva za
               finance sicer prepričevali, da je bila glavnica, to je 257 milijonov evrov,
               načrtovana znotraj javnega dolga za leto 2014. Seveda nam tega niso nikjer pokazali,
               lahko verjamemo na besedo ali pa tudi ne. Poleg tega pa so sami povedali, da niti ne
               vedo, ali je 385 milijonov evrov končni znesek slovenskih obveznosti. Dejstvo pa je,
               da bodo za ta znesek v prihodnjih dveh letih prikrajšani slovenski davkoplačevalci.
               Kljub vsem opozorilom vztrajate, da naj bodo obveznosti poplačane v dveh letih, ne
               glede na ceno, ki jo bodo morali za to plačati slovenski upokojenci, javni
               uslužbenci, socialno ogroženi in še kdo.</p>
               <p>V Poslanski skupini Zavezništvo se zavedamo, da gre za obveznost, ki jo država mora
               poravnati, zato bomo zakon podprli. Odgovornost za izvedbo zakona pa je seveda vaša,
               na vladi in koaliciji. Vas bomo pa spomnili na naša opozorila, ko boste jeseni ob
               pripravi proračuna prišli v Državni zbor s prošnjo po spremembi tega zakona, o
               katerem danes govorimo, kjer boste rok izvedbe podaljšali; prepričana sem, da se bo
               to zgodilo. In nihče nas v tem trenutku ne sili, da moramo tako veliko obveznost
               poravnati v tako kratkem času. Hvala.</p>
            </sp>
            <sp xml:id="SDZ7-Redna-09-2015-06-22.sp15">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo gospa Urška Ban.</p>
            </sp>
            <sp xml:id="SDZ7-Redna-09-2015-06-22.sp16">

               <speaker>URŠKA BAN (PS SMC):</speaker>

               <p>Spoštovani predsednik, hvala za besedo. Spoštovani vsi prisotni!</p>
               <p>Predlog zakona, ki je pred nami, odraža odgovornost Republike Slovenije, da sledi
               enemu temeljnih občih načel mednarodnega javnega prava, da je pogodbe potrebno
               spoštovati, "pacta sunt servanda". S pristopom k Evropsko konvenciji o človekovih
               pravicah in temeljnih svoboščinah in njenim protokolom se je Slovenija zavezala, da
               bo sodbe strasbourškega sodišča spoštovala in jih tudi izvrševala, ne glede na to,
               ali se z njimi strinja ali ne.</p>
               <p>Sodba v primeru Ališić in drugi, ki zagotovo predstavlja eno bolj kompleksnih in na
               trenutke konfuznih sodb Evropskega sodišča za človekove pravice, je zagotovo ena
               izmed tistih, s katerimi se Slovenija ne more strinjati in temu pritrjujemo tudi v
               Poslanski skupini SMC. "Sui generis" bančnemu sistemu nekdanje SFRJ navkljub je
               Republika Slovenija po razpadu bivše države in po lastni osamosvojitvi vprašanje
               varčevalcev Ljubljanske banke rešila. V skladu s teritorialnim načelom, sicer obče
               priznanim nasledstvenim načelom mednarodnega prava, in na podlagi Ustavnega zakona za
               izvedbo temelje ustavne listine, s katerim je od Narodne banke Jugoslavije prevzela
               jamstvo za devize, vložene v bankah na svojem ozemlju, je Slovenija varčevalcem
               omogočila samostojno razpolaganje z deviznimi vlogami. V dobri veri je bilo vprašanje
               za Slovenijo takrat zaključeno.</p>
               <p>Pri tem je treba poudariti, da Ljubljanska banka, d. d., ni bila likvidirana, vse
               njene obveznosti pa še danes ostajajo aktivne, vendar so v odnosu do pravnih
               subjektov s področja bivše SFRJ predmet nasledstva. Mnenje, da je uporaba
               teritorialnega načela v pogojih nasledstva primerna ter da je za nasledstvena
               pogajanja preferiran način reševanja situacije z deviznimi varčevalci Ljubljanske
               banke, je strasbourško sodišče ne nazadnje izrazilo tudi leta 2008 v primeru Kovačič
               in drugi proti Sloveniji. A v primeru Ališić in drugi se je Veliki senat sodišča leta
               2014 odločil drugače in pravici je bilo ali pa vsaj naj bi bilo zadoščeno. Pravično
               je namreč, da so za kršitve svojih temeljnih pravic varčevalci Ljubljanske banke
               poplačani. Gre za resnične zgodbe resničnih ljudi, ki so utrpeli premnoge dejanske
               posledice, ker jim je bila pravica do varstva premoženja in pravica do učinkovitega
               pravnega sredstva grobo kršena. Ni pa pravično, da odgovornost za to poplačilo nosi
               zgolj in samo Republika Slovenija. To ne odseva niti omenjenih občih načel
               mednarodnega prava, zlasti pa ne zavez, ki so jih sporazumu o nasledstvu iz leta 2001
               dale vse naslednice nekdanje SFRJ in na podlagi katerih bi vprašanje deviznih
               varčevalcev morale rešiti v okviru pogajanj pod pokroviteljstvom Banke za mednarodne
               poravnave v Baslu. A realnost je bila na žalost drugačna, saj so predmetne naslednice
               k pogajalski mizi prihajale s figo v žepu. Odgovornost za to, da se vprašanje ni
               rešilo vse do danes, zato nosi sleherna vlada, ki vprašanja ni rešila na ustrezni
               meddržavni ravni in je dopustila, da je zadeva v končno odločite prešla v roke
               Evropskega sodišča za človekove pravice, odgovorne naslednice pa so se skrile za
               tožbenimi zahtevki posameznikov.</p>
               <p>Prav zato smo v Poslanski skupini SMC prepričani, da je 23. člen obravnavanega
               predloga zakona ključnega pomena, saj z njim izvršba sodbe prevzema subsidiarno
               naravo, kar pomeni, da bo Slovenija izpolnjena obveznosti uveljavljala kot zahtevek v
               skladu z relevantnimi določbami sporazuma o nasledstvu. A prvi korak mora
               predstavljati pravočasna izvršitev pilotne sodbe. Zakon pred nami predstavlja
               optimalno sistemsko rešitev, ki ji je nedavno prikimal tudi Odbor namestnikov
               ministra Sveta Evrope. Z njim bo Slovenije verificirane devizne varčevalce poplačala
               v skladu z načelom ohranjanja premoženja, pri tem pa bodo upoštevani in uravnoteženi
               tudi javnofinančni interesi Slovenije na eni strani ter želja upravičencev po
               čimprejšnjem izplačilu na drugi. Zakon tako ne predstavlja kompromisa med
               odgovornostjo in pravičnostjo, temveč oboje obravnava in udejanja v polni meri ter
               celovito.</p>
               <p>V Poslanski skupini SMC bomo zato predlog zakona soglasno podprli, v prihodnosti pa
               bomo nedvomno bdeli nad vlado in slovensko diplomacijo, ki morata nujno poskrbeti, da
               se odgovornost za več kot dve desetletji trajajoče kršitve človekovih pravic pravično
               razporedi med naslednicami nekdanje skupne države. Hvala.</p>
            </sp>
            <sp xml:id="SDZ7-Redna-09-2015-06-22.sp17">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo gospod Janez
               Janša.</p>
            </sp>
            <sp xml:id="SDZ7-Redna-09-2015-06-22.sp18">

               <speaker>JANEZ (IVAN) JANŠA (PS SDS):</speaker>

               <p>Spoštovani!</p>
               <p>Tudi slovenski davkoplačevalci, ki bodo morali plačati teh 400 milijonov evrov, pa
               tega denarja nikoli niso videli ne posredno ne neposredno, so individualne zgodbe.
               Zaradi tega bodo nižje pokojnine, plače, štipendije dijakom in študentom in večji
               razvojni zaostanek Slovenije. Obrazložitev tega zakona je, milo rečeno,
               pomanjkljiva.</p>
               <p>Zato da bi razumeli ta problem, se je treba vrniti v čas konec 80. let prejšnjega
               stoletja, ko je bivša Jugoslavija pokala po šivih in so takratni oblastniki z
               aktivnim sodelovanjem slovenskih politikov izpogajali nov sporazum z mednarodnimi
               upniki. Jugoslavija je bila takrat zadolžena že za preko 20 milijard dolarjev, ta
               sporazum, ki so ga izpogajali, se imenuje novi finančni sporazum oziroma dogovor in
               po njem so po novem vse komercialne banke v bivši Jugoslaviji garantirale za skupen
               jugoslovanski dolg. V ozadju je bila politična odločitev, da je treba, kar se tiče
               odgovornosti do tujih upnikov, Jugoslavijo finančno tako preplesti, da se odcepitev
               nobene od republik ne bo splačala. Hkrati je prišlo tudi znotraj Jugoslavije do
               dogovorov, recimo, med Srbijo in Slovenijo, med takratnima šefoma komunistov v Srbiji
               Miloševićem in Slovenije Kučanom o tem, da je treba Jugoslavijo tudi znotraj finančno
               preplesti in takrat sta dve banki Ljubljanska banka v Sloveniji in Beograjska banka v
               Srbiji dobili politični direktivi, da se samostojne pravne subjekte po drugih
               republikah spremeni v podružnice, v hčerke. Ljubljanska banka Zagreb je bila
               samostojna pravna oseba, za katero je garantirala Narodna banka Hrvaške do leta 1989,
               potem pa je prišla direktiva, da je to treba spremeniti v podružnico in odgovornost
               je padla na Slovenijo in posledično, zdaj vidimo po 26 letih, na slovenske
               davkoplačevalce.</p>
               <p>Leta 1994, ko je to dejstvo postajalo očitno, so isti ljudje, ki so ta problem
               zakuhali, predlagali ustavni zakon. V stari dvorani na tem istem mestu so ga morali
               poslanci sprejeti v nekaj urah, Državni zbor je bil pa zaprt in obkoljen s policijo
               in takrat so se spremenile klavzule, ki so se nanašale na solidarnostno odgovornost
               do varčevalcev in odgovornost Banke Slovenije do teh vlog in takrat je pa v pravnem
               smislu nastal ta problem. S tega vidika sodba Evropskega sodišča ni popolnoma
               krivična, ampak zakuhali smo to sami oziroma so jo sami. Je pa delno krivična, kajti
               iz sodbe izhaja, da se prevzame večji del odgovornosti, za kar je dejansko šlo, večji
               del bremena, izgubljena tožba Ljubljanske banke proti dolžnikov na Hrvaškem na drugi
               strani ta isti princip potrjuje – in tukaj se je treba vprašati po odgovornosti
               tistih, ki so slovensko državo v tem sodnem postopku zastopali. In ljudi, ki jih iz
               Slovenije pošiljamo v to institucijo, ki so v tem konkretnem primeru delali proti
               našem interesu – primerjajte samo prvo in drugo sodbo. Ljudje, ki so botrovali tem
               odločitvam na politični in tehnični ravni, so kasneje povzročili tudi prvo bančno
               luknjo v slovenskem bančnem sistemu in vsaj del njih tudi drugo bančno luknjo v
               višini 8 milijard, o katerih zdaj govorim. Zaradi tega sprejem tega zakona brez teh
               dopolnil, ki smo jih mi predlagali, da se ugotavlja tudi odgovornost, nima
               nikakršnega smisla.</p>
               <p>Naša podpora je vezana podpori tem amandmajem, na tej točki se bo tudi največja
               vladna stranka stehtala. Pred volitvami in tudi kasneje ste govorili, da ste brez
               botrov, če ste brez botrov, boste z mirno vestjo glasovali za tiste amandmaje, ki
               terjajo, da se tukaj odgovarja odgovornost. Če pa botre imate, pa boste to
               zavrnili.</p>
            </sp>
            <sp xml:id="SDZ7-Redna-09-2015-06-22.sp19">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Prehajamo na razpravo o členih in vloženih amandmajih.</p>
               <p>V razpravo dajem 1. člen in amandma Poslanske skupine SDS.</p>
               <p>Kot prvi se je k besedi javil predstavnik Vlade državni sekretar na Ministrstvu za
               finance gospod Metod Dragonja.</p>
            </sp>
            <sp xml:id="SDZ7-Redna-09-2015-06-22.sp20">

               <speaker>METOD DRAGONJA:</speaker>

               <p>Hvala lepa za besedo, gospod predsednik.</p>
               <p>Želel bi samo nekaj komentarjev podati na predstavitve poslanskih skupin in na
               poudarke, ki so bili dani v teh predstavitvah.</p>
               <p>Javnofinančne posledice zakona, tako kot je bilo poudarjeno praktično v vseh
               predstavitvah, so velike. Odgovornost za to, da se to sodba Evropskega sodišča
               učinkovito izvajala, pa je velika. Vlada je poskušala na najboljši način vzpostaviti
               mehanizem, ki bo omogočal verifikacijo starih deviznih vlog, hkrati pa ne bo
               pretirano nalagal administrativnih bremen varčevalcem, ki bodo te zahtevke vlagali.
               Sodelovala je vrsta pravnih strokovnjakov pri iskanju teh rešitev, tako da se bo
               lahko sicer še pokazala kakšna pomanjkljivost v samem izvajanju zakona, računamo pa,
               da v celoti je zakon sestavljen tako, da bo omogočal učinkovito delovanje. Morali pa
               bomo vzpostaviti ustrezno administrativno kapaciteto v skladu s sukcesijo, ki bo to
               omogočala.</p>
               <p>Kar se tiče ene od navedb, da je teritorialno načelo valjalo v Sloveniji za
               varčevalce slovenskih bank, bi želel poudariti, da je teritorialno načelo veljalo za
               varčevalce vseh bank, ki so delovale na področju Republike Slovenije, ne samo
               slovenskih, kar pa v bistvu na samo rešitev iz tega zakona ne vpliva, ker zakon
               pravzaprav pokriva varčevalce stare Ljubljanske banke izven Slovenije v Bosni in na
               Hrvaškem in je namenjen za to, da se uredi izvršitev sodbe Evropskega sodišča za
               človekove pravice.</p>
               <p>To je ključno vodilo, ki ga zasleduje Vlada pri tem, ostalo pa bomo pojasnili še pri
               posameznih amandmajih. Hvala lepa.</p>
            </sp>
            <sp xml:id="SDZ7-Redna-09-2015-06-22.sp21">

               <speaker>PREDSEDNIK DR. MILAN BRGLEZ:</speaker>

               <p>Sedaj pa prosim, da se prijavite za razpravo k 1. členu in amandmaju, ki ga je
               predložila Poslanska skupina SDS, s tem da po ustaljeni proceduri, pri tem se dopušča
               tudi malo širša razprava kot običajno. Prosim za prijavo.</p>
               <p>Besedo ima mag. Dušan Verbič.</p>
            </sp>
            <sp xml:id="SDZ7-Redna-09-2015-06-22.sp22">

               <speaker>MAG. DUŠAN VERBIČ (PS SMC):</speaker>

               <p>Hvala za besedo, spoštovani predsednik. Poslanke in poslanci, predstavniki izvršilne
               veje oblasti, prav lep pozdrav!</p>
               <p>Pred seboj imamo točko dnevnega reda, ki Državnemu zboru ne more biti v ponos. Zakaj
               ne? Ker je to tema, vsebina, katere slovenski izvršilni oblasti po dveh desetletjih
               ni uspelo, da bi zaključila oziroma zaprla zgodbo, imenovano devizni varčevalci
               Ljubljanske banke v Republiki Hrvaški kot tudi Bosni in Hercegovini. Kajti, to se
               vleče iz davnega leta 1991, ko je bila izvedena osamosvojitev Republike Slovenije
               izpod nekdanje skupne države. To je moja kritika tudi ostalim dosedanjim nosilcem
               oblasti. Ni moj namen analizirati in navajati razloge, zakaj slovenska oblast ni
               postorila dovolj, da ne bi prišlo do odločitve Evropskega sodišča za človekove
               pravice. Res pa je, da je ta sodba prišla v času, ko se Republika Slovenija sooča z
               realnostjo, imenovano stabilizacija javnih financ. Izrek sodbe pomeni, da po dolgih
               24 letih bodo še neizplačani lastniki svojih prihrankov, imenovanih devizne vloge,
               prišli do svojega denarja.</p>
               <p>Prav gotovo bi morali v preteklosti nosilci najvišje državne oblasti v Republiki
               Sloveniji več storiti in biti bolj aktivni ter tudi odločni v razdružitvenih
               procesih. Tovrstna pogajanja so potekala med drugim tudi pred Banko za mednarodno
               poravnavo in, kot znano, po drugem krogu pogajanj iz leta 2002 so le-ta zastala, ker
               so takrat zaradi nepripravljenosti sodelovanja Republike Hrvaške zastala predvsem
               zaradi tega, ker so imeli svoj pogled, kako rešiti to odprto vprašanje. Dejstvo je,
               da nas v to prepričuje tudi pred kratkim, če lahko temu tako rečem, odločitev iz
               sodbe Evropskega sodišča v primeru vložene pritožbe Ljubljanske banke za terjatev do
               pravnih oseb. Kar se tiče Republike Bosne in Hercegovine, pa je nekoliko drugačna
               zgodba in preprosto ne smemo pozabiti, da davnega leta 1993 je ta država Ljubljansko
               banko Sarajevo preprosto enostransko podržavila. Samo toliko glede dogodkov izpred
               dveh desetletij.</p>
               <p>Kot rečeno, politika ni bila zmožna v razmerju do novih držav urediti tako imenovanih
               nasledstvenih vprašanj. Dotaknil se bom v tej zvezi še ene zadeve, in sicer da Vlada
               Republike Slovenije ni imela srečne roke, ko je imenovala posameznike, ki so
               zastopali interese naše države. To navajam zaradi spoznanja, ker predmetna sodba kar
               nekako ne upošteva vseh relevantnih dejstev, vezanih na Republiko Slovenijo. Vendar
               poudarjam, da ne glede na vsebinsko odločitev Evropskega sodišča za človekove pravice
               je dolžnost Republike Slovenije, da jo skladno s podpisano Evropsko konvencijo o
               človekovih pravicah v celoti in v postavljenem roku tudi izvede. Treba je priznati,
               da je dokončna in izvršljiva.</p>
               <p>Za predlog zakona, ki je pred nami, kljub morebitnim pomislekom na posamezna
               določila zakona, menim, da je v tem trenutku optimalen za Republiko Slovenijo. Zakaj
               tako mislim? S procesnega vidika imajo še neizplačani devizni varčevalci nekdanje
               Ljubljanske banke Zagreb kot Ljubljanske banke Sarajevo vso možnost, da na
               verodostojen način in v razumnem času uveljavijo to svojo pravico. Kar se tiče
               materialne vsebine predloga zakona, pa sem na stališču, da zaupam presoji Ministrstva
               za finance kot tudi Vlade, da so zakonske določbe dobra pravna podlaga za dokončno
               zaprtje tega nerešenega področja iz novejše zgodovine Republike Slovenije. V to sem
               prepričan tudi zaradi dejstva, ker to zadevo od izdaje sodbe v primeru Ališić iz leta
               2014, kot je bilo že rečeno, vseskozi spremlja izvajanje te aktivnosti Republike
               Slovenije Svet Evrope preko Odbora namestnikov ministrov Sveta Evrope in treba je
               priznati, da je sedanja vlada Republike Slovenije glede na izvrševanje akcijskega
               načrta reševanja te zadeve tudi tekoče seznanjala, nas poslance. Dejstvo je, kot
               rečeno, Republika Slovenija mora to sodbo izvršiti.</p>
               <p>Treba pa je vseeno omeniti, da po pravnem redu Republike Slovenije ne učinkuje ta
               sodba neposredno in zato je treba sprejeti ustrezen zakon, ki bo omogočil poplačilo
               deviznim varčevalcem. Ta predlog zakona o načinu izvršitve sodbe sledi sami sodbi in
               je v danih razmerah, v katerih se nahaja Republika Slovenija, kot sem že omenil ,tudi
               optimalna.</p>
               <p>Bi se pa še dotaknil zaradi dejstva, da ta zadeva z deviznimi varčevalci ni tako
               preprosta, kot se mogoče na prvi moment zdi, naslednjega. Uporabil bom besede in
               stališče znanega člana Evropskega sodišča za človekove pravice Boštjana M. Zupančiča.
               Res je, da ni sodeloval v tem procesu, vendar je zelo pomenljivo njegovo stališče. In
               sicer kot prvo pravi, da je stvar zelo zapletena in se problem pojavlja na treh
               ravneh. Najbolj enostavno je to, da so ti varčevalci imeli hranilne knjižice v
               Ljubljanski banki in je torej popolnoma logično, da je Ljubljanska bank tudi njihov
               dolžnik. Torej stoji na stališču, da je to zgolj civilnopravno razmerje in Veliki
               senat Evropskega sodišča za človekove pravice je to zadevo rešil po tej liniji. Bolj
               zanimivo pa je tretje vprašanje, kar se njega tiče in sicer, sukcesije. Kajti
               Evropsko sodišče za človekove pravice ja zavzelo zelo jasno stališče, da je se v
               prejšnjih odločbah o istem vprašanju v neki smeri tudi tem sledilo.</p>
               <p>Če lahko tako rečem: raziskavo, kam je šel ta denar, je po mnenju omenjenega sodnika
               Evropskega sodišča naredil član Parlamentarne skupščine Evrope prof. ustavnega prava
               iz Nizozemske, ki je bil tudi v zvezi s to zadevo na jugoslovanskem teritoriju.
               Predvsem pa je skušal dognati, kam je šel ta denar, žal mu to ni uspelo. V tem
               kontekstu je mogoče opaziti tudi stališče sodnice Nussberger, ki je izdala ločeno
               mnenje in ugotovila enako, da najverjetneje tega denarja ob razpadu finančnega
               sistema nekdanje države preprosto ni bilo. Tudi to so te okoliščine, za katere menim,
               da so relevantne in samo potrjujejo dejstvo, da zadeva z deviznimi varčevalci ni
               enoznačna. Kot že omenjeno, pa ostajajo še vedno odprte terjatve takratne Ljubljanske
               banke do komitentov, tudi v Republiki Hrvaški.</p>
               <p>Prepričan sem, da bo sedanja vlada Republike Slovenije sledila tudi delu te predmetne
               sodbe, ki nekako zavezuje vse novonastale države, da nadaljujejo z aktivnostjo glede
               reševanja nasledstvenega vprašanja. Sam upam, da se bodo te zadeve v relativno
               doglednem času zaprle in da se ne ukvarjamo kar naprej s preteklimi dogodki. Hvala
               lepa.</p>
            </sp>
            <sp xml:id="SDZ7-Redna-09-2015-06-22.sp23">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Uroš Prikl.</p>
            </sp>
            <sp xml:id="SDZ7-Redna-09-2015-06-22.sp24">

               <speaker>UROŠ PRIKL (PS DeSUS):</speaker>

               <p>Hvala lepa, predsednik. Spoštovane kolegice, spoštovani kolegi!</p>
               <p>Sodba Evropskega sodišča za človekove pravice je dokončna in izvršljiva in Republiko
               Slovenijo zavezuje k njeni izvršitvi. Zdaj, bili mi tukaj zadovoljni ali ne, treba je
               sodbe sodišč seveda spoštovati. Sprejem zakona bo predstavljal finančne posledice, ki
               so daleč od trivialnosti, daleč od zanemarljivosti in gredo v višino 385 milijonov
               evrov. Kot so nam predstavniki Ministrstva za finance zagotovili, je pretežni del teh
               sredstev že vključen v javni dolg oziroma pripravo proračunov za naslednji dve leti.
               Kljub temu je treba zagotoviti še dodatnih 128 milijonov v obdobju izvršitve, to je v
               letih 2016 in 2017.</p>
               <p>Trdno sem prepričan, da so legitimna razmišljanja mnogih izmed vas, da lahko takšen
               znesek pomeni tudi pritisk na pravice socialno najbolj ogroženih, to je prejemnikov
               nadomestil za brezposelne, prejemnikov socialnih transferjev, ne nazadnje tudi
               upokojencev. Pa vendarle mislim, da je ta država sposobna ob izvršitvi sklepa
               Evropskega sodišča za človekove pravice tudi ustrezno poskrbeti za svoje
               najranljivejše ciljne skupine in nikoli nikdar si ne sme pod vprašaj postaviti, na
               tehtnico postaviti, ali bomo to izplačali, ali bomo verodostojni do Evrope, na drugi
               strani pa ne zagotavljali pravice tistim, ki so pomoči države potrebni, ker si je
               sami ne morejo zagotoviti.</p>
               <p>Mogoče še ta zadeva, v obrazložitvi izvedbenega zakona je zapisano, da bo v ta namen
               treba zaposliti dodatno vsaj 30 javnih uslužbencev. Zame in za nas, v stranki Desus
               je to relativno velik znesek oziroma veliko število dodatno potrebnih, da te naloge
               izvede. Če je temu res tako, sem prepričan, da bo teh 30 javnih uslužbencev mogoče
               zagotoviti že v okviru zaposlenih bodisi Ministrstva za finance, bodisi Finančne
               uprave, bodisi širše celotnega sektorja javne oziroma državne uprave in dodatni
               strošek na tem področju ne bo potreben.</p>
               <p>Ob zaključku pa seveda odgovornost, zakaj je ta zadeva tako dolgo trajala, zakaj ima
               tako dolgo belo ali pa sivo brado, če hočete. Seveda treba je vedeti, da sama izvedba
               tega predpisa, sprejetje tega zakona, to ni krivda te vlade, na žalost je ta vlada v
               tem času in tem prostoru, da to sodbo, ki je bila izrečena v lanskem letu, lanskega
               julija, pač mora izvesti. V Poslanski skupini Desus in tudi v stranki Desus nikoli
               nismo bežali od tega, da na odgovornost pokličemo tiste, ki so objektivno in
               subjektivno za kakšno stvar odgovorni ali pa, če hočete, da postavimo pred sodišče,
               pred roko pravice tiste, ki so se pri svojih dejanjih pregrešili. Absolutno je treba
               tudi na tem področju poklicati na odgovornost tiste, ki so, bom grdo rekel, zakuhali
               385-milijonsko luknjo, vendar pa smo prepričani, da predmet tega izvedbenega zakona
               ni to, da na tem mestu pokličemo na odgovornost, da na tem mestu definiramo in zadevo
               problematiziramo, ampak da to lahko peljemo vzporedno in učinkovito. V vsakem primeru
               bolj učinkovito, kot smo pred roko pravice vabili ali pa skušali spraviti nekatere
               druge odgovorne na drugih področjih.</p>
               <p>Prepričan sem, da se bo Slovenija izkazala za korektno državo, da bo pravnomočno
               sodbo spoštovala in da bodo ljudje, ki teh svojih deviznih vlog niso videli, le-te
               lahko dvignili v naslednjem dveletnem obdobju. Pri tem pa še enkrat opozarjam, ob tem
               ne sme biti pod vprašaj postavljen socialno-ekonomski položaj najranljivejših ciljnih
               skupin, zato bo Desus tukaj trdno na tem vztrajal in trdno nad tem tudi bdel. Hvala
               lepa.</p>
            </sp>
            <sp xml:id="SDZ7-Redna-09-2015-06-22.sp25">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Janezu Janša.</p>
            </sp>
            <sp xml:id="SDZ7-Redna-09-2015-06-22.sp26">

               <speaker>JANEZ (IVAN) JANŠA (PS SDS):</speaker>

               <p>Hvala lepa za besedo še enkrat.</p>
               <p>Mi tukaj predlagamo k 1. členu dopolnilo, ki se glasi: "Ta zakon določa tudi
               opredelitev odgovornosti nosilcev javnih funkcij in državnih organov pri ravnanjih
               oziroma opustitvah ravnanj, zaradi katerih je breme odplačila neizplačanih deviznih
               vlog varčevalcev Ljubljanske banke, d. d., padlo na ramena slovenskih
               davkoplačevalcev." V obrazložitvi je natančno navedeno, da to zajema vse tri faze, v
               okviru katerih je prišlo do rezultata, ki bo zdaj v obliki skoraj 400 milijonov evrov
               dodatnih stroškov, in to v rekordno kratkem času naložen na ramena slovenskih
               davkoplačevalcev. Vseh. Ni pa to seveda edina škoda, ki je tukaj nastala. V
               materialnem smislu je bistveno večja škoda zaradi teh odločitev nastala s tem, ko je
               bilo slovenskim bankam desetletja preprečeno normalno delovanje v okolju in kjer so
               imela visok renome. Sedaj 10 tisoč, 600 tisoče vlog varčevalcev v teh bankah na
               Hrvaškem in v Bosni in Hercegovini priča, da so bile to banke, ki so imele tam, kot
               se temu reče, verodostojnost in sidro in preračunano v komercialno škodo, ki je
               nastala – sedaj če preračunamo v komercialno škodo, ki je nastala, v medijih je bilo
               večkrat že poizkus, da se ta izračun naredi s strani strokovnjakov –, je tukaj
               slovenski komercialni bančni sistem izgubil milijarde evrov. Milijarde evrov zaradi
               tega, ker sta bila zapravljena dva najbolj perspektivna trga za delovanje slovenskih
               bank.</p>
               <p>Kam je šel denar? Kot rečeno, za Ljubljansko banko Zagreb, ki je bila samostojna
               pravna oseba, vpeta v hrvaško zakonodajo z vsemi garancijami, ki jih je hrvaška
               republika dajala za svoje banke, in ni bila podružnica oziroma hčerka Ljubljanske
               banke do leta 1989. Ta banka je sprejemala vloge varčevalcev, pravnih in fizičnih
               oseb, in ta denar tudi posojala hrvaškim podjetjem. Saj Ljubljanska banka Zagreb ima
               približno enako vsoto, kot jo dolguje do varčevalcev, tudi terjatev do hrvaških
               podjetij, skoraj do 10 milijonov evrov natančno se ta vsota izenači. Se pravi, ta
               denar je bil plasiran v hrvaško gospodarstvo, večino. Ampak očitno, glede na to, že
               prej citirano sodbo tega istega sodišča, kjer je pa Ljubljanska banka izgubila proti
               enim od hrvaških podjetij, se tega denarja ne bo videlo. Najmanj, kar je, najmanj,
               kar bi morala slovenska država in pravobranilstvo zastopati, ko je branilo interese
               Republike Slovenije na sodišču, bi morala biti neka sorazmernost, da se približno v
               enakem času pride do teh odločitev, ne pa, da bo sedaj Slovenija v rekordnem času vse
               plačala oziroma bodo to plačali slovenski davkoplačevalci, teh terjatev pa ne bo. Če
               je bila banka naša, potem so naše tudi terjatve, ne samo dolgovi. Tukaj se pa
               pristaja na to, da so terjatve slovenske oziroma da so dolgovi slovenski, terjatve do
               hrvaških podjetij pa ne obstajajo. Po sodbi tega istega sodišča, ki nam je naložilo
               ta izvedbeni zakon, očitno ne.</p>
               <p>Ampak tukaj je velika odgovornost na tistih, ki so slovenske interese na sodišču
               zagovarjali. Rekel sem že prej, primerjajte prvo in drugo sodbo in boste videli
               razliko kot noč in dan. Izvirni greh je pa v silnem strahu tistih, ki so dali
               politično direktivo, da se samostojne pravne osebe, v tem primeru Ljubljanske banke,
               ki so obstajale v drugih republikah, spremenijo v podružnico, bile politična
               direktiva, v vodstvu takratne Ljubljanske banke je nastal odpor, dali so delati
               ekonomski elaborat, ali se to izplača ali ne, ta elaborat je pokazal, da se to ne
               splača, da Jugoslavija poka po šivih, da se s tem po nepotrebnem prevzemajo neke
               obveznosti, ki so lahko silno visoke, ampak uprava Ljubljanske banke je potem kljub
               temu elaboratu poslušala politiko direktivo. In oseba, ki je podpisala ta elaborat,
               je domnevno potem storila samomor oziroma je padla z balkona.</p>
               <p>V silnem strahu, ker so bili spomini še sveži, pa verjetno je takrat še nekaj več
               dokumentov obstajalo, da se o tem ne bi preveč razpravljalo, je bila potem sprejeta
               ta sprememba Ustavnega zakona za izvedbo temeljne ustavne listine. V tej knjižici je
               originalna verzija, v tej pa je verzija, ki je bila sprejeta skoraj pred natančno 21
               leti oziroma uveljavljena 27. junija 1994, kjer pa je poleg tega, da se je
               bypassiralo te obveznosti in predvsem vprašanje odgovornosti brez razmišljanja o tem,
               koliko bo to enkrat stalo slovenske davkoplačevalce, spremenilo tudi tisti ključen
               člen, ki je prej vezal kakršnokoli solidarnostno odgovornost Slovenije do terjatev iz
               ostalih delov bivše države na sporazum o nasledstvu. Mi smo 25. junija 1991 sprejeli
               odločitev, v kateri piše, da bo Slovenija sicer plačala ves tisti jugoslovanski dolg,
               ker je bil denar porabljen pri nas in tudi sorazmeren dolg, nelocirani dolg, se pravi
               tam, kjer smo bili skupni garant, vendar na podlagi sporazumov o nasledstvu, s
               katerim bo Slovenija tudi dobila terjatve oziroma delež na skupnem premoženju. Do
               junija leta 1994 seveda Slovenija ni nič plačevala, ker ni bilo tega sporazuma in je
               bilo jasno, da vztrajanje na takem stališču predstavlja pritisk na ostale deležnike
               in da bo lažje priti do sporazuma, če ne bo nihče enostransko prevzemal obveznosti.
               Potem so poslanci tukaj praktično pod prisilo, brez tega da je bilo slovenski
               javnosti kadarkoli resno pojasnjeno, sprejeli to spremembo in po tem novem ustavnem
               zakonu za izvedbo temeljne ustavne listine pa ta odgovornost ni več vezana oziroma
               prevzemanje teh obveznosti do predelov bivše Jugoslavije ni več vezano na
               nasledstveni sporazum, ampak je to črtano. Potem je Slovenija najprej podpisala sama
               sporazum s tujimi upniki, kjer je prevzela celoten alocirani dolg v skladu s tem NFS,
               se pravi novim finančnim sporazumom iz leta 1988, hkrati pa še skoraj 54 %
               nelociranega jugoslovanskega dolga. Ne 16 %, kolikor je takrat znašal naš delež v GDP
               oziroma skoraj 17, niti 8 %, kot nas je bilo prebivalcev, niti 30 % kot je bil delež
               Slovenije v zunanji trgovini bivše države, ampak skoraj 54 %. Ob tem so se dogajale
               silne mahinacije, tako imenovane, takrat se je ta skovanka sploh rodila, slovenske
               udbomafije z odkupom teh jugoslovanskih dolgov, katerih cena je na sivem trgu, potem
               ko je Slovenija separatno podpisala ta sporazum s tujimi upniki, kar pa je omogočil
               ta sprememba ustavnega zakona, izjemno poskočile, prej pa se je jugoslovanski dolg
               prodajal tam po 20 centov za dolar. Slovenske banke, ki so bile takrat v sanaciji, so
               tukaj izgubile veliko milijonov, profitirala so pa neka podjetja tam v zamejstvu, ki
               so se štela v tako imenovani Saftijev krog, danes je to KB1909 in ne vem kaj še
               vse.</p>
               <p>Če pogledate na imena, ki so takrat nastopala v temu času v Banki Sloveniji, v
               Ljubljanski banki, v teh institucijah, pridemo do istih imen, ki so botrovala tudi
               tej tako imenovani finančni integraciji Jugoslavije, da odcepitev ne bo mogoča, ali
               pa ki so ne nazadnje vrtala tudi to zadnjo bančno luknjo. Ne bom zdaj našteval teh
               imen in priimkov, ampak o tem je bilo že veliko napisanega in teh stvari ni problem
               rekonstruirati. Zdaj vidim, da nekateri tukaj z zelo velikimi očmi poslušajo, povem
               naj, da to govorim tudi tej dvorani verjetno že petdesetič, v dvajsetih letih smo mi
               na to stalno opozarjali. Ko sem bil v vladi leta 1994, smo kot edina stranka
               nasprotovali tem spremembam, zaradi tega se je kasneje zgodila Depala vas. Ni
               slučajno, da je bil ta ustavni zakon spremenjen nekaj mesecev oziroma takoj, ko je
               bilo to mogoče tehnično pripraviti, potem ko so našo stranko takrat izgnali iz
               vlade.</p>
               <p>No, danes imamo na mizi račun; del tega računa, pravzaprav manjši del tega računa,
               ker večji del materialnih in finančnih posledic je mogoče šteti v komercialno škodo,
               ki je nastala v slovenskih bankah, ker na Hrvaškem in v Bosni in Hercegovini sploh
               niso mogla delovati, pa številnim slovenskim podjetjem, kjer zaradi tega slabega
               imidža, ki se je delal v slovenski ekonomiji ves ta čas v obeh republikah – verjetno
               se je marsikdo med vami sam srečal s tem problemom neposredno – tudi ni bilo mogoče
               takšno poslovanje, kot bi sicer bilo. Dolgo časa ne. Potem se je malo pozabilo, ampak
               prvih deset let je bil to velikanski problem. Vse zaradi tega bega pred
               odgovornostjo. Tisti, ki so predlagali, recimo minister Gaspari, ki je bil takrat
               finančni minister in je podpisal to spremembo ustavnega zakona, je finančnik, bil je
               viceguverner jugoslovanske narodne banke, ko se je pravzaprav snoval ta novi finančni
               sporazum s tujimi upniki, ko je bil tisti srbski vdor v jugoslovanski monetarni
               sistem, ko je prihajalo do teh tako imenovanih integracij, se pravi sprememb statusa
               samostojnih bank v podružnice, in on je amater. Vedeli so, kakšne bodo posledice za
               slovensko trgovino, za slovenska podjetja, predvsem pa slovenski bančni sistem na
               Hrvaškem in v Bosni in Hercegovini, če se to sprejme. Vedeli so, da bo škoda večja od
               tega, kar bo na koncu prišel neposredni račun, ki se vidi, in tega imamo danes, bom
               rekel, tukaj. Ampak kljub temu so to predlagali, ker je bil takrat silen strah, da
               vse to pride na dan. Silen strah je bil. To je bilo leto 1994, ko so bili spomini še
               sveži, mnoge priče še žive in zaradi tega je bila takrat tudi tajna seja.</p>
               <p>Zdaj pa vidim, da se je v glavnem vse to pozabilo. Tukaj je kolegica govorila, se je
               treba povezati s Srbijo, ker imajo oni enak problem. Ja, seveda samo Slovenija in
               Srbija imata ta problem, ker drugi tega niso delali. Tudi hrvaške banke so imele
               izpostave oziroma so imele banke po drugih republikah, ampak so jih pustile kot
               samostojno pravno osebo. Pa makedonske tudi pa bosanske tudi. Zakaj oni nimajo teh
               problemov? Ker niso spreminjali statusov, ker niso sodelovali v tej igri ključnih
               ljudi, ki so razumeli, kaj je ekonomija, to je treba priznati, in so želeli otežiti
               oziroma so želeli ohraniti Jugoslavijo. Zagotovo bodo s strani Združene levice dobili
               pohvalo, ker smo prej slišali, da to, da smo vzeli tujim varčevalcem, je kraja, to,
               da pa smo svojim jemali pa kradli, se pravi pri nacionalizaciji, to pa ni bila kraja.
               Tako da to … Se pravi, bo tudi takšno dejanje z lahkoto pozdravljeno.</p>
               <p>No, in če hočete še, bom rekel nekaj konkretnih ali pa zadnji konkretni argument, da
               je tukaj šlo v ozadju za politično igro … Verjetno ste vsi kdaj že slišali ali pa
               brali, da denar, ki so ga imeli predvsem hrvaški varčevalci v Ljubljanski banki, za
               vse ni bil tako zaklenjen; za deset tisoč je bil, ampak Slaven Letica je javno
               povedal, da je prosil Milana Kučana, in je dobil vlogo nazaj izplačano. Enako Budimir
               Lončar – 200 tisoč mark. Niso bili vsi v enakem položaju. To sta dva javno znana
               primera, verjetno jih je bilo še na desetine, ker je šlo to po tej politični liniji,
               pa Milan Kučan ni bil niti šef uprave, niti šef nadzornega sveta ne Ljubljanske banke
               d. d., ne Nove Ljubljanske banke d. d. Mislim, da bi vseeno ob tem računu, ki je
               sedaj zelo konkreten, ki je prišel, te ljudi morali malo povprašati po
               odgovornosti.</p>
            </sp>
            <sp xml:id="SDZ7-Redna-09-2015-06-22.sp27">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Jani Möderndorfer.</p>
            </sp>
            <sp xml:id="SDZ7-Redna-09-2015-06-22.sp28">

               <speaker>JANI (JANKO) MÖDERNDORFER (PS ZaAB):</speaker>

               <p>Hvala lepa, predsednik.</p>
               <p>Že na Kolegiju sem opozoril predsednika Državnega zbora, da se bo to zgodilo, kar
               imamo danes pred seboj danes na seji. To pa je predvsem ne toliko, da se vprašamo,
               kaj in kako in na kakšen način bomo izpeljali ta zakon, ampak predvsem, da se bo
               zadeva peljala v smeri odkrivanja, kdo je pravzaprav kriv. Takoj na začetku, da se
               razumemo, da ne bo potem kakšnih prav velikih diskusij in dilem okoli tega, nimam nič
               proti, daleč od tega!. Naj se jih odkrije. Bojim pa se, da na način, tako kot ste
               predlagali, seveda, več stvari ne bo zdržalo.</p>
               <p>Prvič, 20 let po tem, kar se je zgodilo, mislim, da s pravnega vidika – sicer nimamo
               mnenja Zakonodajno-pravne službe o teh amandmajih, ali so sploh zakoniti ali ne
                  – ne vem, kako bomo mi gledali nazaj za toliko let in nekomu očitali
               in dokazovali, ali je res kriv oziroma ali lahko sploh izpeljemo postopke. To je prvi
               problem. Zato se sprašujem, kakšen smisel ima to sploh.</p>
               <p>Drugič, eno je ugotavljanje kaznivega dejanja, drugo je pa ugotavljanje politične
               odgovornosti. Za politično odgovornost se ve, kakšne inštrumente se uporablja v
               Državnem zboru oziroma v politiki. Imamo preiskovalne komisije, predvsem pa je treba
               priti na dan z imeni in priimki in resnimi argumenti in papirji. Danes sem tukaj
               skupaj z vsemi vami poslušal poslanca Janeza Janšo, ki je pripovedoval tako kot eno
               filmsko zanimivo zgodbo, ki se je dogajala 1994. leta. Ni pozabil dati vseh lepih
               pridevnikov, kako je ponoči državni zbor zasedal na nujni seji, policija je varovala
               … Skratka, da še bolj teatralično vse skupaj deluje. Ni pa pozabil, toliko je bil pa
               fer, seveda, da ni povedal, da je bil takrat tudi v vladi in oni takrat izstopil iz
               vlade, čeprav je vedel, da to ni v redu, in čeprav je vedel, da bo račun izstavljen
               20 let kasneje. Danes v tem parlamentu samo dva sedita oziroma ta hip tudi ta dva ne
               več, gospod Battelli in gospod Janez Janša, ki sta šla oba itak ven, ker mislim, da
               bi bilo fino, če bi tu notri sedela in spremljala to sejo, glede nato, da sta edina
               iz tistega obdobja, ki vesta, kaj se je v resnici res dogajalo, za vse nas je samo
               klet pomembna, ker edino v kleti imamo zapise, kdo je kaj res rekel in kdo ne, in kar
               dolgi so, in kako je kdo glasoval.</p>
               <p>Zraven tega naj povem še nekaj, tisto, kar se mi zdi zelo pomembno. Namreč, mi se
               bomo enkrat resno mogli odločiti, ali bomo spoštovali Evropsko sodišče za človekove
               pravice – in danes imamo pred seboj zakon, ki bo govoril o tem, kako izpeljati
               rešitev, ki je na podlagi odločbe Evropskega sodišča. Po drugi strani pa zaradi mene
               kadarkoli – ker za to se ne mudi in Vlada je predlagala nujni postopek, ker za
               ugotavljanje politične odgovornosti res ne potrebujemo nobenega nujnega postopka –,
               zato da se bomo tudi vsi ostali lahko seznanili z dejstvi, o katerih je danes nekdo
               tako na pamet z dvema rdečima knjižicama ustave – ena je rdeča, ena plava – metal ven
               in jih ne moremo niti preveriti, ali držijo, kaj ne drži. Predvsem ne gre za to, da
               mu ne bi verjel, da se ne bomo narobe razumeli, ampak, saj veste, vsak vsako resnico
               po svoje interpretira, kaj se je v resnici res takrat dogajalo. Zato ima vedno lahko
               zgodba dve plati.</p>
               <p>Poleg tega je treba vedeti še nekaj, kar je za mene zelo pomembno. Ko smo tukaj
               obravnavali predlog sheme izplačevanja za izbrisane, podobnega amandmaja za
               odgovornost, politično odgovornost tistega, ki je zakuhal to, da bomo v Sloveniji
               plačevali več deset tisočim izbrisanim, ni bilo nobenega predloga o amandmaju s te
               strani o ugotavljanju politične odgovornosti. Kdo pa je to zakuhal? Zanimivo, ne? Vas
               zanima samo ene plati in to tiste, ki vas zanimajo; tam, kjer se vi vidite, da bodo
               fino rešljive v smislu nabiranja političnih točk. Namreč, zakaj to omenjam? Ne zato,
               ker bi, ločil ta dva zakona. Ne! Evropsko sodišče za človekove pravice v obeh
               primerih nalaga odgovornost in je razsodil, kdo mora nositi te posledice. Sedaj se
               moramo pa mi vprašati, ali bomo v tej državi, v parlamentu sprejemali zakone, ki bodo
               imeli za ene odločitve takšne vatle, za druge pa drugačne vatle. Pri enih bomo
               ugotavljali politično odgovornost, pri drugih pa ne bomo ugotavljali politične
               odgovornosti. Jaz nimam nobenih botrov, daleč od tega. ampak se bojim, da nismo čisto
               dobro resno slišali, kdo nam je naložil to kazen in zakaj jo danes obravnavamo po
               nujnem postopku. Evropsko sodišče za človekove pravice! Vse ostalo, interpretacije,
               kaj je bilo, kaj ni bilo, smo imeli časa 20 let dokazovati. Zakaj te zgodbe prej
               niste odprli pa opozarjali? Že prej bi lahko preiskovalko naredili. V vseh mandatih
               je stranka SDS tukaj prisotna. Nikoli tega vprašanja niste odprli. Danes, ko je
               prišel in vehementno rečemo, prišel je račun za tisto, kar smo mi opozarjali, da se
               bo zgodilo. Lepo vas prosim, mislim, da danes ni čas za takšen način komunikacije. In
               ne nas imeti vse skupaj za nore, ker to res več nikamor ne pelje. Predlog Vlade, ki
               ga je pripravljala delovna skupina, je, da na takšen način poplačamo tisto, kar
               moramo narediti. Čas, da pa ugotavljamo z argumenti, dejstvi in dokazi, ker danes,
               mimogrede, nisem slišal niti enega imena, priimka, kdo je kriv, razen kdo je komu –
               naj bi – naročil, da naj nekaj izplača. Tri imena sem slišal: Kučan, Lončar, pa še
               eden, nisem si niti zapomnil. To je vse, kar sem slišal; vse ostalo, neke skupine,
               botri – in spet smo tam, kjer se reče, kar tako malo povprek bomo malo metali, kdo je
               spet kaj kriv in kdo ne, in zarote od 80. let, ki se naprej že vlečejo. V 80. letih.
               1980. leta sem bil v osmem razredu osnovne šole. Ne se hecat! Jaz nič ne vem, kaj je
               takrat bilo. Vem pa, da na sodišču zdrži samo tisto, kar se da dokazati, in tožniki
               so dokazali in mi moramo te pravice popraviti. Upam, da bo to seveda stalo čim manj
               Slovenijo, ne čim več. Upam. Ampak, če bomo takole delali, ne bo šlo.</p>
               <p>Izgleda, da na vsak način poskušate skozi stranska vrata pripeljati neko zgodbo –
               sicer nimam osebno nič proti njej, je čas in če je kje, je v parlamentu prostor, da
               se odkrijejo politične odgovornosti, zagotovo, vendar uporabite druge inštrumente:
               preiskovalna komisija, vložite zakon, povejte, na kakšen način, pa po možnosti naj bo
               še zakonit, ne da bomo spet nekaj sprejemali, kar bo potem kasneje na ESČP padlo.
               Hvala lepa.</p>
            </sp>
            <sp xml:id="SDZ7-Redna-09-2015-06-22.sp29">

               <speaker>PREDSEDNIK DR. MILAN BRGLEZ:</speaker>

               <p>Hvala lepa.</p>
               <p>Želi še kdo razpravljati? Prosim, da se prijavite.</p>
               <p>Besedo ima gospod Franc Breznik.</p>
            </sp>
            <sp xml:id="SDZ7-Redna-09-2015-06-22.sp30">

               <speaker>FRANC BREZNIK (PS SDS):</speaker>

               <p>Spoštovani predsednik, najlepša hvala. Spoštovani kolegice in kolegi!</p>
               <p>Zakon o načinu izvršitve sodbe Evropskega sodišča za človekove pravice v zadevi
               številka 60642/08, ki ga imamo pred seboj, je nekaj, kar imenujem cena sestopa z
               oblasti bivšega enopartijskega sistema. Nič se ni dogajalo tako, ad hoc, ampak vse se
               je dogajalo, lahko rečem, programirano. Mislim, da je zgodbo vlog varčevalcev
               takratne Ljubljanske banke gospod Janez Janša danes predstavil. Predstavil je tudi, v
               katerem obdobju je nastala, kdaj je nastala in kakšne posledice je imela. Treba se je
               spomniti, da ni bila to samo zgodba statusnega preoblikovanja teh dveh podružnic, to
               je bila tudi zgodba ustanavljanja številnih bypass podjetij v tujini, kjer so
               nekatera naša podjetja imela celo vrsto podružnic, odtok tega denarja tudi za tako
               imenovane, kasneje po preoblikovanju mame, ne samo hčerk, na Hrvaškem in v Bosni in
               Hercegovini. Vse to je rezultiralo to luknjo tudi potem v začetku 90. let, ko smo
               ugotovili prvo bančno luknjo.</p>
               <p>Tudi sam se strinjam, da se zavedamo vsi skupaj, da je sodba pilotna, da velja "ergo
               omnes" in da moramo najti neko najbolj ugodno rešitev za Slovenijo. Me pa zelo skrbi,
               da ste nekateri kolegi in kolegice nekako zadržani do tega, da bi se preiskovalo
               odgovornost ljudi, ki so to počeli in so bili krivi za to. Poglejte, vsak dan, ko
               vklopite televizijo, imate številne oddaje o nekih nesrečah, ki se dogajajo,
               predvsem, recimo, letalskih nesrečah. Tisti, ki preiskujejo tako nesrečo, je ne zato,
               da bodo rešili poškodovane in največkrat tragično preminule, ampak da se to ne bi
               nikoli več zgodilo, da bi se ugotovilo, ali gre za sistemsko napako ali gre za
               človeški faktor. Poglejte, to naše letalo, ki se ne imenuje boeing, ki se ne imenuje
               airbus, ampak se imenuje slovenske banke, je zgrmel že tretjič. Zadnjič, ko je
               zgrmel, lahko to škodo, ki je ne moremo ocenjevati preko človeških življenj ali žrtev
               ali poškodovanih, ampak jo lahko ocenjujemo preko denarja, preko izgub, preko odpisov
               in posledično tudi preko življenja ljudi, ki bodo živeli slabše, tako upokojencev,
               mladih in tudi tistih, ki so polno zaposleni v tem času. Pomeni tudi neko prihodnost
               te države. In to, da nekateri o argumentih, ki jih je predstavil gospod Janez Janša,
               govorite o tem, da gre ponovno za neko zgodbo, kjer peljemo vas, kolegice in kolegi,
               v neko stransko ulico, je seveda totalno neodgovorno. Sam sem vedno na strani, da se
               to odgovornost mora odkriti. Ta odgovornost ima velike posledice. To je odgovornost
               naše tranzicijske zgodbe, to je tudi zgodba naše tranzicije. Po mojem mnenju je bila
               programirana, po mojem mnenju je šla točno po določenem scenariju in s celo vrsto
               ljudi, ki danes sodijo med najbogatejše Slovence, se morajo naši državljani in
               državljanke spraševati vedno in znova, zakaj so ti ljudje, ki so bili nekoč nam
               enaki, danes najbogatejši. Kdo jim je pri tem pomagal? Ali so do tega premoženja
               prišli zaradi svojih sposobnosti, svojih podjetniških sposobnosti ali preko dejanj,
               ali so do tega prišli, ker so bili na strani nekaterih ljudi, ki so to tranzicijo,
               lahko rečem, nekako programirano vodili? Tudi ta zgodba sodi med zgodbe, jaz pravim,
               slovenske tranzicije. In ugotavljanje načrtnega sestopa z oblasti takratne politike
               je, lahko rečemo, zelo enostavno – vemo, katera stranka je vodila ta narod 45 let v
               tistem jugoslovanskem režimu, kdo so bili nosilci najvišjih političnih funkcij. V
               bistvu je zgodba zelo enostavna. Torej, ne nasedajmo tistim, ki govorijo, da smo vsi
               enaki, vsi smo enako krivi. Nismo vsi enako krivi! Nekateri so imeli za to zgodbo
               velik interes, ki se je na koncu ne nazadnje pokazal tudi leta 2004, ko se je ta
               neuspela tranzicija že uspela kazati preko Foruma 21 – mi smo tisti, ki smo
               najbogatejši, mi smo zmagovalci tranzicije … Ta Forum z vsemi udeleženci, tistimi, ki
               so bili včeraj isti kot mi in ki so v nekaj letih postali, lahko rečemo, nosilci ali
               pa najbogatejši Slovenci, se je kazalo torej točno v eni politični druščini teh
               soljudi. Ta sistem je tudi danes nasedel.</p>
               <p>Zato se mi zdi pomembno to poudariti, preden bomo nadaljevali z današnjo sejo,
               preden bomo nadaljevali z razpravo o amandmajih, ki smo jih v Slovenski demokratski
               stranki pripravili, je pomembno, da spregovorimo morda tudi ali bomo kdajkoli
               preiskovali ali bomo vedno zamahnili z roko, ponavljali, spoštovane kolegice in
               kolegi, iste napake in šli naprej. Torej, ne gremo nazaj, gremo naprej. Ali se vam
               zdi, da je ta politika na mestu? Za mene osebno ni. Moramo se zavedati, katere so
               bile te napake, kdo je bil odgovoren, da so se te napake, lahko rečem, programirano
               naredile, in ali je kdaj v življenju za to odgovarjal? Mi imamo celo vrsto dejanj v
               tej novi državi, ki jih odkrivamo in nikoli ne najdemo krivca. Stalno se ta kriva,
               spoštovani kolegice in kolegi, socializira. Resne pravne države, tam, kjer velja neka
               vladavina prava, se pa krivda v največji meri vedno individualizira. To je razlika,
               zakaj pri nas tudi vladavina prava ne deluje v takšni meri.</p>
               <p>Sedaj je čas, sedaj je tisti zadnji čas, da začnemo tudi odkrivati te napake
               preteklosti: kdo, zakaj, kdaj, na katerem času in zaradi katerega interesa. Mislim,
               da se odgovori odpirajo. Odgovori se nam odpirajo in jih, lahko rečem, vsaj na prvi
               pogled že poznamo. Zato predlagam, da v nadaljevanju morda tudi vi razmislite o neki
               preiskavi in tudi podprete amandmaje, ki bodo predstavljeni s Slovenske demokratske
               stranke. Najlepša hvala.</p>
            </sp>
            <sp xml:id="SDZ7-Redna-09-2015-06-22.sp31">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Marko Pogačnik.</p>
            </sp>
            <sp xml:id="SDZ7-Redna-09-2015-06-22.sp32">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za dano besedo. Kolegice in kolegi!</p>
               <p>Uvod razprave sem nameraval začeti s konkretnimi zadevami v zvezi z amandmajem in s
               predlaganim zakonom, vendar glede na predhodne razpravljavce, predvsem nekaj iz
               stranke SMC in iz stranke Zavezništva Alenke Bratušek, bi pa nekaj zadev posvetil
               tudi temu.</p>
               <p>Slišali smo, ne ukvarjajmo se s preteklimi dogodki … Vendar, pretekli dogodki imajo
               finančno posledico za davkoplačevalce danes in pa jutri. Zaradi tega se moramo
               ukvarjati tudi s preteklostjo. Zdaj, mi se ne ukvarjamo s preteklostjo takrat, kadar
               ni nekih finančnih posledic. Nekdo je izrazil termin: SDS kar malo povprek nekaj meče
               … Poglejte, mi ne mečemo nič povprek, ampak na mizi v Državnem zboru imamo zakon,
               katerega osnova je odločba Evropskega sodišča za človekove pravice v Strasbourgu, ki
               bo slovenske davkoplačevalce stal najmanj 385 milijonov, in nekateri poslanke in
               poslanci pravijo, da SDS meče kar vse skupaj malo povprek … Spoštovani, govorimo o
               približno štiristotih milijonih. Štiristo milijonov evrov, ki bodo šli nekam drugam,
               namesto da bi šli v sistem javnega šolstva, sistem javnega zdravstva. Po petih
               milijardah evrov, ko smo že sanirali davkoplačevalci, bi rekel, dve največji
               sistemski banki NLB, NKBM, Abanko … Zdaj smo dobili še nov račun za dogodke in za
               odločitve, ki so bile sprejete približno dvajset let nazaj.</p>
               <p>Zame je, bi rekel totalno presenečenje, da nekateri danes tako med poslankami in
               poslanci, predvsem pa bi rekel, komentarji dogodkov izpred enega leta, ko je Evropsko
               sodišča za človekove pravice dalo to sodbo Sloveniji, da so izrazili mnenje, kako so
               presenečeni nad to odločitvijo. Kako so presenečeni. Spoštovani, poglejte, osebno pa
               nisem bil preprečen predvsem iz več razlogov, in sicer v Sloveniji se bomo enkrat
               morali zavedati, da so v Evropi lastninske pravice zaščitene. In tukaj je šlo
               izključno za lastninsko pravico in lastninska pravica je eden izmed temeljev pravnih
               aktov v Evropi. Samo v Sloveniji je lastninska pravica tako-tako; nekateri bi jo
               imeli, nekateri je ne bi imeli. Po drugi strani, zakaj ni bilo presenečenje? Zaradi
               tega, ker v teh 20 letih, ko se je ta spor vlekel, so nekateri posamezniki imeli
               dostop do teh sredstev, ki so bili v Ljubljanski banki Zagreb oziroma Ljubljanski
               banki Sarajevo in to so verjetno vse tudi podlage, na osnovi katerih je sodišče za
               evropske človekove pravice v Strasbourgu presodilo. In ne nazadnje vrsta
               strokovnjakov je opozarjala že pred časom, da je velika napaka Slovenije, da gre v
               postopkih pri varčevalcih Ljubljanske banke za vprašanje nasledstva. Vrsta
               strokovnjakov je na to opozarjala, da tukaj ne gre za vprašanje nasledstva in da bi
               Slovenija morala to zadevo reševati drugače.</p>
               <p>Nekateri so celo rekli, da gre za eno izmed največjih napak v zgodovini Slovenije.
               Vemo tudi, vsaj iz medijev, da je bila takrat vrsta predlogov, da bi se te varčevalce
               Ljubljanske banke poplačalo. Vendar ne! Nekateri posamezniki so vztrajali na tem, da
               je to vprašanje slovenskega nasledstva in račun imamo izstavljen na mizo danes. Ampak
               računa nimajo izstavljen na mizi tisti, ki so to zadevo zakuhali oziroma jo
               povzročili, ampak ponovno, tako kot je v Sloveniji že v navadi, da nihče ne prevzame
               odgovornost, ampak bi rekel, vse gre v breme davkoplačevalcev.</p>
               <p>Mislim, da bi morali tukaj razrešiti tudi to vprašanje, ali drži tisto dejstvo, da
               je bil predlog na takratni vladi oziroma ministrstvu za finance in pa tudi pri
               upravah že potem Nove Ljubljanske banke, da se je pač tudi Hrvaška politika
               strinjala, da se en del lahko teh varčevalcev poplača, vendar slovenska odgovornost
               oziroma tisti, ki so sprejemali odgovornost v Sloveniji, se s tem niso strinjali.
               Lahko beremo, recimo, zanimiv intervju Boža Dimnika, ki je izrazil takrat, da je bil
               pri določenih pomembnih krogih v Sloveniji in dobil tako, bi rekel, zeleno luč s
               strani Tuđmana in s strani Mesića, da se ta zadeva poplača, vendar v Sloveniji nihče
               ni hotel tega narediti. Danes imamo račun za približno 400 milijonov evrov na mizi,
               po drugi strani pa sem prepričan, da se je naredila Sloveniji še velika velika
               poslovna škoda. Vsi vemo, da zaradi teh dogodkov Nova Ljubljanska banka ni morala
               poslovati na Hrvaškem, Ljubljanska banka je bila takrat eden izmed regionalnih
               playerjev na področju bančništva in sem prepričan, da v primeru, da bi omogočili
               obstoj Nove Ljubljanske banke in delovanje Nove Ljubljanske banke na Hrvaškem, da bi
               ta naša banka lahko postala ena izmed največjih bank jugovzhodne Evrope.</p>
               <p>Ne nazadnje, zaradi vseh teh dogodkov tudi vrsta slovenskih podjetij ni imela dostop
               do poslovanja na Hrvaškem. Ključni razlog, zakaj ne – poplačajte varčevalce
               Ljubljanske banke in zadeve se bodo spremenile. To se je dogajalo predvsem takrat v
               letih, ko je bilo slovensko gospodarstvo še zelo zdravo. Hrvaška je takrat zaključila
               vojno in marsikatero njihovo dobro podjetje je bilo takrat, bi rekel, že zaradi
               vojne, ki je trajala več let, v bistveno slabši kondiciji kot slovenska podjetja.
               Slovenska podjetja takrat, če bi hotela narediti en preboj, en razvoj, bi lahko
               prevzela marsikatero dobrostoječe podjetje na Hrvaškem in danes po teh 20 letih se je
               pa zadeva zgodila ravno obratno. Kompas, d. d., eden izmed pomembnejših podjetij na
               področju turizma, je v hrvaški lasti. Mercator, d. d., vodilno slovensko trgovsko
               podjetje je v hrvaški lasti. Žito, d. d., je v hrvaški lasti. Ogromno stvari sedaj
               Hrvaška prevzema v Sloveniji. Hrvaška podjetja prevzemajo slovenska podjetja. Ta
               račun, ki ga imamo danes na mizi, 400 milijonov evrov, je bistveno višji, kot si
               nekdo zna predstavljati. Zaradi vsega tega smo tudi v Slovenski demokratski stranki k
               temu zakonu vložili amandma, in ta amandma govori, da naj se najde odgovornost in
               ugotovi odgovornost za nastali položaj: zakaj takrat določeni predlogi niso bili
               sprejeti, in predvsem, ali so tisti, ki so Slovenijo zastopali v tem pravnem procesu,
               naredili vse tako, kot bi morali narediti.</p>
               <p>Vendar že na Odboru za finance in monetarno politiko s strani koalicije SMC, Desus in
               SD takšen predlog amandmaja ni bil izglasovan, ni bil sprejet. Nekega tehtnega
               razloga, zakaj tega ne podprete, niste povedali. Po eni strani govorite, da nimate
               nobenih botrov, po drugi strani amandmaja ne podprete. Imate priložnost ta amandma
               podpreti še na današnji seji. Prepričan sem, da ta amandma ne bo vplival na samo
               vsebino zakona, vplival bo pa predvsem na nekaj, da se ugotovi odgovornost, kdo je za
               ta nastali položaj tudi odgovoren. Ampak žal, v Sloveniji se beseda odgovornost zelo
               redkokdaj ali skoraj nikoli tudi ne uporablja. Nikoli pa se ne uporablja takrat,
               kadar so v igri raznorazni bančni posli in pa posli z bankami. To se je videlo že pri
               sami sanaciji bančnega sistema, to se je videlo, da izključno v tem državnem zboru,
               tako v prejšnjem mandatu kot v sedanjem mandatu, kadar je vprašanje v zvezi z
               bančništvom in odgovornostjo, da izključno Slovenska demokratska stranka zahteva ali
               izredno sejo Odbora za finance in monetarno politiko, ali izredno sejo Državnega
               zbora, ali pa vloži kakšen predlog zakona, ki bi to odgovornost razkril oziroma bi se
               tudi ugotovila. Vendar tako v prejšnjem mandatu kot v sedanjem mandatu koalicija
               vehementno vse te predloge, ki jih vlagamo v Slovenski demokratski stranki, zavrača.
               Torej, ključna zadeva, zakaj zame zadeva ni presenečenje, da je ta odločitev pač
               lastninska pravica. In lastninske pravice v Evropi so zaščitene. Ne nazadnje
               Slovenija plačuje že zelo drag račun tudi za posledice iz leta 1945, 1946, 1947, ko
               je tedanja oblast na veliko plenila privatno premoženje in to ponovno danes plačujemo
               skozi denacionalizacijske postopke. Denacionalizacija v Sloveniji bo presegla več kot
               4 milijarde evrov. In, spoštovani, spoštovane, več kot 80 % vseh prihodkov iz prodaj
               slovenskih podjetij je namenjeno za denacionalizacijo. Tisti, ki privatizacijo danes
               najbolj zavračate in sprašujete, zakaj … Na vas, vi ste nasledniki tistih strank, ki
               so to krivico v Sloveniji povzročile oziroma stranke, ki nekako imajo za heroje
               tiste, ki so te zadeve izvajali v tistih letih.</p>
               <p>V samem tem zakonu, ki ga imamo danes na mizi, je zame najbolj negativna zadeva to,
               da tudi predstavniki Ministrstva za finance na Odboru za finance in monetarno
               politiko niste znali pojasniti ene zadeve. Ali je ta številka, o kateri danes
               govorimo, 385 milijonov evrov, dokončna? Po razpravah, tako sem jaz znal
               interpretirati, da ni stoprocentnega zagotovila, da je ta številka 385 milijonov
               evrov tudi dokončna. Predlagal bi, glede na to, da je današnja seja plenarna, da niso
               tukaj samo predstavnik Odbora za finance in monetarno politiko, da poveste še enkrat,
               objasnite, ali je ta številka dokončna ali ni oziroma kdaj bo ta svet ministrov,
               svet, ki bo odločal, ali je ta zakon ustrezen ali ne, dal neko zeleno luč in kdaj bo
               Slovenija končno vedela, kakšen je zadnji račun, ki ga bomo slovenski davkoplačevalci
               plačali za te napake, ki so bile storjene.</p>
               <p>Verjetno je ključno vprašanje, ali bo Svet ministrov potrdil obrestno mero, ki je
               tukaj predlagana. Po drugi strani tudi dvomim, ali res obstaja 100-odstotno
               zagotovilo, da v primeru, da bo država Slovenije vložila ta zakon v roku enega leta,
               kot je tudi sodba Evropskega sodišča za človekove pravice, da Sloveniji ne bo treba
               plačevati nepremoženjske škode oziroma da oškodovanci ne bodo morali vlagati še tožb
               za nepremoženjsko škodo, ki se je dogodila s temi sredstvi. Kajti v tistih dveh
               primerih, Ališić in to, je njim pripadala tudi nepremoženjska škoda v višini 4 tisoč
               evrov. In v primeru, da bi lahko sedaj vsi ti varčevalci pod takšnimi ali drugačnimi
               pogoji, iz takšnih ali drugačnih razlogov vlagali še te nepremoženjske škode, kaj bi
               dejansko to za slovenske davkoplačevalce pomenilo. Tudi vprašanje seveda, zakaj v tem
               roku enega leta, recimo, Slovenija ni mogla doseči enega dokončnega dogovora z Evropo
               oziroma s Svetom ministrom oziroma s stranjo, katera je tukaj oškodovanka, ali je ta
               obrestna mera tudi ekonomsko sprejemljiva za oškodovance ali ne. In ne nazadnje, kot
               sem že tudi povedal na odboru, bistvenih razlik od samega tega predloga zakona, ki je
               bil predstavljen prvič v Državnem zboru na zaprti seji Odbora za finance in monetarno
               politiko in Odbora za Evropske zadeve, mislim, da je bilo to v mesecu decembru 2014,
               do danes ni nekih sprememb. Vsaj tistih ključnih zame, kot je: ali je ta številka 385
               milijonov dokončna, kaj je z obrestno mero. In seveda, kaj je z nepremoženjsko škodo
               oziroma zahtevkom za škodo, ki je bila povzročena iz naslova nepremoženjske škode –
               to pa pomeni, ker ti varčevalci oziroma varčevalke več kot 20 let svojih sredstev
               niso mogli uporabljati. Hvala.</p>
            </sp>
            <sp xml:id="SDZ7-Redna-09-2015-06-22.sp33">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želite še razpravljati? Prosim, če se prijavite.</p>
               <p>Besedo ima gospod mag. Branko Grims. Izvolite.</p>
            </sp>
            <sp xml:id="SDZ7-Redna-09-2015-06-22.sp34">

               <speaker>MAG. BRANKO GRIMS (PS SDS):</speaker>

               <p>Hvala za besedo. Vsem prav lep pozdrav!</p>
               <p>V resnici je samo en sam razlog, zaradi katerega se danes tukaj pogovarjamo o
               zakonu, ki pomeni izstavitev računa v višini 400 milijonov evrov vsem prebivalcem
               Slovenije. Ta razlog je to, da se je hotelo slovensko osamosvojitev narediti
               neprijetno, da se bi paslo travo, kot se je takrat reklo. In kaj se je zgodilo?
               Takratno slovensko komunistično vodstvo z gospodom Kučanom na čelu se je dogovorilo s
               srbskim komunističnim vodstvom z Miloševićem na čelu in zato sta ti dve republiki
               edini v nekdanji Jugoslaviji uveljavili načelo, po katerem so postale do tedaj
               samostojne enote, samostojne pravne osebe bank, njihove podružnice; Beograjske banke
               za Srbijo in Ljubljanske banke za Slovenijo. Kaj je to v praksi pomenilo? Do tistega
               trenutka, skorajda do tik pred osamosvojitvijo, ko so se v resnici ti roki izšli, je
               za dolgove, za vloge, za vse v zvezi s poslovanjem zagrebške enote Ljubljanske banke
               odgovarjala Narodna banka Hrvaške, gospe in gospodje. Od tistega trenutka naprej, ko
               se je pa hotelo preprečiti, sabotirati po domače, slovensko osamosvojitev, se je pa
               zato odgovornost prevalilo na Slovenijo. In danes se vidi tudi v številkah, kakšna je
               ta odgovornost, znaša približno 400 milijonov evrov, če ne računamo še milijarde
               zraven gospodarske škode, saj smo bili zaradi te zgodbe, ki se valjala dolgo vrsto
               let, ožigosani na Hrvaškem kot nekdo, ki jim želi nekaj slabega, ki jih izkorišča, pa
               še vse ostalo, kar smo imeli priložnost poslušati v minulih letih. Odgovornost, gospe
               in gospodje, za to imata točno ti dve vodstvi: komunistično vodstvo v Sloveniji in
               komunistično vodstvo v Srbiji ter komunistično vodstvo v Sloveniji skupaj s svojimi
               lakaji v takratni Ljubljanski banki in njihovih enotah drugod po Jugoslaviji, ki so
               poslušno izvršili partijsko nalogo.</p>
               <p>Zato, če je kaj prvovrstna nesramnost, da ne rečem še česa hujšega, in je tudi v
               temeljnem nasprotju z demokratičnimi načeli kateregakoli parlamenta, da se ob taki
               razpravi pojavi teza "ne smemo gledati nazaj". Kje smo pa že slišali to tezo, gospe
               in gospodje? Aja, seveda, pri nekdanjih, bivših nosilcih oblasti! Se pravi, lahko
               rečemo, da je to rdeča nit slovenskega socializma. V resnici zakon, ki je pred nami,
               je pravzaprav krasen primer socializma v praksi, za vse tiste, ki socializem še danes
               obožujejo. Zakaj? Zato ker pravi, ne gledati nazaj, zato ker se na smrt boji
               odgovornosti. Če boste pa vprašali navadnega državljana, kaj Sloveniji najbolj
               manjka, je pa točno to – odgovornost, gospe in gospodje! Odgovornost. V imenu vseh v
               tej državi – vsakega otroka boste oškodovali, če boste ta zakon sprejeli, za 200
               evrov; vsako družino, recimo, štiričlansko za 800, tako prosto po izračunu. Ampak ne
               vi osebno, tisti, ki je takrat naredil to spremembo nalašč, zavestno, zato ker je
               hotel ovirati nastanek samostojne države, ga preprečiti, tisti je pa v resnici
               odgovoren, politično, pa še kako drugače bi moral biti. Ampak vsaj politično je
               zagotovo še danes, tudi če reče kdo, da je zadeva že zastarala.</p>
               <p>Zato je ta amandma še kako upravičen, da pokaže ta sij socializma v pravi luči.
               Kajti, gospe in gospodje, ta trenutek se bo ogromna roka z rdečo zvezdo stegnila v
               vaš žep in bo iz vašega žepa potegnila 200 evrov, pa vašemu otroku bo vzela 200 evrov
               in jih bo dodala k vsem tistim 16 tisočim evrov, ki so jih v preteklosti že na enak
               način te roke z rdečo zvezdo, ki so iztrgale to iz vašega žepa, potegnile ven. Tako v
               resnici funkcionira socializem. Čudovito zna delati s tujim denarjem, svojega denarja
               pa ne zna ustvarjati, in to je temeljni problem.</p>
               <p>V danem primeru, ko govorimo o osamosvojitvi Slovenije, ne govorimo na pamet. Lahko
               prinesem časopise, ne boste verjeli, kaj vse je takrat pisalo. "Nekateri sanjajo o
               samostojni Sloveniji, ampak mi jim tega nikoli ne bomo dovolili, ker vemo, da je naša
               edina domovina Jugoslavija." Podpisan Milan Kučan. Če ne veste tega, samo nekaj
               mesecev pred osamosvojitvijo, verjamete ali pa ne, naslovnica Gorenjskega glasa, ko
               je bilo govor železarjem na Jesenicah. No, zato je jasno, zakaj se je poskušalo z
               vsemi sredstvi, tudi s spremembo ustave, spremembo ustavnega zakona konkretno,
               preprečiti, da bi se o tem kadarkoli javno spregovorilo, ker bi se potem postavilo
               vprašanje odgovornosti. Iznenada bi bilo konec tega blefiranja, kdo je, pa kdo ni za
               kaj odgovoren. Ampak bi se postavilo številke in bi se zelo jasno pokazalo, zakaj in
               kdo je kriv za to, da živimo slabše, kot bi v tej naši ljubi domovini lahko živeli.
               Zakaj smo nekoč bili dvakrat pred Poljsko, danes je pa Poljska pred nami, po realni
               kupni moči posameznika, po kvaliteti življenja, po blaginji za vsakega državljana. To
               je temeljni razlog, da nikoli nismo znali povedati, da mora biti enkrat za vselej
               socializma konec.</p>
               <p>Mimogrede, ko govorimo o socializmu, ta zakon je perfekten primer, pa sploh cela ta
               zgodba, še enega socialističnega načela. Kajti, kaj se dogaja? Nam bo izstavljen
               račun za tisto početje komunističnih voditeljev, in sicer v višini 400 milijonov
               evrov. Ampak ob tem pa ne bomo prejeli tistih dolgov, tistega denarja, ki ga imajo,
               terjatev, ki jih imajo tam. In se tega ne upošteva v tej zgodbi. Veste, to je pa v
               praksi točno tisto socialistično načelo za tiste, ki smo toliko stari, da se
               socializma še spomnimo; kar je moje, je tvoje, kar je pa tvoje, pa mene nič ne briga
               ali pa me ne sme nič zanimati. Približno v temu stilu je to. Zaradi tega, gospe in
               gospodje, je ta zakon tako na neka način transparenten za celo zgodbo Slovenije pa
               zakaj smo tam, kjer v resnici smo.</p>
               <p>Če kaj ta zakon potrebuje, je to določilo, da je treba spregovoriti tudi o
               odgovornosti in jo zelo natančno opredeliti, kajti v tem primeru ni potrebno nič
               iskati, ni treba nič ugotavljati, ni treba nič raziskovati, točno se ve, kdo je
               dogovor sklenil, točno se ve, kdo je takšne izjave dajal, točno se ve, kateri dve
               vodstvi komunističnih partij Slovenije in Srbije sta se takrat dogovorili za to
               zgodbo, in točno se ve, kdo je dal nalogo, in točno se ve, kdo je v bankah to
               izpeljal. Zakaj bi potrebovali karkoli raziskovati? Samo treba je to jasno enkrat za
               vselej povedati in to v prostoru, ki je temu namenjen, to pa je parlament Republike
               Slovenije. Taisti parlament, ki, mimogrede, za razliko od Ustavnega sodišča ni nikoli
               znal povedati, da je bil temeljni problem prejšnjega režima, da je bil zločinski pa
               da je bil ena sama laž. Ustavno sodišče je zmoglo to moč, parlament do današnjega dne
               nikoli, greste lahko preverit, če ne verjamete.</p>
               <p>Zelo žalostno je, da je, tako mimogrede, Slovenija edina država, kolikor je meni
               znano, nekdanjega realnega socializma, kjer je to žal še vedno tako. Do današnjega
               dne. Ko pa se račune izstavlja, takrat pa izvolite, davkoplačevalci, plačujte. Pa gre
               enkrat za bančno luknjo 8 milijard … Kakšno bančno luknjo? Denar se je ob
               osamosvojitvi masovno kanaliziral v tujino na vse možne saftije in ne vem kam še vse,
               kot se je temu takrat reklo, pa na neke izpostave bank, tam daleč preko luže, pa v
               Nemčiji in še kje. Točno se ve za tiste, ki so imeli malo vpogleda v dogajanje, kako
               je to poslovalo. Tam čez se je prelilo gore denarja, takrat ko je sistem šle to
               omogočal, in zaradi tega seveda tega denarja danes ni. Potem ostalo se je pa še
               dodalo pri lastninjenju, ki j potekalo vse prej, samo ne na transparenten način. Žal,
               ker je pač tako, da ni, kot politologija uči, vse odvisno samo od zakona, kot v
               Sloveniji mnogokrat ljudje naivno mislijo. Od zakona je največ ena tretjina odvisna,
               dve tretjini je pa odvisno od tistega, ki zakon izvaja. Zaradi tega ker tam je treba
               vzpostaviti načela, ki veljajo v normalnem pravnem redu, in tudi načelo odgovornosti.</p>
               <p>Danes govorimo prav o tem, o odgovornosti, ki je v danem primeru jasna, je očitna in
               gre samo za to, ali to s svojim ravnanjem s sprejetjem tega amandmaja tudi priznamo
               in s tem postavimo en temelj, da se to državo vendarle začne graditi drugače, boljšo,
               bogatejšo in prijaznejšo za vse njene prebivalke in prebivalce, ali pa se bo pustilo
               spet, da odgovornost pade pod mizo in se bo nadaljevalo po starem. Ampak potem, gospe
               in gospodje, se ne čudite, če so po zadnjih anketah, po lestvicah pred nami tiste
               države, ki smo jih na dan osamosvojitve tako vsi zviška gledali: Latvija, Estonija,
               Poljska, Češka, Slovaška, pa lahko jih še naštevam naprej. To so države, ki smo jih
               nekoč vodili, nekatere za dvakrat, nekateri za trikrat, po kvaliteti življenja, po
               kupni moči, po vseh drugih ekonomskih kazalcih. Danes so te države pred nami.</p>
               <p>Gospe in gospodje, razlog je pa en sam, tista ogromna roka z rdečo zvezdo, ki vedno
               znova poseže še po dvajsetih letih v žep in izstavlja stare račune in vam vleče denar
               ven in ga odvaja neznano kam. Točno določenim zaradi točno določenih stvari, ampak
               vsi smo zaradi tega pa revnejši. To, gospe in gospodje, je pa socializem v praksi.
           </p>
            </sp>
            <sp xml:id="SDZ7-Redna-09-2015-06-22.sp35">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želi še kdo razpravljati?</p>
               <p>Izvolite, gospod Jože Tanko.</p>
            </sp>
            <sp xml:id="SDZ7-Redna-09-2015-06-22.sp36">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Moram reči, da sem nekoliko presenečen, da so vladni predstavniki tako v defenzivi,
               da na razprave poslancev ne odgovarjajo. Prej je naš predsednik imel zelo
               argumentirano razpravo, povedal je vrsto dejstev, povezanih s procesom nastajanja te
               obveznosti, te današnje obveznosti Republike Slovenije, pa se nikomur izmed vladne
               ekipe ni zdelo potrebno niti samoumevno, da bi na to odgovoril, ali dejstva, ki so
               povezana s tem procesom nastajanja, te obveznosti držijo ali ne. Vem, da je gospod
               Dragonja zelo globoko seznanjen s temi stvarmi, kajti tam v obdobju 1994–1997, mogoče
               kakšno leto prej ali kasneje, je bil minister za gospodarstvo v Republiki Sloveniji,
               bil je kasneje tudi še minister. Pred nastopom ministrske funkcije in po njej je bil
               pa direktor enega velikega farmacevtskega podjetja Lek. Torej, z obveznostmi, s
               težavami s poslovanjem slovenskih gospodarskih družb na sosednjih trgih, ki so
               povezane s tem, je bil najbrž zelo globoko seznanjen; kot menedžer, kot direktor
               vplivne firme v Sloveniji, dobre blagovne znamke in tudi kot minister. Mene čudi, da
               vladni predstavniki ne najdejo ne motiva, ne argumentov, ne česarkoli, da bi na te
               razprave odgovorili, ali je šlo za take odločitve v teh obdobjih ali ni šlo, pred
               osamosvojitvijo in po osamosvojitvi. To se mi zdi, da je za današnjo razpravo
               pravzaprav ključno. In to, kar mi predlagamo, je odgovor na to, kar zdaj
               sprašujemo.</p>
               <p>Tudi, gospod predsedujoči, vse prevečkrat se dogaja, da Vlada pride odsedet sejo, ki
               jo imamo v Državnem zboru. Mislim, da je to prehudo omalovaževanje Državnega zbora.
               Tu je prej, mislim, da poslanec Verbič iz SMC govoril o tem, da je Slovenija imela
               nesrečno roko pri izbiri kadrov. To, kar mi predlagamo, je pravzaprav odgovor na to
               njegovo tezo nesrečne roke Slovenije. Ali so bili nesrečno izvoljeni, ali so bili
               nesrečno imenovani v Državnem zboru, ali so nesrečno delali, da je to nastalo ali
               karkoli; ampak to, kar je govoril gospod Verbič, je pomembno vprašanje. Vidim, da se
               ga tudi nekateri ali zavestno ali podzavestno v največji vladni stranki zavedajo.
               Vendar problem je, ko pride nek konkreten predlog za to nesrečno roko in se ga
               poskuša na vsak način diskreditirati.</p>
               <p>Kolega Möderndorfer je prej govoril o tem, da bi bilo treba ustanoviti preiskovalno
               komisijo, ki bi preiskovala ta del bančne luknje ali pa ta del proračunske luknje,
               bom drugače rekel. Ko predlagamo preiskovalno komisijo, ki naj bi se ukvarjala z
               bančno luknjo, nasprotujejo, ne dajo podpisov, ovirajo, ko je ustanovljena, pravijo,
               da ne bo nič od nje. Tukaj pa se najde danes v vlogi, da nas enostavno poziva, da to
               naredimo. Mislim, da bi morali na teh stvari kar resno lotiti, kajti, če me spomin ne
               vara, je Slovenija edina država bivše Jugoslavije, ki je trajni plačnik vseh sporov
               meddržavnih na ozemlju bivše Jugoslavije. Edina, ki je obvezana plačati kakršenkoli
               dolg. Nismo v Sloveniji se na najbolj krvav način, na najbolj grob način
               osamosvojili, pa vendarle je Slovenija edina, ki plačuje domnevne krivice ali pa
               krivice nekaterim tako imenovanim izbrisanim. Nobena država ne plačuje ne za umore,
               ne za pokole, ne za pohabljene, ne za duševne bolečine, ne za izgubo očetov, ne za ne
               vem katerokoli dejanje, ki se je zgodilo na ozemlju bivše Jugoslavije, ne za bančno
               luknjo. Nihče ne plačuje tega, Slovenija plačuje izbrisane, Slovenija plačuje bančno
               luknjo, Slovenija bo plačala mejo med dvema državama – najbrž, ko bo prišla še ta
               razsodba arbitraže.</p>
               <p>Torej, že prej je predsednik povedal, da je dobila in prevzela nesorazmerno velik
               dolg glede na ali prebivalstvo ali obveznosti alocirana in tako naprej. To Slovenijo
               imajo države bivše Jugoslavije ali pa državljani bivših jugoslovanskih republik,
               sedaj samostojnih držav, enostavno za svojo denarnico. Plačujemo popolnoma vse. Če je
               bilo to, da nekateri niso bili vpisani v evidenco, največja krivica, ki se je lahko
               zgodila kateremukoli državljanu na ozemlju bivše Jugoslavije, to najhujša finančna
               krivica, potem je nekaj s tistimi, ki so vodili to državo v teh usodnih letih, nekaj
               hudo narobe – takrat, ko bi se te stvari morale urejati – in tudi nekaj hudo narobe,
               tako kot je rekel gospod Verbič, s tistimi, ki so to državo predstavljali doma in v
               tujini. Zato plačujemo tudi vse te nesorazmerne finančne in tudi druge stroške.</p>
               <p>Kar zadeva razprave kolegov poslancev, bi bilo tudi izjemno dobro, da bi operirali z
               dejstvi, dejanji in tudi dokumenti. Enega izmed teh oziroma ta, ki je ključen za
               razpravo danes, je zapisan med 88. in 95. stranjo te modre knjižice, ki se ji reče
               Ustava Republike Slovenije. To je ta zakon in tu je napisano vse tisto, kar bi
               potrebovali za razpravo pri tej točki dnevnega reda. Piše, kdaj je bilo sprejeto, ve
               se, kdo ga je takrat predlagal, ve se, kdo je bil takrat nosilec izvršne oblasti, kdo
               je bil predsednik protokolarne oblasti, ve se, kdo je glasoval, najbrž je to v
               arhivih Državnega zbora preverljivo. Najbrž se tudi ve, ali je bila seja zaprta ali
               ni bila zaprta, ker to je bilo dokumentirano in tako naprej. Ampak, kadar se ne želi
               operirati z dejstvi, kadar se želi stvari premakniti na polje tistega, da se zadeva
               nekako omehča, diskreditira, potem se operira z neuradnim in neformalnimi in
               netočnimi podatki.</p>
               <p>Pričakujem od predstavnikov Vlade, da se tudi jasno izrečejo o tem, ali je ta naš
               amandma primeren oziroma sledi konceptu odgovornosti ali ne. Vlada oziroma predvsem
               koalicija Mira Cerarja je dala in da zelo veliko na pravne norme, na pravno državo,
               na odgovornost, na etičnost v politiki. To je temeljni preizkus tistega, kar se reče
               odgovornost pravne države in tudi etike, da vsak za tisto, kar je počel v tej državi,
               prevzame tudi odgovornost za politično odločitev in tudi za kakšno drugo
               ravnanje.</p>
               <p>Predlagam, da preden kakorkoli nadaljujemo razpravo, da dočakamo odgovor Vlade,
               predvsem tudi o tem, ali podpirajo amandmaje, ki smo jih vložili in se nanašajo
               izključno na zavarovanje odgovornosti tistih, ki so to breme, ki ga sedaj pač tisti,
               ki takrat nismo sodelovali pri tem, tako ali drugače bomo plačali in tudi moramo pač
               o tem tudi odločati. Hvala lepa.</p>
            </sp>
            <sp xml:id="SDZ7-Redna-09-2015-06-22.sp37">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Za besedo je prosil gospod Metod Dragonja, državni sekretar.</p>
            </sp>
            <sp xml:id="SDZ7-Redna-09-2015-06-22.sp38">

               <speaker>METOD DRAGONJA:</speaker>

               <p>Hvala lepa, gospod predsedujoči.</p>
               <p>Nismo imeli namena priti na sejo, zato da bomo poslušalci, ampak zato da bomo lahko
               pojasnili vse tiste vidike, ki jih je predlagatelj, Vlada, v okviru Vlade pa
               strokovna ekipa Ministrstva za finance, ki je na tem delala, zasledovala pri tem, ko
               je oblikovala predlog zakonskega projekta.</p>
               <p>Današnja diskusija gre v določenem delu preko tega. Na začetku sem povedal, da cilj
               zakona je, da poskušamo oziroma da zakon določi način, kako naj se izvede sodba
               Evropskega sodišča za človekove pravice. V tem okviru je postavljen predlog rešitev,
               ki so v zakonskih določbah predlagane in ki so bile predmet diskusije na matičnem
               delovnem telesu. Diskusija, ki danes poteka, pravzaprav kaže na vso kompleksnost tega
               vprašanja na eni strani in kaže tudi na širše vidike tranzicije, ki je v Sloveniji
               potekala in katere eden od učinkov je bil razpad Jugoslavije, skozi razpad
               Jugoslavije pa tudi vrsta nerešenih vprašanj, ki so se pojavila med bivšimi
               republikami in pokrajinami, ki so bile sestavni del te federacije.</p>
               <p>Strinjam se z diskutanti, da je sodba neugodna za Slovenijo. Sodba pač sledi določeno
               logiko. Ta logika pravzaprav daje v ospredje človekove pravice, varovanje lastnine,
               to, kar je bilo v diskusijah povedano, in daje na drugo mesto sukcesijska vprašanja,
               ki so jih države naslednice poskušale reševati praktično vse od tega, ko je prišlo do
               razpada bivše države. Zanimivo je, da kar se tiče vprašanja deviznih hranilnih vlog,
               sporazum o vprašanjih nasledstva, ta tako imenovana dunajska mednarodna pogodba iz
               leta 2001 vprašanja deviznih vlog ni regulirala. To se pravi, da tudi več kot deset
               let po tem, ko je prišlo do razpada Jugoslavije, glede tega vprašanja ni bilo v tisti
               etapi, ko so se regulirala ostala odprta vprašanja glede nasledstva, ni bilo enotnega
               pristopa in je bila dana samo usmeritev, da se ta vprašanja naprej rešujejo pred
               pristojnimi specializiranimi institucijami v nadaljnjem procesu pogajanj. Do rešitve
               tega, do teh dogovorov ni prišlo. Vse vlade so se po mojem vedenju prizadevale za to,
               da bi ta problem rešile na različne načine; oblikovane so bile različne ekspertne
               skupine, posamezniki, ki so se pogajali po teh vprašanjih, ministri so se srečevali,
               vlade so na bilateralnih srečanjih obravnavala ta vprašanja, vendar so zadeve ostale
               nerešene. Nerešene so verjetno ostale zaradi velikih materialnih posledic, ki so za
               temi rešitvami stale oziroma zaradi določenih tudi načelnih vprašanj pravne narave,
               kaj so principi nasledstva, kaj niso principi nasledstva, kaj spada v nasledstvo in
               kaj ni nasledstveno vprašanje. Tako v tem delu je, potem ko je bila sodba Evropskega
               sodišča objavljena, bila ključna prioriteta vlade, da se zagotovi učinkovito
               izvajanje te sodbe, tako da bodo te krivice popravljene, da se pa na ustrezen način
               zavaruje tudi interese Republike Slovenije, tako da bo Republika Slovenija lahko
               naprej uveljavljala pa regresne pravice ali pa druge oblike terjatev, s katerimi bo
               lahko učinke te sodbe nevtralizirala. Sedaj, kakšne so možnosti za to, je stvar
               različnih ocen. Zakon te nastavke v zadostni meri daje, vsekakor pa si je potem to
               treba v nadaljnjih procesih sukcesijskih dogovorov in pogajanj prizadevati, čeprav se
               možnosti, kar se tiče diplomatskih naporov, s časom pravzaprav znižujejo.</p>
               <p>Kar se tiče vprašanja, ki je bilo pravzaprav osrednji element diskusije,
               odgovornosti in pa to, da se v zakon vključijo tudi določbe, ki naj dajo možnost, da
               se odgovornost za tako rešitev vzpostavi, se je vlada glede tega negativno izrazila,
               predvsem s tem argumentom, da te določbe v ta zakon ne sodijo, pa deloma tudi iz
               vsebinskih razlogov, ker ne glede na to, če bi to vprašanje reševali tudi že ob samem
               osamosvajanju republik bivše Jugoslavije v letu 1991, bi pač posledice teh odločitev
               že takrat predstavljale določene materialno breme za Slovenijo. To breme se je pa
               tekom nereševanja tega vprašanja še povečevalo. V situaciji, v kateri smo, se
               pravzaprav lahko nadaljnje negativne posledice prepreči samo na ta način, da se
               zagotovi, da se sodba implementira v rokih, ki jih je Evropsko sodišče za človekove
               pravice določilo, in da se vzpostavi zakonodajni okvir, ki bo jasno definiral, na
               kakšen način se bodo ta vprašanja ustrezno rešila.</p>
               <p>Kar se tiče kvantifikacije in ocene materialnih posledic, javnofinančnih posledic
               zakona, je bilo pojasnjeno, da so tukaj vštete glavnice, obresti po shemi, ki je bila
               predstavljena, in vsi stroški, ki bodo vezani na izvedbo. Ključno je res vprašanje
               obrestne mere. V tem obdobju sledimo sodbo Evropskega sodišča, tako kot je ta sodba
               napisana: za leto 1992 6-odstotna obrestna mera, do konca leta 1991 obrestna mera
               taka, kot je izhajala iz vsakokratnih takrat veljavnih obligacijskih razmerij.
               Nobenih dodatnih obresti, potem pa od 1. 1. 1993 do konca leta 2015 obrestna mera, ki
               je postavljena kot povprečna stopnja inflacije v državah valut, ki so bile zastopane
               v hranilnih vlogah stare Ljubljanske banke. Ta obrestna mera oziroma ta stopnja
               inflacije omogoča realno ohranjanje teh hranilnih vlog. Ocenjujemo, da na osnovi
               argumentacije bi takšna rešitev morala biti sprejemljiva tudi za Evropsko sodišče, ki
               bo tudi presojalo implementaciji tega zakona, in za Evropski svet, ki bo kot
               političen organ, ki spremlja, to tudi ocenjeval, napore Slovenije, da se ta sodba na
               ustrezen način izvrši.</p>
               <p>Treba je reči, da pred sodišči vsekakor ni mogoče nastopati s predpostavko, da je
               stoodstotno mogoče dati zagotovila, da bo ta metodologija sprejeta. Vsako sodišče je
               nepredvidljivo, tudi to sodišče, ki je prineslo to sodbo, je v določenem obsegu pač
               tehtalo vse argumente. Računamo, da bomo lahko tudi, kar se tiče implementacije
               sodbe, argumentirano, na podlagi izračunov in številk dokazali, da gre za pošteno
               rešitev, ki omogoča ohranjanje realne vrednosti deviznih prihrankov, na drugi strani
               pa izkazujemo še pripravljenost na ta način, da bomo tudi relativno hitro in
               učinkovito izvedli postopek priznavanja teh terjatev in da bomo tudi priznane
               obveznosti sorazmerno hitro lahko tudi poplačali in na ta način zaprli ta problem. Ob
               tem se ne odrekamo možnosti uveljavljanja teh izplačanih zneskov v nadaljnjih
               sukcesijskih pogajanjih in si puščamo odprto možnost regresov na vsem premoženju, ki
               sta ga imeli ti dve podružnici bivše Ljubljanske banke na Hrvaškem in v Bosni in
               Hercegovini. V tem širšem kontekstu računamo, da bomo lahko ustrezno argumentirali
               zakonske rešitve pred Evropskim svetom in pred Evropsko komisijo.</p>
               <p>Kar pa se tiče zdaj teh političnih vidikov, ki so legitimni, ki jih predlagatelj
               amandmajev tukaj argumentirano navaja, pa v veliki meri presegajo cilje samega
               zakona, tako kot je zastavljen. Res da je ta zakon mogoče s tega vidika nekoliko
               tehnično napisan, birokratsko napisan, vendar mora biti napisan predvsem s tem
               ciljem, da zagotovi to, da bodo te rešitve sprejete kot ustrezne pred sodiščem, ki je
               takšno sodbo sprejelo in ki nam je naložilo, da te obveznosti Republika Slovenija
               poravna, tako da bodo odpravljene kršitve človekovih pravic, ki so nastale z
               dolgotrajnim, ne bi rekel odlašanjem, ampak z nesposobnostjo ali nezmožnostjo, da se
               to vprašanje do samih fizičnih oseb na ustrezen način uredi oziroma razreši.</p>
            </sp>
            <sp xml:id="SDZ7-Redna-09-2015-06-22.sp39">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Izvolite, gospod Jože Tanko, replika.</p>
            </sp>
            <sp xml:id="SDZ7-Redna-09-2015-06-22.sp40">

               <speaker>JOŽE TANKO (PS SDS):</speaker>

               <p>Hvala lepa, za besedo.</p>
               <p>Glede vprašanj, ki so bila postavljena od več naših razpravljavcev, pravzaprav ni
               bilo nobenega odgovora, razen tega, da po mnenju Vlade zahteva po vprašanju o
               ugotavljanju odgovornosti ne sodi v zakon. Vendar, danes se je muzejski vlak z
               navlako jugonostalgikov ustavil v Ljubljani, naložil bo 400 milijonov evrov in bo
               šel. To, da se je to zgodilo, je posledica nekaterih preteklih odločitev pred
               osamosvojitvijo in po osamosvojitvi. Predstavnik Vlade je bil izrecno vprašal, ali
               navedbe, o katerih smo govorili, držijo ali ne držijo glede posameznih odločanj in
               tudi glede odgovornosti za posamezne odločitve. Zdaj, če Vlada ve, kdaj so bile
               odločitve, ve tudi nosilce oblasti, ki so pri teh odločitvah sodelovali in odločitve
               tudi oblikovali, ne samo sodelovali. Sestavni del tega zakona, gospod Dragonja, je
               vprašanje odgovornosti, celo v kazenski določbi bi moralo biti, saj to je običajna
               sestavina zakona. Ampak, ne razumem, zakaj se Vlada v primerih, ko je potrebno o
               nekih stvareh reči jasno, kot pravijo, bobu bob, se izogne s tem, da naj to ne bi
               bilo smiselno urejati v tem zakonu. V katerem pa? Znate povedati, kakšen drugi zakon
               ali pa boste predlagali kakšen drug zakon, kjer boste uredili vprašanje odgovornosti
               za posamezne ali pa za posledice iz tega zakona? Boste še en zakon predlagali ali
               naredimo zakone tako, da zajamejo celotno vsebino od opisa problema, rešitve
               odgovornosti in tako naprej.</p>
               <p>Vi se ozreti na nek način v zgodovino nočete, ampak izrecno vprašanje je bilo, in to
               naše vprašanje, komu pripeti to "zaslugarstvo" za teh štiristo milijonov evrov, ki
               niso najbrž dokončni. Komu pripeti zasluge za to in kakšno odgovornost za to zadevo
               nositi? Za ta muzejski vlak, ki je zdaj že tretjič prišel v Slovenijo po dragocene
               evrske palice in jih bo odpeljal na neke druge lokacije. To je bilo izrecno
               vprašanje.</p>
               <p>Gospod Dragonja, tudi niste odgovorili glede potencialnih posledic, tisto, o čemer je
               govoril predsednik v uvodu. Bili ste direktor velike firme, bili ste vmes minister,
               spet direktor …</p>
            </sp>
            <sp xml:id="SDZ7-Redna-09-2015-06-22.sp41">

               <speaker>PODPREDSEDNIK PRIMOŽ HAINZ:</speaker>

               <p>Gospod Tanko, tri minute za repliko lepo prosim …</p>
            </sp>
            <sp xml:id="SDZ7-Redna-09-2015-06-22.sp42">

               <speaker>JOŽE TANKO (PS SDS):</speaker>

               <p>Saj bom končal, če ne, se bom pa še javil k razpravi, ampak saj ni problem.</p>
               <p>Na to ni nobenih odgovorov. To se pravi, ni problem samo znesek, neposredni znesek,
               o čemer govorimo v tem zakonu, ampak tudi ostale potencialne posledice, ki so zaradi
               take odločitve nastale. In na to nismo dobili nobenih odgovorov.</p>
            </sp>
            <sp xml:id="SDZ7-Redna-09-2015-06-22.sp43">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želi še kdo razpravljati?</p>
               <p>Izvolite, gospod Dragonja, državni sekretar.</p>
            </sp>
            <sp xml:id="SDZ7-Redna-09-2015-06-22.sp44">

               <speaker>METOD DRAGONJA:</speaker>

               <p>Hvala lepa.</p>
               <p>Gospod Tanko, tu predstavljam stališče Vlade. Postavili ste mi tudi nekaj vprašanj,
               kako sam osebno gledam na to. Kljub temu da se lahko z veliko stvarmi, ki so bile
               izrečene, strinjam, tu zastopam stališče Vlade in pač moram predstaviti stališče
               Vlade. Osamosvajanje in tranzicijo je vsak od nas, ki smo v tistem času tako ali
               drugače imeli posebej pomembne in odgovorne naloge, po svoje doživljal. Za vse so
               bili to težki časi in ne bi želel v nobenem smislu kakorkoli podcenjevati teh
               zahtevnih procesov.</p>
               <p>Reforma, kot je meni znano, jugoslovanskega bančnega sistema, je bila inicirana v
               letih 1988, 1989 in je pripeljala do določenih odločitev tudi v stari Ljubljanski
               banki. Zdaj, koliko so bili to dogovori političnih vodstev v tistem času, koliko so
               bile to posledice teh sistemskih reform bančnega sistema Jugoslavije v njeni zadnji
               etapi, bi težko rekel, ker se na to diskusijo nisem posebej pripravljal. Mislim, da
               kar se tiče odgovornosti, je moje osebno mnenje, to ni mnenje Vlade, da se
               odgovornost za to situacijo praktično lahko razdeli na vse vlade ali pa na vse
               strukture in na vse zasedbe v centralni banki, ki so v tem času delovale pri
               reševanju tega trdega oreha. Vse vlade, kot sem prej rekel, so imele možnost to
               reševati, so se s tem spopadale, vsi guvernerji in svetovalci so se s tem spopadali,
               pa ni prišlo do rešitve tega vprašanja. Zakaj ni prišlo, sem tudi omenil. Mislim, da
               zato ker so se vsi, ki so v tem sodelovali, na nek način nekoliko ograjevali od
               materialnih posledic takšnih dogovorov in se je problem odlagalo. Imamo tipično
               situacijo odlaganja problema, problema ne rešite, ampak ga odložite. In ga odložite
               in predate kot štafeto naprej.</p>
               <p>Ti politični vidiki, ki so bili izpostavljeni na začetku, da je bil pač to nameren
               način, da so se ustvarjali pogoji za to, da se bodo iz bančnega sistema zavestno
               protipravno odtujevala kakšna sredstva, mislim, da v tem delu jaz vidim problem bolj
               kot sistemski problem, ki je bil relativno precej kompleksen. Tu je šlo za relativno
               kompleksen način, kako so bile devizne hranilne vloge regulirane v bančnem sistemu
               bivše Jugoslavije. Devizne hranilne vloge so bile deponirane pri Narodni banki
               Jugoslavije, Narodna banka Jugoslavije je pa nazaj poslovnim bankam dajala
               protivrednost v takratnih dinarjih v obliki kreditov. To je bil relativno precej
               kompleksen sistem, ki se je v tej bančni reformi, ki sem jo omenil, še dodatno
               pravzaprav zakompliciral in z razpadom Jugoslavije takrat enostavno ni bil več
               rešljiv. Lahko bi našli v tistem času rešitev na bilateralni ravni na nivoju
               guvernerjev centralnih bank, če bi bili za to pogoji in če bi bila za to volja. Do
               teh rešitev ni prišlo. In tako kot sem rekel, mislim, da se je problem kot težak
               problem enostavno odlagalo in prišli smo do tega, da so drugi sprejeli odločitev
               namesto tistih, ki so bili v reševanje teh problemov neposredno vključeni. To bi bilo
               moje bolj privatno mnenje kot pa mnenje vlade stališče vlade.</p>
               <p>Kar pa se tiče vaših amandmajev, sem pa predstavil. Hvala lepa.</p>
            </sp>
            <sp xml:id="SDZ7-Redna-09-2015-06-22.sp45">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Jože Tanko, izvolite.</p>
            </sp>
            <sp xml:id="SDZ7-Redna-09-2015-06-22.sp46">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Mislim, da je treba nekaj reči okoli te odgovornosti, znesek ni majhen, posledice so
               hude, čeprav niste še vedno v celotnem delu odgovorili na tisto, kar sem vprašal.
               Vendar mi imamo v tej državi in se tudi uveljavlja odgovornost, recimo, za mala
               kazniva dejanja, majhne prekrške ali celo za indične obsodbe in za to se dosodijo
               velike zaporne in celo denarne kazni. Pa gre, recimo, za dejanja, kjer ni znan ne
               kraj, ne čas, ne lokacija, ne način in nič drugega. Tukaj pa imamo znano številko, to
               se pravi, imamo znano posledico, tukaj imamo znane odločevalce, tukaj imamo znano
               pravzaprav vso kronologijo, zakaj je do tega prišlo, pa se vlada, vladna koalicija,
               vsaj, kar je bilo razumeti iz mnenj, ne odloči za podporo ugotavljanja odgovornosti.
               To je temeljno vprašanje pri tem.</p>
               <p>Mi nismo problematizirali izračunov, ne problematiziramo obresti, ne problematiziramo
               zneska, ampak problematiziramo kronologijo oziroma postopek, genezo tega nastanka te
               obveznosti Republike Slovenije in odgovornost za to, da je ta zadeva nastala in je do
               take višine. Če se je nekdo leta 2004 odločil za nek postopek, potem najbrž tisti po
               desetih letih izvajanja nekih pogajanj, tisti, ki je prišel leta 2004, najbrž težko
               kaj naredi, če se je ves sistem do pariškega kluba ali kaj vem, kje je vse to teklo
               do te komisije za sukcesijo, to urejalo na način, ki je bil zastavljen leta 1994.
               Zato bi zelo rad od predstavnika Vlade, ki je danes pač tukaj iz objektivnih
               okoliščin zadolžen za zagovarjanje tega zakona, stališče. zato je tudi prišel na to
               sejo, tega našega predloga amandmaja.</p>
               <p>Če predstavnik Vlade tega stališča do našega amandmaja ne more oblikovati,
               predlagam, da sejo prekinemo in dobimo mnenje Vlade, ki bo pač narejeno na
               korespondenčnem glasovanju. Mislim, da druge rešitve ni. To, da Vlada nima stališča
               do predloga amandmaja k svojemu zakonu, je neodgovorno. Mi smo ga vložili v
               poslovniškem roku, v skladu s pravili, ki veljajo v Državnem zboru, mislim, da je
               bilo vloženo celo uro ali več pred sejo, in mi želimo na to odgovor, kajti ta amandma
               in naslednja dva sta povezana z reševanjem problemov odgovornosti za ta muzejski del,
               400-milijonski muzejski del, ki ga bomo plačevali delno mi, delno pa naši otroci ali
               celo vnuki.</p>
               <p>To je temeljni odgovor pri razpravi pri tem zakonu in ga enostavno želimo. Ali gospod
               Dragonja lahko to pove kot predstavnik Vlade, če ne, pa tako kot je običaj,
               opredelitev Vlade do vloženih amandmajev.</p>
            </sp>
            <sp xml:id="SDZ7-Redna-09-2015-06-22.sp47">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Izvolite, gospod Dragonja, državni sekretar.</p>
            </sp>
            <sp xml:id="SDZ7-Redna-09-2015-06-22.sp48">

               <speaker>METOD DRAGONJA:</speaker>

               <p>Hvala lepa, gospod podpredsednik.</p>
               <p>Stališče Vlade je bilo jasno povedano: Vlada ne podpira predlaganega amandmaja k 1.
               členu in nadaljnjih amandmajev Poslanske skupine Slovenske demokratske stranke
               predvsem zato, ker v tem delu ti amandmaji presegajo cilje in namen zakona, kot je
               bil vložen.</p>
            </sp>
            <sp xml:id="SDZ7-Redna-09-2015-06-22.sp49">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Izvolite, gospod Tanko.</p>
            </sp>
            <sp xml:id="SDZ7-Redna-09-2015-06-22.sp50">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>Gospod Dragonja, če bi to, kar ste zdaj povedali, držalo, da naši amandmaji presegajo
               cilje in namen zakona, potem ne bi bili vloženi, bi jih zavrnili v postopku vložitve.
               Torej, amandmaji so korektno vloženi, s pravo vsebino, zato ker so tudi na mizi za
               razpravo in do tega se je treba pač enostavno opredeliti na vsebinski način, ne z
               izumljanjem procesnih ovir, ki jih ob predložitvi tega amandmaja ni bilo. Vloženi so
               k pravemu členu, na pravi način, s pravo vsebino. Zato želimo stališče Vlade do tega,
               ne na nek diverzantski način, s tem da se sklicuje predstavnik Vlade na neke določbe,
               ki niso poslovniško urejene, ampak želim konkretni odgovor, zato ker je vse to, kar
               smo pripravili in vložili k temu zakonu, narejeno korektno.</p>
            </sp>
            <sp xml:id="SDZ7-Redna-09-2015-06-22.sp51">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Torej mi seveda gremo z razpravo naprej. Vlada se lahko opredeli, ni pa obvezna do
               vsakega detajla. To je seveda potem … In Vlada se je opredelila. Hvala lepa.</p>
               <p>Ali je pri 1. členu še kakšna razprava? Prosim, če se prijavite.</p>
               <p>Izvolite, gospa Suzana Lep Šimenko.</p>
            </sp>
            <sp xml:id="SDZ7-Redna-09-2015-06-22.sp52">

               <speaker>SUZANA LEP ŠIMENKO (PS SDS):</speaker>

               <p>Hvala za besedo, predsedujoči. Spoštovane poslanke, spoštovani poslanci, spoštovani
               predstavniki Vlade oziroma ministrstva!</p>
               <p>Danes govorimo o izjemno pomembni sodbi, o izvrševanju sodbe Evropskega sodišča za
               človekove pravice, ki jo je vsekakor treba spoštovati, in mislim, da smo si tukaj na
               povsem enotnem stališču. Vendar pa v tem primeru ne gre za eno zanemarljivo sodbo
               oziroma izvrševanje te sodbe. Gre namreč za sodbo, kjer govorimo o zneskih skoraj 400
               milijonov evrov. Moram izreči razočaranje, da nekako samo s strani opozicije oziroma
               naše stranke, Slovenske demokratske stranke, obstaja nek interes za razpravo na tako
               pomemben zakon, ki ga danes tukaj obravnavamo. Imel bo namreč zelo velik vpliv na naš
               proračun, saj dejansko s tem postaja tudi del našega javnega dolga. Ne bom tukaj
               sedaj navajala, kaj vse bi lahko s temi, skoraj 400 milijoni naredili. Ni pa seveda
               tudi zanemarljivo to dejstvo, da se ne ve, ali je ta znesek sploh dokončen oziroma
               fiksen, predvsem zaradi obresti, kot je bilo že danes tukaj navedeno.</p>
               <p>Seveda obžalujem, da ni danes z nami tukaj ministra za finance, ki bi nam mogoče
               podrobneje pojasnil, od kje bo vzel ta denar: ali se bomo dodatno zadolžili ali bomo,
               bom rekla, posegli v naše socialne pravice, ali bomo še bolj obremenili plače, ali
               bomo, ne vem, še dodatno obremenili naše že tako preveč obremenjeno gospodarstvo.
               Seveda, ker se breme varčevalcev takratne stare Ljubljanske banke prenaša na
               državljanke in državljane Republike Slovenije ter posledično zaradi zadolževanja tudi
               na naše potomce, je seveda prav, da se ugotovi, kje so razlogi za to, da je do tega
               sploh prišlo, in predvsem, kdo je za to odgovoren. Meni se zdi to vprašanje na tem
               mestu in ključno.</p>
               <p>Da je do te sodbe prišlo, je bilo v preteklosti narejeno kar nekaj napačnih
               odločitev, sprejetih napačnih odločitev, ki imajo dejansko danes tudi izjemno
               pomembne posledice. Ena izmed teh je ta, ki je bila že nekajkrat danes tukaj
               omenjena, in sicer sprememba statusa samostojnih pravnih subjektov Ljubljanske banke
               Zagreb in Ljubljanske banke Sarajevo, ki se je takrat spremenil v status podružnic.
               Gre za obdobje pred našo osamosvojitvijo, kar je seveda imelo in ima še danes izjemne
               posledice za vse nas. Resnično se tukaj tudi sprašujem, ali so bile ter odločitve
               zgolj slučajne in morda ne celo namerne.</p>
               <p>Trenutno govorimo o nekem okvirnem znesku 400 milijonov evrov. Govorimo pa tudi o
               nekih 30 dodatnih zaposlitvah, kot smo danes tukaj slišali za izvedbo same izvršitve
               sodbe. Osebno menim, da je prihodnost v novih delovnih mestih, v novih zaposlitvah,
               vendar ne v javni upravi. Prihodnost je v novih delovnih mestih v gospodarstvu, v
               zasebnem sektorju. Resnično upam, da v tem primeru ne bo šlo za nove zaposlitve, in
               bi prosila mogoče tudi državnega sekretarja, da pojasni kaj več okoli tega. Nekako
               resnično pričakujem, da bo tukaj šlo za same notranje prerazporeditve, ker verjamem,
               da imamo ljudi, ki bi lahko to področje pokrili, dovolj.</p>
               <p>Strinjam se, da Evropsko sodišče ni ugotavljalo same odgovornosti, kljub temu pa
               pričakujem od te vlade, da odgovornost za nastalo situacijo ugotovi in da ne bo to
               eno izmed nerešenih vprašanj, kot je bilo danes že tukaj omenjeno. Prav v tej smeri
               gre tudi amandma Poslanske skupine Slovenske demokratske stranke in pričakovala bi,
               da bo podprt s strani vseh poslanskih skupin, s strani vseh vas. Razumem, da je sodbo
               treba izvrševati, je pa treba tudi ugotoviti odgovornost za nastalo situacijo in
               ponovno vas pozivam: razmislite in podprite ta amandma. Hvala.</p>
            </sp>
            <sp xml:id="SDZ7-Redna-09-2015-06-22.sp53">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Anja Bah Žibert.</p>
            </sp>
            <sp xml:id="SDZ7-Redna-09-2015-06-22.sp54">

               <speaker>ANJA BAH ŽIBERT (PS SDS):</speaker>

               <p>Hvala lepa, predsedujoči, za besedo.</p>
               <p>Sodba oziroma ugotovitev Evropskega sodišča za človekove pravice o zadevi Ališić je
               znana. Tukaj ni več kaj moč dodati kot morda samo pomislek, ali se je Slovenija
               dejansko borila, tako kot bi se morala. Ampak to je verjetno že za kakšno drugo
               razpravo.</p>
               <p>Dejstvo je tudi, da je ta sodba neugodna za Slovenijo. Tudi to je jasno vsem. Ampak
               v Slovenski demokratski stranki nam pa ni jasno, kako to, da enostavno ne upate, ne
               vem, kdo vam stoji za vratom, podpreti amandmaja, ki je nekako logičen glede na
               posledice, ki to prinaša za slovensko državo. Govorimo o 400 milijonih evrih. In
               kakšen je ta amandma Slovenske demokratske stranke? Govori, da ta zakon določa tudi
               ugotovitev in opredelitev dejstev glede odgovornosti nosilcev javnih funkcij in
               državnih organov pri ravnanjih oziroma opustitev ravnanj v primeru vprašanja
               neizplačanih deviznih vlog varčevalcev Ljubljanske banke, d. d. V čem je problem ta
               amandma?</p>
               <p>Poglejte, da še enkrat poudarim: 400 milijonov evrov. Kaj to pravzaprav pomeni, če te
               številke pogledamo nekoliko drugače. V petek smo tukaj razpravljali o subvencionirani
               prehrani. Enotni smo si bili, da je to velik problem in da je vse več otrok, ki
               potrebujejo to pomoč. Veste, za koliko let subvencionirane prehrane bi to pomenilo
               oziroma govori ta znesek? Skoraj 26 let. Naprej. Kaj pomeni ta znesek, za katerega
               vas ne zanima odgovornost, kdo je kriv za to? In da bo jasno in nedvomno, kdo je kriv
               za to. Govorimo o 70 tisoč štipendij za dijake za vse štiri leta, ki prejemajo
               Zoisovo štipendijo. Se pravi, za še kako pridne dijake in na nek način tudi
               prihodnost naše države. 70 tisoč za štiri leta. To je znesek, o katerem govorimo
               danes. Kakšen je še ta znesek? Naj vam povem, da je to okoli 42 tisoč minimalnih plač
               naših državljanov, ampak to letnih, spoštovani. 42 tisoč ljudi! Vi pa pravite, da ta
               predlog amandmaja, ki ga mi predlagamo, ni pomemben oziroma ne sodi v ta zakon. Kam
               pa kot v ta zakon? Seveda sodi! Samo verjetno bolj kot to, da vam je problem, da bi
               prišlo do teh ugotovitev, je, kdo so odgovorni. In verjetno posledično povezano tudi
               to, zakaj nočete danes podpreti tega amandmaja.</p>
               <p>Za konec. Ko bomo naslednjič govorili, ker kmalu bo na mizi v Državnem zboru oziroma
               na matičnem odboru poročilo o delu slovenskih policistov. Veliko smo o tem govorili,
               kakšne težave imajo, da jih je premalo, kakšen je njihov reakcijski čas, da bo vedno
               daljši, tudi ko govorimo o nasilju v družini. 26 tisoč letnih plač slovenskih
               policistov to pomeni. Samo toliko. In prosim vas, ne sprenevedajte se! Povejte, da
               nočete, da slovenska javnost izve, kdo je odgovoren za to. Sicer pa največ kaže tudi
               to, koliko vam pomeni teh 400 milijonov, da je praktično na levi strani dvorana ves
               čas današnje razprave prazna. In smo zadnjič govorili o tem, kako boste omejili
               kandidiranje posameznim poslancem, kot da državljani ne vedo, koga bodo izvolili, in
               jim nočete prepustiti absolutne možnosti. Pa v redu, o tem smo veliko govorili,
               nekateri ste 120 minut razpravljali o tem, danes ste si pa vzeli celih 30 minut.
               Govorimo pa o 400 milijonih. Prosim vas, potem vsaj ne govorite več, da vas zanima
               socialna država, ker vas ne. Ker če bi vas, potem bi vas tudi zanimalo to, zakaj
               imamo takšno stanje in kaj je krivo za to, da morajo davkoplačevalci nenehno
               pokrivati slabe odločitve nekaterih, ki nikoli ne bodo za to prevzeli odgovornosti,
               in tudi pokazali ne bomo, kdo so. Hvala lepa.</p>
            </sp>
            <sp xml:id="SDZ7-Redna-09-2015-06-22.sp55">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Še en krog, izvolite se prijaviti, prosim.</p>
               <p>Besedo ima gospod Franc Laj.</p>
            </sp>
            <sp xml:id="SDZ7-Redna-09-2015-06-22.sp56">

               <speaker>FRANC LAJ (PS SMC):</speaker>

               <p>Spoštovani predsedujoči, hvala za besedo. Spoštovani predstavniki Vlade, dragi
               kolegice in kolegi!</p>
               <p>Zagotovo ta tema ni enostavna, saj kakorkoli pogledamo, teh 400 milijonov se omenja,
               to lahko primerjam z veliko skalo, ki je padla v nahrbtnik Vlade in vsem nam.
               Zagotovo je velik dodaten pritisk na javne finance. Kdaj je ta zadeva nastala? Saj se
               ve, jaz ne vem. Zagotovo s to stvarjo nimam čisto nič. Edino, kar je, sem takrat iz
               medijev pridobival informacije in spremljal te odločitve, ki so danes rezultirale v
               takšni obliki, kot so. Kdo je odgovoren? Ja, poglejte, saj v tistem času je bil
               sprejet tudi ustavni zakon, na podlagi česar so bile potem tudi sprejete te odločitve
               o NLB in NKBM. Še enkrat, vseskozi govorimo o 400 milijonih. Pravim, v to sem
               prepričan in tudi poznam, da takrat, ko se je sprejelo to odločitev o nepoplačilu
               deviznih vlog, je naše gospodarstvo na južnih trgih izgubilo tisto pravo strateško
               pozicijo, položaj, ki ga je dolga, dolga leta gradilo. Ta negativni učinek – ne samo
               na javne finance, na celotno gospodarstvo – se lahko meri v milijardah evrov. To
               vemo. To stanje se zdaj na nek način popravlja. Toliko o tem.</p>
               <p>Se pravi, da je škoda neverjetna. Ko se enkrat povzroči škoda, se kasneje popravlja,
               vendar to ostane v ljudeh in zelo težko bomo dosegli spet tisto pozicijo, ki smo jo
               nekoč imeli. Da je treba te krivice popraviti, in to čim prej, nam je jasno, na to je
               opozorilo s sodbo tudi ne nazadnje Evropsko sodišče za človekove pravice, tu druge
               variante ni. Pač ta visoka cena napačnih politik in odločitev je pred nami. Mi smo
               tisti, ki nosimo breme tega, zagotovo bi s tem kapitalom, s tem denarjem marsikaj
               lahko naredili, ampak žal, smo mi tisti, ki smo dobili to na mizo.</p>
               <p>Želel pa bi povedati, da sem absolutno za to, da se najdejo in da se tudi javno na
               nek način oznani in oznanijo vsi tisti, ki bi morali nositi glavno odgovornost. Ne
               nazadnje imamo tudi določene načine za to, kako to zadevo izpeljati, ustanovljena je
               parlamentarna preiskovalna komisija za nadzor bančne luknje. Predlagam, da se ta
               zadeva tudi premisli v tej smeri in da se tudi ta tema vključi v pristojnost tej
               komisiji. Zagotovo mislim, da kakorkoli tudi po sestavi spada ta tema tja, ampak še
               vedno govorim, da to, kar se je zgodilo, in ta škoda, ki je nastala, je po mojem za
               Slovenijo težko popravljiva. Kakorkoli, tako z materialnega kot z moralnega
               vidika.</p>
               <p>Želel bi, da se čim prej ta stvar zaključi, da se optimizirajo procesi za izvedbo
               implementacijo tega zakona in da s čim manjšimi stroški stvar tako zaključimo, da
               vsaj poskušamo popraviti že storjene krivice fizičnim osebam. Istočasno pa bi želel
               pozvati vse institucije, da naredijo vse, kar je v njihovih močeh, in tudi dejansko
               mi prispevamo k temu, če je na kakršenkoli način to mogoče, da tudi naše terjatve
               bodo čim prej poplačane, da dejansko potem s tem na nek način omilimo pritisk na naše
               javne finance. Hvala.</p>
            </sp>
            <sp xml:id="SDZ7-Redna-09-2015-06-22.sp57">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Vojka Šergan, izvolite.</p>
            </sp>
            <sp xml:id="SDZ7-Redna-09-2015-06-22.sp58">

               <speaker>VOJKA ŠERGAN (PS SMC):</speaker>

               <p>Hvala za besedo. Spoštovani predstavniki Vlade, kolegice in kolegi!</p>
               <p>Da varčevalci niso mogli priti do svojega denarja, ni kriva samo Slovenija. Plačala
               bo visoko ceno v teh težkih časih, seveda pa vprašanje nasledstva je bilo tisto, ki
               naj bi vzporedno reševalo ta problem. Pri tem pa je Hrvaška vsa nasledstvena
               pogajanja bojkotirala, vztrajno bojkotirala. Sedanja vlada je sprejela nujno potrebne
               korake za način izvršitve sodbe za človekove pravice Evropskega sodišča. To pa so
               izplačilo v čim krajšem času, saj bodo s tem nižji stroški kot pa pri izplačilu v
               daljšem obdobju. To tudi pomeni za varčevalce, da bodo prej prišli do denarja, našo
               državo pa bo to stalo manj. Torej, treba je ta zakon tudi čim prej uzakoniti, zadevo
               zapreti. Dlje časa, ko se bo zadeva vlekla in odvijala, več bo stalo.</p>
               <p>Kar se pa tiče odgovornosti, pa v Stranki modernega centra ugotavljamo, da nobena
               vlada v Sloveniji, niti zunanji ministri se niso posebej ukvarjali s tem problemom,
               tudi ko je Hrvaška vstopala v Evropsko unijo.Hvala.</p>
            </sp>
            <sp xml:id="SDZ7-Redna-09-2015-06-22.sp59">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Vidim, da je še želja za razpravo. Prosim za prijavo.</p>
               <p>Izvolite, gospod Marijan Pojbič, imate besedo.</p>
            </sp>
            <sp xml:id="SDZ7-Redna-09-2015-06-22.sp60">

               <speaker>MARIJAN POJBIČ (PS SDS):</speaker>

               <p>Hvala lepa, spoštovani gospod podpredsednik!</p>
               <p>Seveda bom amandma, ki smo ga v Slovenski demokratski stranki predlagali, podprl,
               ker se zavedam, tako kot se zavedamo v naši stranki, da je še kako pomembna
               odgovornost posameznikov, na katerihkoli funkcijah in v kateremkoli časovnem obdobju
               so bili, da za odločitve, ki so jih sprejemali, morajo tudi v določeni meri
               odgovarjati.</p>
               <p>Malo pred menoj je kolega iz SMC govoril o milijardnih škodah, ki so bile povzročene
               našim bankam, našemu gospodarstvu in vsem tem, tukaj se z njim popolnoma strinjam,
               tukaj ni nobene dileme, vendar pa, ko govorimo pa o amandmaju, ki ga je Slovenska
               demokratska stranka vložila, da bi pa lahko v zakon vgradili ta amandma in na tak
               način prišli skozi zakon tudi in zahtevali določene odgovornosti, pa je na vrsti
               sprenevedanje. In naenkrat nobene želje več, da bi se ta amandma podprl, išče se
               milijon izgovorov, da bi lahko preko nekih komisij in tako dalje, nekih teh tudi
               državnozborskih, ki bodo odkrivale to, kar se je dogajalo v bančnih luknjah,
               ugotavljali odgovornost tistih, ki so zakrivili to svinjarijo. To je ena izmed
               svinjarij stoletja, ne ena izmed svinjarij ene generacije, dveh generacij, treh
               generacij, ampak ena izmed svinjarij stoletja.</p>
               <p>Gospod Janez Janša, vsi tisti, ki ste ga danes poslušali – in upam, da ga je večina,
               ki sedite tukaj v državnem zboru, zelo pozorno poslušala. Zelo jasno, eksplicitno,
               vse od pike do pike je točno povedal, kaj je bilo, kdaj je bilo in kdo je odgovoren
               za to nastalo situacijo. In ne razumem, zakaj potem mi ne bi v ta zakon vključili ta
               amandma Slovenske demokratske stranke in prišli enkrat do dna. Pa recimo, Milan
               Kučan, Janez Zemljarič, ne vem še kdo, so krivci za to zgodbo. Ne trdim, da so, ampak
               pravim, recimo z imenom in priimkom, kdo je tisti, ki je odgovoren za nastalo
               situacijo. Ne da se skrivamo, ne da se sprenevedamo; v eni fazi govorimo super, mi
               smo za to, da se odgovornost ugotavlja, mi smo vse pripravljeni narediti, da bi
               začela delovati pravna država. Ali pa, da smo za to, da najdemo krivca in v bankah in
               tako naprej. Ko pa je treba stisniti na gumbek, takrat pa nas zmanjka. In to je
               tisto, čemur pravim dva obraza. Spoštovane kolegice in kolegi, zakaj bi kazali dva
               obraza, če imamo skupen cilj, jasen cilj skupen, da najdemo krivce, ki so to
               naredili.</p>
               <p>Vsi trdimo, da je sodbo Evropskega sodišča za človekove pravice treba spoštovati.
               Seveda je treba spoštovati. Kaj pa spoštovati naše davkoplačevalce? Kaj pa oni, ki
               bodo zdaj to vse plačali, ki bodo teh 400 milijonov in vseh milijard, ki jih je
               izgubilo slovensko gospodarstvo in banke? Kaj pa to? Ali ti pa nimajo nobene pravice?
               Se pravi, ti so samo zato tukaj, da plačujejo račune mafijske združbe, ki je vseskozi
               kradla, kradla in pokradla slovensko premoženje. In še naprej znova in znova se to
               dogaja, mi pa, kot da se nič ne dogaja.</p>
               <p>V Slovenski demokratski stranki, ko pa predlagamo te stvari, ker resnično želimo
               ugotavljati odgovornost, pa smo neki rački, kaj jaz vem, neki, ki vseskozi nergamo,
               ki vseskozi poskušamo nekaj nagajati in tako naprej. Ampak drage moje kolegice in
               kolegi, prepričan sem, da v tem državnem zboru enkrat mora zavladati ena volja, ne
               glede na politično pripadnost, da pridemo do neke točke in skupaj, politika,
               dokažemo, da smo za to, da tisti lumpi skozi časovno obdobje samostojne Slovenije in
               pred tem, ki so odgovorni za te svinjarije, enkrat resnično odgovarjajo z imeni in
               priimki. Vsi točno vemo, kdaj so bile sprejete spremembe. O tem je govoril gospod
               Janez Janša. Ker je točno jasno, kdo je sedel v parlamentu, od katerega so prišla
               navodila politična, da je treba takšne odločitve sprejeti. Ne! In mi – ne. Prosim
               vas, bodite enkrat toliko korektni in ne bodite dvolični do te točke, pa da enkrat
               sprejmemo eno konkretno odločitev in te ljudi pripeljimo pred roko pravice.Pa naj ima
               pravico slovenski narod, če že mora vse te svinjarije plačati, tudi izvedeti, kdo je
               tisti mafijec, ki je to naredil. Naj ima slovenski narod to pravico!</p>
               <p>Problem je v tem, da vsi ti ljudje še živijo ali vsaj nekaj teh ljudi živi, razen
               tistega, ki so z ne vem katerega nadstropja vrgli dol zaradi tega, da ne bi kaj
               povedal, in naredili umor. To je znala zelo kvalitetno izpeljati stara Udba, saj
               veste. Oni so to fantastično izpeljali. Vsakega, ki je bil problematičen ali na tak
               način ali na drugačen način, je bil likvidiran; ali izven slovenskih meja, ali je to
               bilo v Nemčiji, ali v katerikoli drugi državi, ali v domačem okolju. Mi moramo temu
               reči enkrat konec. Vemo, da je to resnica in se sprenevedamo. Zakaj, pri bogu svetem,
               vas sprašujem, za koga? Ljudje od nas pričakujejo, da bomo enkrat nalili čistega vina
               tistim ljudem, ki plačujejo za vse to zgodbo. In če je 400 milijonov evrov, poleg
               tega pa to, kar je gospod Laj govoril, še toliko in toliko milijard, ki so jih
               slovensko gospodarstvo in banke izgubile, mačji kašelj in če to ni vredno vsake
               parlamentarne stranke, ki sedi v tem parlamentu, vsaj pol ure ali kolikor ima
               možnosti razprave, potem se resnično sprašujem, v kakšnem parlamentu sedimo.</p>
               <p>Poglejte, dragi kolegice in kolegi, kje so danes tisti, ki zagovarjajo socialno
               državo. Eden gospod sedi tu notri od Socialnih demokratov, potem imamo Združeno
               levico, ena gospa sedi tu notri, ki se deklarirajo, kako morajo čeke plačevati, kako
               moramo čeke plačevati, da bodo ljudje lahko preživeli, da ne govorim o stranki Desus.
               Ena ali dve gospe sedita celo sejo in samo en gospod je nekaj stavkov povedal na to
               temo. Če je to odgovornost do svojih ljudi, do svojih volivk in volivcev, zato da
               imajo upokojenci take nizke penzije, ker moramo vedno znova in znova plačevati račune
               neke bande, ki je to domovino pokradla, potem pa naj me vzame vrag. Zato, dragi
               prijatelji, bi pričakoval in sem hvaležen SMC, da ste vseskozi, vas je kar veliko
               poslank in poslancev tu prisotnih, in tudi določene diskusije z vaše strani so bile
               izvedene, tako da približno vaše stališče poznam, bi pričakoval, da vi podprete ta
               amandma, resnično podpret in recite, da ne glede na to, da pač nekatere stranke
               sedijo v tem parlamentu zato, da sedijo in pobirajo plačo, mi to nismo. Mi ne da se
               samo deklariramo, da želimo pravno državo in vladavino prava, temveč si resnično
               želimo, da presekamo s to mafijsko hudodelsko združbo iz preteklosti in tudi
               sedanjosti. Resnično želimo vzpostaviti neke kvalitetne temelje v tej državi, da bo
               ta država lahko funkcionirala, tako kot se spodobi. Zato, spoštovane kolegice in
               kolegi, na SMC apeliram lepo prosim, vsega ne morete spregledati. In ne iskati
               milijon izgovorov samo zato, da tega amandmaja, ko govorimo o tem zakonu, ne bi
               podprli. Imate vse razloge, da to storite. Storite to zaradi slovenskega ljudstva,
               zaradi vseh tistih volivk in volivcev, ki so šli na volitve in vam dali tudi večinski
               glas, da vodite to vlado. Lepo prosim, resno prosim v imenu slovenskega ljudstva,
               stopimo že enkrat skupaj in naredimo konec, naredimo črto s to hudodelsko združbo, ki
               uničuje iz ozadja vse nas in manipulira s politiko. Na koncu smo politiki vedno vsi
               vse krivi in na koncu, ko prideš med ljudi pravijo, vsi ste iste barabe, ni važno, v
               kateri politični stranki ste, gospodje iz ozadja pa nosijo s kovčki denar v Švico in
               ne vem, v katere države še vse. Jaz več tega ne morem gledati. Lepo vas prosim, da se
               temu zoperstavimo. Politiki smo dolžni se temu zoperstaviti, kolikor je v naših
               močeh, in mi to lahko naredimo z ustrezno zakonodajo.</p>
               <p>Zato vas prosim, podprite amandma, ki smo ga v Slovenski demokratski stranki
               predlagali z enim resnično poštenim namenom, da ugotovimo odgovornosti in pokažemo
               jasno na tiste ljudi, ki so krivi za to situacijo, ki se je zgodila. Gospod Janez
               Janša je pa danes zelo jasno, brez kančka dvoma povedal skoraj dobesedno že, kdo je
               kriv, ker se točno ve, kdaj se je kaj zgodilo. In da je bilo to vse zrežirano v nulo,
               politična mafija in temu je treba narediti konec in ti ljudje še sedaj živijo, vsaj
               večina, in enkrat moramo to slovenski javnosti povedati, ker je to naša naloga in
               naša dolžnost. Zato lepo prosim, podprite naš amandma in skupaj stopimo, ko gre za
               odgovornost, ker smo dolžni to slovenskemu narodu. Hvala lepa.</p>
            </sp>
            <sp xml:id="SDZ7-Redna-09-2015-06-22.sp61">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Seveda pričakujem, gospod Pojbič, ker ste govorili o kraji z imeni in priimki, da
               boste vložili tožbe. Toliko. Hvala lepa.</p>
               <p>Je še kakšna želja po razpravi? K amandmaju k 1. členu, amandma socialdemokratske
               stranke. Hvala lepa.</p>
               <p>Oprostite, gospod mag. Pogačnik.</p>
            </sp>
            <sp xml:id="SDZ7-Redna-09-2015-06-22.sp62">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči!</p>
               <p>Mi smo Slovenska demokratska stranka, nismo socialdemokratska stranka in vas
               naprošam, da korektno vodite sejo in da vsaj, če ste že podpredsednik v Državnem
               zboru, poznate imena strank v slovenskem državnem zboru. Samo sedem strank nas
               je.</p>
               <p>Mislim, da nimamo več prav veliko časa, bi pa samo eno vprašanje za državnega
               sekretarja, in sicer: po nekaterih informacijah, potem ko je bila sodba Evropskega
               sodišča za človekove pravice v Strasbourgu znana in ko je Sloveniji bilo naloženo, da
               v roku enega leta mora pripraviti ustrezno zakonodajo, ustrezen zakon pod nadzorom
               Odbora ministrov, ali drži informacija, da bi za to sodbo, odločitev sodbe in pa
               Evropsko sodišče za človekove pravice v Strasbourgu in pa za Odbor ministrov, bilo
               dovolj, da bi zgolj vlada sprejela zakon, ne da o tem še razpravlja državni zbor. Da
               bi že ta zakon, ki ga je sprejela vlada Mira Cerarja, bil dokument, ki bi zadoščal
               tej sodbi. Hvala.</p>
            </sp>
            <sp xml:id="SDZ7-Redna-09-2015-06-22.sp63">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Še kakšna želja po razpravi?</p>
               <p>Izvolite, gospod Metod Dragonja, državni sekretar.</p>
            </sp>
            <sp xml:id="SDZ7-Redna-09-2015-06-22.sp64">

               <speaker>METOD DRAGONJA:</speaker>

               <p>Hvala lepa.</p>
               <p>Odgovor gospodu Pogačniku. Junija, ko je Odbor ministrov Sveta Evrope razpravljal o
               tem vprašanju, je bila dana sicer pozitivna ocena o naporih, ki jih vlaga Slovenija,
               in o tem, kako se bo sodba Evropskega sodišča izvrševala. V tem sklopu so pravni
               strokovnjaki opravili oceno oziroma analizo potrebne normativne podlage za to, da se
               vprašanje reši glede na velike javnofinančne posledice predvsem te sodbe, pa tudi na
               nekatere druge popravne argumente, je prevladovalo strokovno mnenje, da je vsekakor
               treba zagotoviti zakonsko podlago za izvrševanje te sodbe v Republiki Sloveniji.</p>
            </sp>
            <sp xml:id="SDZ7-Redna-09-2015-06-22.sp65">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Še kakšna razprava k amandmaju Slovenske demokratske stranke k 1. členu? (Ne.) Hvala
               lepa. Potem zaključujem razpravo k temu členu.</p>
               <p>Prehajamo na 7. člen in amandma Združene levice. Izvolite. Prijavite se, prosim, za
               razpravo.</p>
               <p>Besedo ima gospa Violeta Tomić. Izvolite.</p>
            </sp>
            <sp xml:id="SDZ7-Redna-09-2015-06-22.sp66">

               <speaker>VIOLETA TOMIĆ (PS ZL):</speaker>

               <p>Spoštovani predsedujoči, hvala za besedo.</p>
               <p>Namen naših amandmajev je, da bi bila obravnava vlog upravičencev čim bolj
               predvidljiva in čim bolj enakopravna. No, naj se posvetim 7. členu.</p>
               <p>Trenutna formulacija je, da sklad lahko obravnava vloge, ki niso v slovenščini, če so
               razumljive. Ta opredelitev je neustrezna z vidika načela predvidljivosti prava.
               Prvič, ni jasno opredeljeno, pod katerimi pogoji je vloga razumljiva. Drugič – sklad
               ima pravico, da prosto presoja, katere vloge bo obravnaval in katerih ne bo
               obravnaval, zato upravičenec ob pisanju vloge sploh ne bo vedel, ali lahko vlogo odda
               na primer v hrvaškem jeziku. Ne bo vedel, kaj mora narediti, da bo vloga za tistega,
               ki to obravnava, razumljiva. Zato predlagamo zelo preprosto rešitev, da se v zakonu
               izrecno določi, da bo sklad obravnaval tudi vloge v jezikih držav naslednic. To bo
               povečalo predvidljivost in pravno varnost upravičencev, ker bo sklad dolžan
               obravnavati vse te vloge, ne bo jih smel zavreči samo zato, ker niso zapisane v
               slovenščini. S tem bomo upravičence razbremenili stroškov uradnega prevoda, kar je
               prav, ker konec koncev čakajo na svoje vloge že petindvajset let.</p>
               <p>Takšna rešitev ne bo povzročala dodatnih stroškov za sklad. Sklad bo namreč za
               reševanje teh primerov zaposlil trideset novih ljudi in ti ljudje bodo tako ali tako
               morali razumeti hrvaški ali bosanski jezik, ker bodo odločali na podlagi listin v teh
               dveh jezikih. Hvala.</p>
            </sp>
            <sp xml:id="SDZ7-Redna-09-2015-06-22.sp67">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Še kakšna želja za razpravo?</p>
               <p>Izvolite, gospod Metod Dragonja, državni sekretar.</p>
            </sp>
            <sp xml:id="SDZ7-Redna-09-2015-06-22.sp68">

               <speaker>METOD DRAGONJA:</speaker>

               <p>Hvala lepa, gospod predsedujoči.</p>
               <p>Vlada je skrbno pretehtala predlog amandmaja, ki je bil pravkar predstavljen, in
               zavzela stališče, da amandmaja ne podpre, ker menimo, da je predlagana rešitev v
               dopolnjenem predlogu zakona ustrezna in sledi podobni ureditvi, kot velja po Zakonu o
               pravnem postopku za listine v tujem jeziku. To je formalna obrazložitev, tako kot je
               sedaj formulacija oblikovana, to se pravi, da naj bo vloga razumljiva, je pravzaprav
               širša rešitev; vključuje tako jezike držav naslednic bivše Jugoslavije kot morebitne
               tretje jezike, ker se bodo pojavili tudi posamezni dokumenti, predvsem dedovanje in
               tudi drugi dokumenti, ki bodo lahko tudi v drugih jezikih vloženi v postopku
               priznavanja teh terjatev.</p>
               <p>Tako smo po temeljitem tehtanju ocenili, da je ta formulacija, kot je predlagana v
               dopolnjenem 7. členu, širša. Hkrati pa izhajamo tudi iz tega, da sklad ne bo po
               nepotrebnem nalagal dodatnih ovir v upravnem postopku, v katerem se bo obravnavalo
               zahtevke. Rešitev je mogoče res nekoliko pavšalno opredeljena, predlagana pa je tudi
               z namenom ekonomičnosti in pospešitve postopkov na podobni ureditvi, ki je že sedaj
               navedena v 62. členu Zakona o upravnem postopku.</p>
            </sp>
            <sp xml:id="SDZ7-Redna-09-2015-06-22.sp69">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Izvolite, gospa Violeta Tomić.</p>
            </sp>
            <sp xml:id="SDZ7-Redna-09-2015-06-22.sp70">

               <speaker>VIOLETA TOMIĆ (PS ZL):</speaker>

               <p>Rada bi ministra samo opozorila, da je formulacija, kot ste sami rekli, res zelo
               ohlapna. Namreč, "razumljivo" je zelo širok pojem, kaj je za koga razumljivo. Bojimo
               se, da nas bo čez petindvajset let znova bolela glava, če tega ne bomo uredili, tako
               kot je treba, kajti vemo, da nas bo precej dražje stalo.</p>
               <p>Zato vztrajamo, razmislite o tem predlogu amandmaja, kajti če dovolimo, da ljudje
               lahko predloge dajo v svojih jezikih, s tem seveda omogočimo bolj natančno vedeti,
               kaj je komu razumljivo in kaj ne. Hvala.</p>
            </sp>
            <sp xml:id="SDZ7-Redna-09-2015-06-22.sp71">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želi še kdo razpravljati o amandmaju k 7. členu? Če ne, zaključujem to razpravo.</p>
               <p>Prehajamo na 12. člen in amandma Združene levice. Je kakšna razprava?</p>
               <p>Gospa Violeta Tomić, izvolite.</p>
            </sp>
            <sp xml:id="SDZ7-Redna-09-2015-06-22.sp72">

               <speaker>VIOLETA TOMIĆ (PS ZL):</speaker>

               <p>Hvala za besedo.</p>
               <p>Predstavila bom naš amandma k 12. členu. Trenutni predlog je spet zelo nejasen in v
               skrajnem primeru škodljiv za upravičence. Če sklad ne more odločiti na podlagi
               predloženih dokazil, ima možnost, da pozove upravičenca, da predloži dodatne listine
               ali izvede druge dovoljene dokaze. V ta namen mu postavi določen rok, ampak ta rok se
               nanaša samo na listinske dokaze, moral pa bi se nanašati tudi na druge dovoljene
               dokaze. Vse, kar mi predlagamo, je, da mora sklad v nejasnih primerih obvezno pozvati
               upravičenca, da dopolni vlogo z vsemi dovoljenimi dokazi, in mu postaviti rok, da to
               stori. Na noben način pa ne širimo opredelitve dovoljenih dokazov. Na ta način bi
               preprosto zagotovili, da se res upoštevajo vsi relevantni dokazi.</p>
               <p>Tudi Evropsko sodišče je opozorilo, da ne sme biti noben varčevalec zavrnjen samo
               zato, ker nima listinskih dokazov. Moramo vedeti, da je vendarle minilo kar 25 let in
               več, odkar so ti varčevalci vložili denar v Ljubljansko banko. Zato smo v prvem
               odstavku izrecno zapisali, da urad odloča ne samo na podlagi dokazil iz 10. člena,
               ampak tudi na podlagi podatkov iz 9. člena tega zakona, ki jih Banka Slovenije
               pridobi od hrvaške in bosanske narodne banke. Hvala.</p>
            </sp>
            <sp xml:id="SDZ7-Redna-09-2015-06-22.sp73">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želi še kdo razpravljati o amandmaju?</p>
               <p>Gospod Metod Dragonja, državni sekretar, izvolite.</p>
            </sp>
            <sp xml:id="SDZ7-Redna-09-2015-06-22.sp74">

               <speaker>METOD DRAGONJA:</speaker>

               <p>Hvala lepa.</p>
               <p>Želel bi takoj podati stališče Vlade k amandmaju k 12. členu. Tudi ta amandma je bil
               zelo temeljito pretehtan in ocenjen. Ta amandma pravzaprav posega v samo bistvo
               predlagane verifikacije zahtevka. Verifikacija se izvede na osnovi dokumentov, ki jih
               predloži upravičenec, na drugi strani pa je treba te dokumente, ki so lahko tudi
               nepopolni, soočiti s podatkovnimi bazami, se pravi, s podatki, s katerimi razpolaga
               banka, o tem, da je ta hranilna vloga dejansko obstajala in da ni bila pravno znižana
               oziroma da niso bili uporabljeni drugi načini, kako se je ta vloga lahko na drug
               način realizirala.</p>
               <p>Amandma, ki ste ga predlagali, v bistvu izključuje možnost te verifikacije. Se pravi,
               kar se tiče sicer listinskih dokazov, sledi sodbi Evropskega sodišča, vendar ni
               zadosti samo predložiti ustrezna dokazila s strani strank, ključni del postopka
               priznavanja zahtevka je verifikacija podatkov v evidencah oziroma podatkovnih bazah
               obeh podružnic stare Ljubljanske banke. Brez tega, da se izvede ta verifikacija,
               lahko pride do zlorab v postopku odobravanja zahtevkov v tem upravnem postopku.</p>
               <p>Iz tega razloga Vlada ne podpira predlaganega amandmaja Združene levice k 12. členu,
               zlasti ne v tistem delu, ki se tiče drugega odstavka tega amandmaja.</p>
            </sp>
            <sp xml:id="SDZ7-Redna-09-2015-06-22.sp75">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želi še kdo razpravljati o amandmaju k 12. členu? (Ne.) Zaključujem razpravo.</p>
               <p>Prehajamo na 19. člen in amandma Slovenske demokratske stranke. Izvolite, želi kdo
               razpravljati? (Ne.) Hvala lepa. Zaključujem razpravo o 19. členu.</p>
               <p>Prehajamo na 20. člen in amandma Združene levice. Želi kdo razpravljati?</p>
               <p>Gospa Violeta Tomić, izvolite.</p>
            </sp>
            <sp xml:id="SDZ7-Redna-09-2015-06-22.sp76">

               <speaker>VIOLETA TOMIĆ (PS ZL):</speaker>

               <p>Hvala za besedo.</p>
               <p>O amandmaju k 20. členu bi povedala naslednje. Nekateri varčevalci imajo odprte
               zadeve pred slovenskimi sodišči. Zakon jim daje možnost, da te zadeve brezplačno
               umaknejo, če so zadovoljni z odločitvijo Sklada za nasledstvo. Če hočejo, da sodišče
               njihovo zahtevo obravnava, morajo to na sodišču izrecno zahtevati, drugače izgubijo
               pravni interes oziroma se postopek za vedno konča, ne morejo ga sprožiti še enkrat v
               isti zadevi. Problem pa so prekratki roki. Za brezplačen umik imajo varčevalci samo
               15 dni časa, za nadaljevanje postopka pa 30 dni.</p>
               <p>Ker gre za ljudi,ki večinoma živijo tudi v tujini, je to izjemno kratek čas, zato
               predlagamo, da se ta čas podaljša na 60 dni. Če bomo zdaj hiteli, vas znova
               opozarjam, bo lahko nas in naše otroke znova čez 20 let bolela glava, zato apeliram
               na vas, da to shemo naredimo maksimalno odprto. Hvala.</p>
            </sp>
            <sp xml:id="SDZ7-Redna-09-2015-06-22.sp77">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Izvolite, gospod Metod Dragonja, državni sekretar.</p>
            </sp>
            <sp xml:id="SDZ7-Redna-09-2015-06-22.sp78">

               <speaker>METOD DRAGONJA:</speaker>

               <p>Hvala lepa, gospod predsedujoči.</p>
               <p>20. členu oziroma predloženemu amandmaju pa Vlada ne nasprotuje.</p>
            </sp>
            <sp xml:id="SDZ7-Redna-09-2015-06-22.sp79">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želi še kdo razpravljati? (Ne.) Potem zaključujem razpravo k 20. členu.</p>
               <p>Prehajam na 23. člen in amandma Slovenske demokratske stranke, na ta člen. Ne. Hvala
               lepa.</p>
               <p>Zaključujem razpravo o vseh členih in amandmajih. O amandmajih bomo v skladu s
               časovnim potekom seje zbora odločali čez pol ure v okviru glasovanj. S tem prekinjam
               3. točko dnevnega reda.</p>
               <p>Prekinjam tudi 9. sejo Državnega zbora, ki jo bomo z glasovanjem nadaljevali ob 17.
               uri. Hvala.</p>
               <p>(Seja je bila prekinjena ob 16.27 in se je nadaljevala ob 17.02.)</p>
            </sp>
            <sp xml:id="SDZ7-Redna-09-2015-06-22.sp80">

               <speaker>PREDSEDNIK DR. MILAN BRGLEZ:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Nadaljujemo s prekinjeno sejo zbora. Prehajamo na glasovanja zbora o predlogih
               odločitev. Poslanke in poslance prosim, da preverite delovanje glasovalnih naprav.
                  <title>Nadaljujemo s prekinjeno 3. točko dnevnega reda, to je z obravnavo Predloga
                  zakona o načinu izvršitve sodbe Evropskega sodišča za človekove pravice v zadevi
                  60642/8 po nujnem postopku. </title>
               </p>
               <p>Nadaljujemo z <title>drugo obravnavo </title>, to je z odločanjem o vloženih amandmajih,
               ki ga bomo opravili na podlagi pregleda vloženih amandmajev z dne 22. 6. 2015, ki je
               objavljen na e-klopi.</p>
               <p>Prehajamo na odločanje o amandmaju Poslanske skupine SDS k 1. členu.</p>
               <p>Obrazložitev glasu v imenu Poslanske skupine SDS gospod mag. Marko Pogačnik.</p>
            </sp>
            <sp xml:id="SDZ7-Redna-09-2015-06-22.sp81">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za dano besedo.</p>
               <p>Glede na to, da je bila tekom razprave o zakonu in tudi o tem amandmaju dvorana
               predvsem s strani poslancev koalicije bolj kot ne prazna, bom še enkrat prebral
               amandma, da se bo vedelo, o čem se danes glasuje: "Ta zakon določa tudi opredelitev
               odgovornosti nosilcev javnih funkcij in državnih organov pri ravnanjih oziroma
               opustitvah ravnanj, zaradi katerih je breme odplačila neizplačanih deviznih vlog
               varčevalcev Ljubljanske banke, d. d., padlo na ramena slovenskih
               davkoplačevalcev."</p>
               <p>V Slovenski demokratski stranki s tem amandmajem poskušamo doseči, da za posledice,
               ki jih bomo v Sloveniji plačali ponovno davkoplačevalci, da se ta zakon dopolni s tem
               amandmajem, da se pač določa tudi, da se poskuša ugotoviti odgovornost za nastali
               položaj predvsem javnih nosilcev funkcij. Dejstvo je, da ta zakon je izstavil velik
               račun za davkoplačevalce, 385 milijonov evrov. Po zagotovilih s strani Ministrstva za
               finance pa še ni nobenega dejstva tukaj, da ta številka sčasoma ne bo višja. V
               Slovenski demokratski stranki se bojimo, da bo ta številka višja. In čas je, da tudi
               v Sloveniji nekdo za svoje storjene napake, kar se je zdaj tudi ugotovilo s strani
               sodbe Evropskega sodišča za človekove pravice, sprejme odgovornost.</p>
               <p>V Slovenski demokratski stranki smo prepričani, da se s tem amandmajem ne ukvarjamo s
               preteklostjo, kajti pretekli dogodki imajo finančne posledice danes in jo bodo imeli
               jutri. Govorimo pa o najmanj 385 milijonov evrov davkoplačevalskega denarja. V
               Slovenski demokratski stranki smo prepričani, da za nastali položaj obstajajo imena
               in priimki, predvsem pa je v preteklosti že marsikdo tako od strokovne kot od širše
               javnosti dal vedeti, da je pot, ki so se jo nekateri posamezniki tukaj zamislili,
               napačna in da s to odločitvijo nismo izgubili samo davkoplačevalci, ampak predvsem
               verjetno največ Nova Ljubljanska banka, ki se ni mogla širiti na področje Hrvaške, in
               predvsem slovensko gospodarstvo ni moglo vstopiti na hrvaški trg. Danes so pa
               posledice čisto obratne; to pomeni, da hrvaška podjetja prevzemajo slovenska
               podjetja. V Slovenski demokratski stranki bomo ta predlog … / izklop mikrofona/</p>
            </sp>
            <sp xml:id="SDZ7-Redna-09-2015-06-22.sp82">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Združena levica Violeta Tomić.</p>
            </sp>
            <sp xml:id="SDZ7-Redna-09-2015-06-22.sp83">

               <speaker>VIOLETA TOMIĆ (PS SDS):</speaker>

               <p>Hvala za besedo.</p>
               <p>V Združeni levici amandmajev SDS ne bomo podprli. Pri amandmajih k 1. členu je
               obrazložitev nedosledna. Po eni strani ugotavlja, da so bile politične odločitve
               slovenske skupščine in vlad, ki so se odločale za teritorialno načelo, napačne. Po
               drugi strani pa govorijo o tem, da je državno pravobranilstvo te napačne odločitve
               premalo zavzeto branilo pred Evropskim sodiščem. To je protislovno. Če predpostavimo,
               da je bilo stališče napačno, kar je ta sodba potrdila, potem je nesmiselno kriviti
               pravobranilstvo, da ga ni uspelo obraniti pred sodiščem.</p>
               <p>Drugo, kar nas moti, je, da manjka ključni člen v tej verigi dogodkov, to je sprejem
               temeljnega zakona o izvedbi ustavne listine o samostojnosti, konkretno tretjega
               odstavka 19. člena. Tam je izredno zapisano, da Slovenija prevzema jamstva samo na
               svojem ozemlju. Lahko da se takrat delegati še niso zavedali posledic te odločitve,
               ampak ostaja dejstvo, da so zakoličili vso slovensko politiko do varčevalcev
               Ljubljanske banke do lanske sodbe Evropskega sodišča. Zato ne moremo podpreti tega
               priporočila.</p>
               <p>Glede predloga, da mora Vlada pripraviti poročilo o odgovornosti, lahko pa rečem
               samo tole. Pred nekaj meseci je Državni zbor na predlog SDS sprejel priporočila, da
               naj Banka Slovenije pripravi poročilo o vzrokih za nastanek bančne luknje. To
               priporočilo je marca prišlo v Državni zbor in o njem so bile zelo dobro popisane hude
               ekonomske napake prve SDS vlade. Seveda predlagatelj sedaj o tem poročilu noče nič
               slišati. Predlog je izkoristil za 6 ur propagande v Državnem zboru, enako kot te tri
               amandmaje, da smo lahko poslušali o gnilem socializmu, jugonostalgiji in
               udbomafiji.</p>
               <p>Zadnje kar je, da ne bomo pristali na to, da bodo o kazenski odgovornosti za
               odločitve Demosove vlade pridigali njeni bivši člani. Zakaj pa niste zahtevali
               kazenske odgovornosti za izbris 25 tisoč prebivalcev? Mi smo prvi, veste, ki smo za
               preiskavo odgovornosti, ampak neodvisno, ne tako, ki bi jo vodili tisti, ki so to
               povzročili.</p>
               <p>Zaradi vsega navedenega bomo seveda glasovali proti navedenim amandmajem. Hvala.</p>
            </sp>
            <sp xml:id="SDZ7-Redna-09-2015-06-22.sp84">

               <speaker>PREDSEDNIK DR. MILAN BRGLEZ:</speaker>

               <p>Preden dam besedo naprej za obrazložitev glasu, bom še enkrat prebral, kaj
               obrazložite glasu je.</p>
               <p>Obrazložitev glasu ni polemika, naslavljanje, prepričevanje, pozivanje ali
               postavljanje vprašanj, kar je po namenu predmet razprave, temveč gre za predstavitev
               vsebinskih razlogov, zaradi katerih bo poslanska skupina ali poslanec glasoval za ali
               proti predlagani rešitvi. Prosim, da se tega držite.</p>
               <p>Sedaj pa ima obrazložitev glasu v imenu Poslanske skupine SMC, mag. Dušan
               Verbič.</p>
               <p>Postopkovno ima prednost.</p>
               <p>Besedo za postopkovno ima gospod Jože Tanko.</p>
            </sp>
            <sp xml:id="SDZ7-Redna-09-2015-06-22.sp85">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Predsednik, rad bi vas opozoril, da vi v svojih ravnanjih niste dosledni. Kadar
               katerikoli izmed naših poslancev karkoli pri obrazložitvi ali razpravi pove mimo
               tistega, kar mislite, da je prav, dobi takoj opomin. Ko se zgodi to na drugi strani
               političnega prostora, ki je do tukaj, do tega hodnika, se ne zgodi nič. Preberete in
               greste potem naprej.</p>
               <p>Predlagam vam, da ste pri svojih ravnanjih dosledni, ali veljajo za takšne kršitve,
               ki si jih je dovolila gospa Tomić, opomini za vse ali pa ne veljajo potem tudi v
               bodoče za nikogar. Tudi vam predlagam, da za nazaj popravite in odpravite tiste
               opomine, ki ste jih včasih delili. Hvala lepa.</p>
            </sp>
            <sp xml:id="SDZ7-Redna-09-2015-06-22.sp86">

               <speaker>PREDSEDNIK DR. MILAN BRGLEZ:</speaker>

               <p>Hvala za vaše mnenje.</p>
               <p>Besedo ima mag. Dušan Verbič za obrazložitev glasu v imenu Poslanske skupine
               SMC.</p>
            </sp>
            <sp xml:id="SDZ7-Redna-09-2015-06-22.sp87">

               <speaker>MAG. DUŠAN VERBIČ (PS SMC):</speaker>

               <p>Hvala za besedo, predsednik.</p>
               <p>Poslanska skupina SMC je na stališču, da se odgovornost nosilcev politične oblasti
               za obdobje od leta 1991 do izdaje odločbe Evropskega sodišča za človekove pravice
               mora ugotoviti. Kot je bilo izrečeno v razpravi s strani našega poslanca, se to lahko
               izvede preko že imenovane parlamentarne komisije za ugotavljanje bančne luknje,
               seveda ob tem, da se pristojnost te komisije za ta del tudi razširi.</p>
               <p>Zato iz tega navedenega razloga Poslanska skupina SMC ne podpira vloženega
               amandmaja. Hvala lepa.</p>
            </sp>
            <sp xml:id="SDZ7-Redna-09-2015-06-22.sp88">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Zavezništvo gospod Janko Möderndorfer …
               Jani Möderndorfer.</p>
            </sp>
            <sp xml:id="SDZ7-Redna-09-2015-06-22.sp89">

               <speaker>JANI (JANKO) MÖDERNDORFER (PS ZaAB):</speaker>

               <p>Ste se odločili, kaj sem?</p>
            </sp>
            <sp xml:id="SDZ7-Redna-09-2015-06-22.sp90">

               <speaker>PREDSEDNIK DR. MILAN BRGLEZ:</speaker>

               <p>Zmotil sem se.</p>
            </sp>
            <sp xml:id="SDZ7-Redna-09-2015-06-22.sp91">

               <speaker>JANI (JANKO) MÖDERNDORFER (PS ZaAB):</speaker>

               <p>Tisto, kar je v bistvu pri celemu zakonu pomembno, je predvsem za nas pomembno to, da
               je vložen po nujnem postopku iz razlogov, da čim prej zapremo in uredimo vprašanje,
               ki bo v resnici ustrezno, tako kot so nam pojasnili na razpravi na samem odboru in ne
               nazadnje tudi v sami razpravi, bom rekel, zahtevam, ki jih imamo na podlagi
               sodbe.</p>
               <p>Predlog, ki ga je dala SDS, v resnici ne moremo podpreti predvsem zaradi tega, ker
               je treba ločiti dve stvari: eno je seveda izvrševanje sklepa Evropskega sodišča za
               človekove pravice, drugo pa je seveda politično ugotavljanje, kar je pa naša
               avtonomna stvar in to nima veze s samim sklepom in je skratka treba zadevo jasno
               ločiti.</p>
               <p>Še manj pa je, bom rekel, predvsem z vidika zakonitosti – seveda je treba ugotoviti
               glede na to, kako je predlog amandmaja spisan, sporno predvsem v nadaljevanju, ko
               imamo predloge, za katero obdobje, kdaj in na kakšen način naj bi to ugotavljali,
               namreč tega ne vemo.</p>
               <p>Tudi iz današnje razprave je več ali manj jasno, da tisti, ki so bili akterji v tem
               času, takrat, ko je bil čas za to, teh vprašanj niso odpirali. Zraven tega pa je več
               kot pomembno, da se je treba zavedati, da kadar takšne amandmaje dajemo direktno,
               neposredno v predlog zakona, je treba vedeti, da je potem treba ob podobnih
               situacijah tudi tam dati takšne amandmaje, pa se tega nismo poslužili, ker smo znali
               ločiti te stvari. Predvsem pa, bom rekel, strani predlagateljev na kraj pameti ni
               prišlo, da bi pri izbrisanih dali ugotavljanje politične odgovornosti.</p>
               <p>Zato seveda je ta predlog, prvič, nezakonit, drugič, niti ne vemo, kako bi ga
               izvedli. Še več, nalaga vladi, da naj celo v šestdesetih dneh nekaj ugotovi, česar
               prej nismo mogli ugotoviti v dvajsetih letih, kar se mi zdi skrajno neresno in
               nedomišljeno. Predvsem pa je z vidika politike jasno, da gre zopet za nabiranje
               političnih točk. Bomo pa z veseljem podprli vsakršni predlog, ki bo šel v smer
               ugotavljanja politične odgovornosti, če boste seveda predlagali ustanovitev
               preiskovalne komisije, ki bo lahko to raziskala, v tem ste mojstri, to znate,
               obvladate, pa še do vmesnega poročila boste prišli.</p>
               <p>Tako mislim, da je čas, da uporabite tisto orožje, katerega najbolj obvladate. Hvala
               lepa.</p>
            </sp>
            <sp xml:id="SDZ7-Redna-09-2015-06-22.sp92">

               <speaker>PREDSEDNIK DR. MILAN BRGLEZ:</speaker>

               <p>Tudi to ni bila obrazložitev glasu, vsaj nazadnje ne, ampak je bila polemika. Bi
               lahko, prosim, samo obrazložili svoj glas, kako boste glasovali in ničesar
               drugega.</p>
               <p>Zdaj ima pa besedo za obrazložitev glasu gospod Janko Veber, in to v lastnem
               imenu.</p>
            </sp>
            <sp xml:id="SDZ7-Redna-09-2015-06-22.sp93">

               <speaker>JANKO VEBER (PS SD):</speaker>

               <p>Hvala za besedo.</p>
               <p>V Poslanski skupini Socialnih demokratov ne bomo podprli amandmaja Poslanske skupine
               Slovenske demokratske stranke, kajti zakon, ki ga danes sprejemamo, je zakon o načinu
               izvršitve sodbe Evropskega sodišča za človekove pravice. To sodišče za človekove
               pravice ni obravnavalo kršiteljev oziroma odgovornosti nosilcev javnih funkcij, ki bi
               povzročili takšno stanje, in seveda ne more biti vsebina tega zakona, zato tega
               amandmaja ne moremo podpreti.</p>
               <p>Poleg tega pa tudi, če bi ta amandma podprli, je potem v nadaljevanju razvidno, da bi
               šlo za poročilo Vlade, ki pa je lahko pripravljeno, ampak vendarle o tem poročilu
               Državni zbor ne razpravlja, samo seznani se zopet s tem, kar pomeni, da ne bi bil
               dosežen ta učinek, kot je nekako razumeti iz razprav.</p>
               <p>Iz teh razlogov v Poslanski skupini Socialnih demokratov ne podpiramo tega amandmaja
               in menimo, da je treba to vsebino reševati v drugih ali zakonih ali pa preiskovalnih
               komisijah, ki se jih za to lahko ustanovi, ali pa morebiti tudi z razširitvijo
               vsebine že ustanovljene komisije za preiskavo poslovanja bank. Hvala.</p>
            </sp>
            <sp xml:id="SDZ7-Redna-09-2015-06-22.sp94">

               <speaker>PREDSEDNIK DR. MILAN BRGLEZ:</speaker>

               <p>Besedo za postopkovno ima gospod Jože Tanko.</p>
            </sp>
            <sp xml:id="SDZ7-Redna-09-2015-06-22.sp95">

               <speaker>JOŽE TANKO (PS SDS):</speaker>

               <p>Hvala lepa za besedo, gospod predsednik.</p>
               <p>Predlagam vam, da še posebej za tiste poslance, ki imajo nekajletni staž, naredite
               nek seminar v Državnem zboru, da določili med razpravo obrazložitvijo glasu,
               postopkovnim predlogom in repliko. Vidim, da nekateri, kljub temu da imajo precej
               dolg staž, pomešajo vse in pri obrazložitvi glasu v imenu poslanske skupine govorijo
               o vsem drugem, samo ne o stališču poslanske skupine. Predlagam, gospod predsednik, v
               izogib vsem tem zapletom, ki se dogajajo, ko govorite o tem, da se stvari
               zlorabljajo, da se najprej naučijo, saj ne zlorabljajo, ampak ne znajo. In predlagam,
               da naredite tečaj v Državnem zboru, morda v sobi 117, predlagam individualno, tako da
               ne bo res kakšnih zapletov.</p>
               <p>Ker to, kar se sedaj dogaja, predvsem pa s tem, kako vi reagirate, ko jih pri takih
               razpravah morda na koncu nekako z lepimi besedami opozorite, ne izrečete pa nobenega
               ukrepa, da tudi sicer ni v redu. Nedavno sem dobim javni opomin, ker nisem niti
               razpravljal, kolegica Irglova tudi, tu pa nekateri govorijo po dolgem in počez o vseh
               drugih zadevah. V naši poslanski skupini od drugih pa si zasluži tak, bom rekel,
               dobronameren nasmešek, pa prijazno citiranje določb Poslovnika Državnega zbora.
               Predlagam, da se res posvetite … Najprej morda za vodje poslanskih skupin, ker tu je
               ključni problem. Hvala lepa.</p>
            </sp>
            <sp xml:id="SDZ7-Redna-09-2015-06-22.sp96">

               <speaker>PREDSEDNIK DR. MILAN BRGLEZ:</speaker>

               <p>Bom vzel premislek ta vaš predlog. Mogoče bom startal tudi z vami.</p>
               <p>Besedo ima gospod Jani Möderndorfer, tudi za postopkovno, domnevam.</p>
            </sp>
            <sp xml:id="SDZ7-Redna-09-2015-06-22.sp97">

               <speaker>JANI (JANKO) MÖDERNDORFER (PS ZaAB):</speaker>

               <p>Pravilno domnevate, predsednik.</p>
               <p>Poglejte, vemo vsi, da po poslovniku ste edini razlagalec poslovnika v času zasedanja
               seje in kolega Tanko si je dovolil svojevrstni EPP vložek za svojo lastno dejavnost,
               ki jo bo verjetno, ko bo končal mandat, odprl, zato da bo lahko to delal. Namreč,
               predvsem v smeri, kako čim bolj zlorabiti poslovnik in ga upravičiti, da ga nisi
               zlorabil. Predvsem pa se bo predstavljal kot največji vedež, vseved in vsepoved o
               Poslovniku Državnega zbora. Mislim,da je že skrajni čas, da tudi kot predsednik
               tovrstne izlete in eskapade preprečite, da bomo lahko normalno delali.</p>
               <p>Drugače pa; seveda, z veseljem, če boste rabili kakšnega predavatelja o tem, kar ste
               rekli, vam pomagam, kolega Tanko.</p>
            </sp>
            <sp xml:id="SDZ7-Redna-09-2015-06-22.sp98">

               <speaker>PREDSEDNIK DR. MILAN BRGLEZ:</speaker>

               <p>Kakšen je vaš postopkovni predlog? / oglašanje iz klopi/ Hvala tudi za vaš mnenje.
               Še kakšna obrazložitev glasu? Potem se, prosim, prijavite.</p>
               <p>Obrazložitev glasu v lastnem imenu mag. Branko Grims.</p>
            </sp>
            <sp xml:id="SDZ7-Redna-09-2015-06-22.sp99">

               <speaker>MAG. BRANKO GRIMS (PS SDS):</speaker>

               <p>Spoštovani!</p>
               <p>Če kaj v tej državi vsak državljan čuti kot tisto, česar je premalo, je to vprašanje
               odgovornosti, je to odgovornost na vseh nivojih. Amandma, ki ga predlagamo mi in za
               katerega bom glasoval, govori točno o tem, o odgovornosti, ki je v danem primeru
               povsem jasna in ki je odgovornost za naklepno sabotiranje, da uporabimo pravilen
               izraz, poskusa slovenske osamosvojitve v nekaj mesecih pred prvimi demokratičnimi
               volitvami, ko je z dogovorom takratnega vodstva partije v Sloveniji, s Kučanom
               načelu, s srbskim vodstvom, z Miloševićem na čelu, doseglo dogovor o tem, da sta dve
               banki, ki sta do takrat imeli posebni ločeni enoti, to sta Ljubljanska banka v
               Sloveniji in Beograjska banka v Srbiji, ti svoji enoti spremenili v podružnici, v
               hčerinski pač banki. Kaj se je s tem spremenilo? Konkretno. Zagrebška banka do
               tistega trenutka bila pod garancijo, pod vplivom, če želite, pod vsem, kar normalno
               funkcionira s strani Narodne banke Hrvaške. Od tistega trenutka naprej je pa
               nastopila odgovornost Banke Slovenije. Zaradi tega in samo zaradi tega se danes
               soočamo s tem, da odločamo, da bo tista velika roka z rdečo zvezdo spet posegla v žep
               državljanov in potegnila ven 200 evrov, v tem primeru vsakemu, vsakemu otroku, in
               plačala neke njihove stare politične igrice za nazaj. To je ista roka, ki je
               povzročila bančne luknje, ki je povzročilo vse tisto, o čemer govorimo in zaradi
               česar vsak državljan in državljanka, zaradi te roke z veliko rdečo zvezdo, ki mu je
               iz žepa potegnila že 16 tisoč evrov, danes, ko se rodi, tej državi že dolguje za en
               avtomobil denarja, s katerim se nikoli ne bo vozil, ker so mu ga zapravili že
               nekateri drugi. In o tej odgovornosti govorimo in o … / izklop mikrofona/</p>
            </sp>
            <sp xml:id="SDZ7-Redna-09-2015-06-22.sp100">

               <speaker>PREDSEDNIK DR. MILAN BRGLEZ:</speaker>

               <p>Danes ne podeljujem opominov. In kolega Grims, to isto bi lahko izrazili brez tiste
               metafore o veliki roki z rdečo zvezdo, čisto preprosto bi bilo.</p>
               <p>Ne vem, zakaj … Čakajte malo, da povem do konca, dokler govorim … Tudi za
               postopkovno ni možnosti, potem boste dobili. Prosim, da vsi v nadaljevanju ne
               uporabljate zadev, ki bi lahko sprožile nepotrebno polemiko o teh vprašanjih. Res ne
               razumem, zakaj je treba še rdečo zvezdo tukaj zraven vlačiti.</p>
               <p>Hoteli ste postopkovno? Postopkovno kolega Grims. Eno minuto je treba počakati, do
               takrat, ko govorite, zato da pridete zopet na vrsto.</p>
            </sp>
            <sp xml:id="SDZ7-Redna-09-2015-06-22.sp101">

               <speaker>MAG. BRANKO GRIMS (PS SDS):</speaker>

               <p>Dobro. Spoštovani gospod predsednik, glede na to, da imate akademsko izobrazbo, pa
               vas vprašam postopkovno: kateri simbol bolj simbolizira dogovor med dvema vodstvoma
               partij – konkretne slovenske partije s Kučanom na čelu in pa partije v Beogradu z
               Miloševićem na čelu – kot je to ravno rdeča zvezda? Imeli so različne zastave, ampak
               rdeča zvezda je bila pri obeh isti simbol. To je, mimogrede, isti simbol tiste
               armade, ki nas je potem tudi napadla.</p>
            </sp>
            <sp xml:id="SDZ7-Redna-09-2015-06-22.sp102">

               <speaker>PREDSEDNIK DR. MILAN BRGLEZ:</speaker>

               <p>Zdaj postopkovno ni namenjeno spraševanju predsedujočega, ampak je namenjeno
               postopkovnim predlogom. Zaradi tega se vam tudi vam zahvaljujem za vaše mnenje.</p>
               <p>Besedo ima gospod Franc Breznik za obrazložitev glasu v lastnem imenu.</p>
            </sp>
            <sp xml:id="SDZ7-Redna-09-2015-06-22.sp103">

               <speaker>FRANC BREZNIK (PS SDS):</speaker>

               <p>Najlepša hvala za besedo.</p>
               <p>Amandma k 1. členu Slovenske demokratske stranke seveda bom podprl. Podprl ga bom iz
               razloga, ker se tekom svojega življenja zavedam, da slovenska tranzicija ni bila
               naključno tako izpeljana, kot je bila. Zavedam se, da pravna država, država, v kateri
               obstaja vladavina prava in ki je tržno usmerjena država, tam se takšne izgube, kot jo
               imamo danes, ko jo potrjujemo, izkazuje na individualni ravni, se pa ne
               socializirajo. Bistvo naše države v vseh treh, lahko rečemo dveh bančnih luknjah in k
               tej nesrečni, lahko rečemo, spremembi statusne oblike Nove Ljubljanske banke, pa se
               kaže v tem, da se vse te izgube socializirajo. Ravno v tem je zgodba, zakaj slovenske
               tranzicija ni bila uspešna.</p>
               <p>Pozivam in spomnim vas, da pri vsaki nesreči, pri vsaki se ugotavlja odgovornost;
               odgovornost zaradi tega, da se to več ne bi ponovilo. Odgovornost zaradi tega, da
               vemo, kdo je kriv, ali je šlo za sistemsko napako, ali je šlo za individualno raven
               in to je bistvo delovanja neke pravne države. Bistvo nedelovanja pravne države ali pa
               vladavine prava pa je v tem, da nikoli ne gledamo nazaj in vedno gledamo naprej.
               Zgodba, zakaj moramo pogledati nazaj, se nam danes odpira. Ta zgodba nastane novih
               400 milijonov evrov. Zaradi tega je treba ta amandma podpreti, podpreti zaradi tega,
               da je to neka obveznost vseh nas, da se zavedamo, da pravna država deluje, ali pa da
               stremimo k temu, da bi delovala, in da se mora odgovornost ljudi, ki so takrat
               soodločali – in vemo, kdo je bil na oblasti, ker je bilo zelo lahko, ker je bila na
               oblasti ena stranka, ena partija in v bistvu eni in isti obrazi –, da se to
               potrdi.</p>
               <p>Prosim vas, da podprete, tako kot sem sam tudi povedal, amandma Slovenske demokratske
               stranke.</p>
            </sp>
            <sp xml:id="SDZ7-Redna-09-2015-06-22.sp104">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev glasu? Prosim, da se prijavite.</p>
               <p>Obrazložitev glasu v lastnem imenu gospa Anja Bah Žibert.</p>
            </sp>
            <sp xml:id="SDZ7-Redna-09-2015-06-22.sp105">

               <speaker>ANJA BAH ŽIBERT (PS SDS):</speaker>

               <p>Hvala lepa, predsedujoči.</p>
               <p>Amandma Slovenske demokratske stranke bom podprla. Podprla ga bom zato, ker sem
               odgovorna in ker želim, da tudi državljanke in državljani izvedo, kdo je odgovoren za
               400 milijonov evrov, ki jih bo morala Slovenija plačati. Zato, ker bomo s tem lahko
               izvedeli, kam bo šlo 70 tisoč letnih oziroma štiriletnih štipendij dijakov. Zato, da
               bomo lahko izvedeli, kam bo šlo za 26 let subvencij za otroško prehrano, in zato, da
               bomo vedeli, kam bo šlo 42 tisoč letnih bruto zajamčenih plač. Zato se mi zdi nujno,
               da je treba podpreti Slovensko demokratsko stranko s tem amandmajem.</p>
            </sp>
            <sp xml:id="SDZ7-Redna-09-2015-06-22.sp106">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu gospod Marijan Pojbič.</p>
            </sp>
            <sp xml:id="SDZ7-Redna-09-2015-06-22.sp107">

               <speaker>MARIJAN POJBIČ (PS SDS):</speaker>

               <p>Hvala, spoštovani gospod predsednik!</p>
               <p>Seveda bom amandma, ki smo ga v Slovenski demokratski stranki vložili, podprl, ker
               sem prepričan, da je absolutno nujno potrebno ugotoviti odgovornost.</p>
               <p>V Slovenski demokratski stranki in tudi osebno ne iščemo milijon razlogov za to, da
               se ne bi storilo nič in da se odgovornosti ne bi našlo. Mi se ne sprenevedamo in jaz
               se tudi ne sprenevedam in sem prepričan, da je ta amandma vložen tudi s tem namenom.
               Predvsem pa moram reči, iz razloga, ker bodo 400 milijonov evrov ukradenega denarja
               morali plačati tisti, ki v tej državi nimajo niti za plačilo malice, kosila svojim
               otrokom, in tisti, ki ne morejo plačati svojih položnic, in tisti, ki prejemajo 200,
               300, 400, 500 evrov pokojnine.</p>
               <p>Zaradi tega in zaradi odgovornosti do teh ljudi smo dolžni tem ljudem vsaj to
               zagotoviti, da bodo vedeli, za koga so plačevali, in da bodo vedeli, kdo je tisti, ki
               je ta denar pokradel. To je naša naloga in to je naša dolžnost.</p>
            </sp>
            <sp xml:id="SDZ7-Redna-09-2015-06-22.sp108">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev glasu? Sedaj pa prosim, da se res vsi prijavite.</p>
               <p>Obrazložitev glasu v lastnem imenu gospod Jože Tanko.</p>
            </sp>
            <sp xml:id="SDZ7-Redna-09-2015-06-22.sp109">

               <speaker>JOŽE TANKO (PS SDS):</speaker>

               <p>Hvala lepa, gospod predsednik.</p>
               <p>Rekli ste vsi, pa sem se sam prijavil. Podprl bom naš amandma, ki smo ga vložili
               predvsem zato, ker gre to za eno dimenzijo stroška, ki je težak približno 15-letnemu
               proračunu Državnega zbora. Podprl ga bom zato, ker je nediskriminatoren, ker se
               zajema vse, ki so v temu obdobju bili, ne ločeni med, ne vem, Demosovim in med
               nobenimi, ampak zadeva vse, in podprl ga bom tudi zato, ker je končno čas, da se
               ugotovi, ali so bili ti naši pogajalci, ki jih je imenovala ena vlada, nesposobni,
               ali so bili malomarni, ali niso znali, ali pa so zavestno pripeljali do tega stanja,
               kot ga imamo danes in ko moramo ta zakon sprejeti. Nazadnje ga bom podprl tudi zato,
               ker Vlada s svojim zakonom ustanavlja preiskovalne komisije, ker se bo lotila
               projektov velikega pomena v višini 1 % BDP in morda bo celo gospod Stare prvi
               predsednik preiskovalne komisije – gospod, ki sedi tukaj pred nami. Predlagam, da se
               tej podpori tudi še kdo pridruži.</p>
               <p>Sam, kot rečeno, bom iz teh razlogov ta amandma podprl.</p>
            </sp>
            <sp xml:id="SDZ7-Redna-09-2015-06-22.sp110">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu gospod Franc Jurša.</p>
            </sp>
            <sp xml:id="SDZ7-Redna-09-2015-06-22.sp111">

               <speaker>FRANC JURŠA (PS DeSUS):</speaker>

               <p>Hvala lepa za besedo, gospod predsednik.</p>
               <p>Jaz pa ne bom podprl tega amandmaja iz enostavno in preprostega razloga, ker ste
               dejansko že danes na plenarnem zasedanju ugotovili odgovornost nosilcev javnih
               funkcij in se točno ve, koga ste opredelili, kdo je kriv za to zadevo v državi. In če
               ste ugotovili, potem nima smisla, da sprejemamo ta amandma.</p>
               <p>Bom pa zdaj prenesel, da vseeno pa preiskovalka tudi lahko to zadevo razkrije.
               Predlagam podobno rešitev kot SMC, da se doda k preiskovalki tudi ta del.</p>
            </sp>
            <sp xml:id="SDZ7-Redna-09-2015-06-22.sp112">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev glasu? Ne. Potem glasujemo.</p>
               <p>Glasujemo. Navzočih je 64 poslank in poslancev. Za je glasovalo 18, proti pa 45.</p>
               <p>(Za je glasovalo 18.) (Proti 45.)</p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju Poslanske skupine Združene levice k 7. členu.</p>
               <p>Obrazložitev glasu v imenu Poslanske skupine Združena levica Violeta Tomić.</p>
            </sp>
            <sp xml:id="SDZ7-Redna-09-2015-06-22.sp113">

               <speaker>VIOLETA TOMIĆ (PS ZL):</speaker>

               <p>Hvala za besedo.</p>
               <p>Evropsko sodišče je v sodbi izrecno zapisalo, da ne sme biti nobena vloga
               varčevalcev zavrnjena samo zato, ker nima več originalne varčevalne knjižice ali pa
               pogodbe o depozitu. Minilo je kar petindvajset let in vmes je bila vojna v Krajini in
               Bosni in to je treba upoštevati tudi pri dokaznih standardih.</p>
               <p>Zato predlagamo naslednje tehnične spremembe zakona. Izrecno je treba omogočiti
               varčevalcem in njihovem dedičem, da vložijo vlogo v srbskem ali hrvaškem jeziku. S
               tem se poceni postopek in poveča predvidljivost pravne ureditve. Trenutna formulacija
               pravi, da sklad lahko obravnava vloge, ki so razumljive, ne določa pa, kaj je
               razumljiva vloga in daje Skladu za nasledstvo diskrecijsko pravico, da bo vloge
               obravnaval. Mi smo zadevo poenostavili, sklad mora obravnavati vloge v uradnih
               jezikih držav naslednic nekdanje Jugoslavije. Uslužbenci sklada bodo morali te jezike
               razumeti, zato ker bodo v postopku obravnavali listinske dokaze v srbskem ali
               hrvaškem jeziku. Tako ne uvajamo dodatnega pogoja, samo več predvidljivosti za
               upravičence in to jim po petindvajsetih letih dolgujemo.</p>
               <p>Vlada pravi, da je njen predlog širši … Res je, vladni predlog omogoča, da nekdo
               napiše vlogo na primer v nemščini in če uradnik to slučajno razume, bo obravnavana.
               Ampak, po drugi strani ima po vladnem predlogu skladu možnost, da vlogo zavrne po
               prosti presoji. To vnaša v ureditev element arbitrarnosti. Mi raje vidimo, da bodo
               nekateri morali vloge prevesti v slovenščino, kot pa, da bi se zgodilo, da bi bila
               obravnava odvisna od naključja. Ponavljam, po vladnem predlogu upravičenci ne bodo
               vedeli, kateri jeziki se upoštevajo.</p>
               <p>K 12. členu je treba izrecno določiti, da se poleg podatkov, ki jih na podlagi iz
               10. člena predloži upravičenec, upravni organ odloča tudi na podlagi evidenc iz 9.
               člena. Izrecno je treba določiti, da mora sklad upravičencu, ki v vlogi ni predložil
               vseh dokazov, obvezno dati dodaten rok za dopolnitev vloge z vsemi dokazi, ki so
               dovoljeni po zakonu, ne samo z listinskimi dokazi. Ponavljam, da ne širimo
               opredelitve dovoljenih dokazov, ne posegamo v verifikacijski postopek, mi samo
               izrecno zapišemo, kar vlada predpostavlja. Skratka, da se poleg dokazil upravičenca
               upošteva tudi podatkovna baza Banke Slovenije.</p>
               <p>Skratka, mi bomo ta amandmaja podprli in upamo, da ga bo tudi koalicija. Hvala.</p>
            </sp>
            <sp xml:id="SDZ7-Redna-09-2015-06-22.sp114">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine SDS gospod Jože Tanko.</p>
            </sp>
            <sp xml:id="SDZ7-Redna-09-2015-06-22.sp115">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>Mi tega predloga amandmaja ne bomo podprli. Uradi na slovenskem v Sloveniji poslujejo
               v slovenskem jeziku, razen na območjih, kjer živi italijanska in madžarska narodna
               skupnost, in to je urejeno s posebnim zakonom. Ni nobene potrebe, da se te pravice na
               tak način širijo in tudi nobena sramota, da uradi v slovenskem jeziku v vsem, tudi v
               teh primerih, poslujejo v slovenskem jeziku. To je pač naša ustavna določba, da imamo
               tam čisto na začetku ustave en člen, kjer piše, da je uradni jezik slovenščina.
               Tisti, ki želijo uveljavljati pravice, morajo pač te pravice uveljavljati v jeziku
               države oziroma Republike Slovenije. Zato tega amandmaja ne bomo podprli.</p>
            </sp>
            <sp xml:id="SDZ7-Redna-09-2015-06-22.sp116">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev? (Ne.)</p>
               <p>Potem glasujemo. Navzočih je 67 poslank in poslancev, za je glasovalo 7, proti
               59.</p>
               <p>(Za je glasovalo 7.) (Proti 59.)</p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju Poslanske skupine Združena levica k 12.
               členu.</p>
               <p>Obrazložitev glasu v imenu Poslanske skupine Združena levica Violeta Tomić.</p>
            </sp>
            <sp xml:id="SDZ7-Redna-09-2015-06-22.sp117">

               <speaker>VIOLETA TOMIĆ (PS ZL):</speaker>

               <p>Hvala za besedo.</p>
               <p>V 20. členu smo predlagali, da je treba podaljšati roke, v katerih se morajo
               upravičenci izjasniti, ali bodo svoje pravde pred sodišči nadaljevali ali umaknili.
               Gre namreč za nepremoženjsko škodo, ki je zakonska shema ne zajema. Vlada predlaga
               15- oziroma 30-dnevni rok, mi predlagamo, da se podaljša na 60 dni. Navsezadnje gre
               za ljudi, ki živijo v tujini.</p>
               <p>Mi bomo te svoje amandmaje seveda podprli, upamo, da jih bo podprla tudi koalicija.
               Da ne bomo spet komu kdaj onemogočili, da pride do svojih prihrankov in da nas ne bo
               spet bolela glava, če svet ministrov ne bo odobril predlagane rešitve. Hvala.</p>
            </sp>
            <sp xml:id="SDZ7-Redna-09-2015-06-22.sp118">

               <speaker>PREDSEDNIK DR. MILAN BRGLEZ:</speaker>

               <p>Glasujemo o amandmaju Poslanske skupine Združena levica k 12. členu, ne 20., 12.
               členu.</p>
               <p>Glasujemo. Navzočih je 67 poslank in poslancev, za je glasovalo 11, proti 55.</p>
               <p>(Za je glasovalo 11.) (Proti 55.)</p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju Poslanske skupine SDS k 19. členu.</p>
               <p>Glasujemo. Navzočih je 69 poslank in poslancev, za je glasovalo 18, proti 50.</p>
               <p>(Za je glasovalo 18.) (Proti 50.)</p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju Poslanske skupine Združena levica k 20.
               Členu.</p>
               <p>Glasujemo. Navzočih je 69 poslank in poslancev, za je glasovalo 47, proti 21.</p>
               <p>(Za je glasovalo 47.) (Proti 21.)</p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju Poslanske skupine SDS k 23. členu.</p>
               <p>Glasujemo. Navzočih je 64 poslank in poslancev, za je glasovalo 23, proti 39.</p>
               <p>(Za je glasovalo 23.) (Proti 39.)</p>
               <p>Ugotavljam, da amandma ni sprejet.</p>
               <p>Končali smo z glasovanje o amandmajih in z drugo obravnavo predloga zakona v okviru
               nujnega postopka.</p>
               <p>Ugotavljam, da je zbor v drugi obravnavi sprejel amandma k 20. členu dopolnjenega
               predloga zakona. Sprašujem kvalificirane predlagatelje, ali nameravajo k temu členu
               vložiti amandma?</p>
               <p>Ugotavljam, da k predlogu zakona <title>za tretjo obravnavo</title> ni bilo vloženih
               amandmajev, zato vas obveščam, da me Zakonodajno-pravna služba oziroma Vlada nista
               obvestili, da je bil zaradi amandmajev, sprejetih k drugi obravnavi, predlog zakona
               neusklajen.</p>
               <p>Prehajamo na odločanje o predlogu zakona.</p>
               <p>Obrazložitev glasu v imenu Poslanske skupine SDS mag. Marko Pogačnik.</p>
            </sp>
            <sp xml:id="SDZ7-Redna-09-2015-06-22.sp119">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za besedo.</p>
               <p>V Poslanski skupini SDS predlaganega zakona ne bomo podprli. Ne bomo ga podprli iz
               več razlogov. Eden izmed razlogov je, da Državni zbor, koalicija nista podprli našega
               amandmaja, ki bi temu zakonu dal tisto dodano vrednost, in sicer da se ugotovi
               odgovornost za nastali položaj, odgovornost, zakaj bomo davkoplačevalci danes in
               jutri plačali najmanj 385 milijonov evrov odškodnin nekdanjih varčevalcev Ljubljanske
               banke.</p>
               <p>Drugi razlog je, da obstaja velika verjetnost, da Državnemu zboru tega zakona sploh
               ne bi bilo treba obravnavati, in sicer odločba Evropskega sodišča za človekove
               pravice in Odbor ministrov, ki sta obravnavala, po nekaterih informacijah bi bilo
               dovolj, da bi ta zakon sprejela vlada sama.</p>
               <p>Tretji argument, ki pa bi bil, je pa, da obstaja velika verjetnost, da v zvezi z
               varčevalci Ljubljanske banke, da to ni zadnji zakon, ki ga bo obravnaval Državni zbor
               Republike Slovenije, in da bo ta številka, ki jo bomo plačali davkoplačevalci, še
               bistveno višja kot je.</p>
            </sp>
            <sp xml:id="SDZ7-Redna-09-2015-06-22.sp120">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Združena levica Violeta Tomić.</p>
            </sp>
            <sp xml:id="SDZ7-Redna-09-2015-06-22.sp121">

               <speaker>VIOLETA TOMIĆ (PS ZL):</speaker>

               <p>Hvala za besedo.</p>
               <p>Slovenska javnost je bila ves čas pod vplivom uradnega stališča, da so devizne vloge
               izključno vprašanje nasledstva, ne pa tudi odnosa med banko in varčevalci. Sedaj je
               Evropsko sodišče pokazalo,da nasledstvo ne more biti izgovor, da Slovenija ni
               poplačala bosanskih in hrvaških varčevalcev podružnic Ljubljanske banke. Slovenija bi
               morala najprej prevzeti jamstva za te vloge in šele potem terjati sredstva od drugih
               naslednic. Natančno to nam je sedaj naložilo Evropsko sodišče.</p>
               <p>Problem varčevalcev je ena od posledic enostranske odcepitve Slovenije. Takratna
               slovenska vlada ni mogla upravičeno pričakovati, da bodo tudi druge republike
               prevzele teritorialno načelo. Ni se pogajala z drugimi republikami. Enostavno se je
               odločila za načelo, ki je bilo z ozko finančnega stališča najbolj oportuno. Enako so
               ravnale tudi druge države. Nikakor se ni mogoče izgovarjati na to, da Hrvaška in
               Bosna nista sprejeli teritorialnega načela. Tega nista bili dolžni storiti. Bili sta
               v drugačnih okoliščinah kot Slovenija in sta ravnali legitimno. To poudarjam zato,
               ker je gospod Dragonja danes spet ponovil staro tezo, da je sodba do Slovenije
               krivična in da so druge republike soodgovorne za kršitev človekovih pravic. Če bi
               bilo to res, bi bilo najbrž zapisano v sodbi Evropskega sodišča. Vse, kar drži, je
               to, da je imela Jugoslavija enotno jamstvo za vloge in da lahko Slovenija poskuša
               doseči kompenzacijo v nadaljnjih pogajanjih. Če kdo, potem so Demosova vlada in vse
               druge za njo ravnale dvolično. Ko je šlo za varčevalce Ljubljanske banke, so
               priznavale teritorialno načelo, ko je šlo pa za izbrisane prebivalce, niso hoteli o
               načelu teritorialnosti nič slišati. Med vsemi naslednicami nekdanjih – Češkoslovaške,
               Jugoslavije in Sovjetske zveze –, je Slovenija edina kršila načelo, da morajo stalni
               prebivalci, ki niso pridobili državljanstva nove države, ohraniti pravico do
               prebivanja in vse socialne ter ekonomske pravice, ki so s tem povezane.</p>
               <p>Do sedaj je bilo izbrisanim prebivalcem odobrenih dobrih 19 milijonov odškodnin. To
               je malenkost v primerjavi s 385 milijoni za varčevalce po tem zakonu. Toda tudi oboje
               skupaj je še vedno malo v primerjavi z milijardami družbenega premoženja, ki se je
               privatiziralo v okviru denacionalizacije in lastninjenja. Vse to pa ima en skupni
               imenovalec; to so bile zavestne odločitve Demosove vlade in njenih naslednic, ki so
               gradile etnično državo in obnavljale kapitalizem. S tem zakonom popravljamo del teh
               napak, zato ga bomo podprli. Hvala.</p>
            </sp>
            <sp xml:id="SDZ7-Redna-09-2015-06-22.sp122">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu …</p>
               <p>Postopkovno gospod Jože Tanko.</p>
            </sp>
            <sp xml:id="SDZ7-Redna-09-2015-06-22.sp123">

               <speaker>JOŽE TANKO (PS SDS):</speaker>

               <p>Hvala lepa za besedo, gospod predsednik.</p>
               <p>Sedaj smo verjetno prešli te meje toleranc ponovno, kar zadeva obrazložitev glasu.
               Gospa, ki je imela obrazložitev glasu v imenu Poslanske skupine Združena levice, je
               prebrala recital, ki so ga ji napisali nekje zunaj teh prostorov Državnega zbora.
               Očitno ne poznajo pravil poslovnika in se ne nanaša to na temo dnevnega reda, na
               točko dnevnega reda. Zato vam predlagam, resnično, da vsaj tiste vodje poslanskih
               skupin, ki bi morali poskrbeti, ki imajo težave s tem, da obrazložijo glas, da jih
               povabite na kakšen pogovor in ji obrazložite, kaj to pravzaprav je.</p>
               <p>To, kar je bilo sedaj povedano v tem stališču, nima popolnoma nobene zveze s točko
               dnevnega reda. Popolnoma nobene zveze. Mi govorimo o odgovornosti in o poplačilu za
               tiste, ki so bili varčevalci Nove Ljubljanske banke in ta točka z izbrisanimi nima
               popolnoma nobene zveze. Če želijo v Združeni levici, gospod predsednik, ali pa
               kjerkoli drugje karkoli dodati k tem zadevam, potem predlagam, da kaj vložijo v
               Državni zbor, da bomo o tistih točkah dnevnega reda razpravljali.</p>
               <p>Predlagam vam, da uporabite tisto, kar lahko po poslovniku uporabite; lahko vzamete
               besedo, tudi sredi razprave, če to želite, če vidite, da gre za take stvari, ni pa
               prav, da gre to tako mimo vas v primerih, ko govorijo tisti, ki simpatizirajo z
               določenimi simboli. Prav je, da poslance Združene levice in ostalih tudi umirite.</p>
               <p>Tukaj imamo demokratično državo in poslovnik, ki govori o tem, kako naj razprave
               tečejo. Vi ste sicer sedaj predsedujoči in predlagam, da poskrbite, da bo to res tako
               potekalo, kot je napisano. Ti diskurzi pa so nevredni ne poslanca ne tistega, ki
               misli, da je povedal veliko, dejansko pa nič o točki dnevnega reda. Če je karkoli v
               povezavi v zvezi z izbrisanimi, lahko ustanovijo preiskovalno komisijo, pa da bo
               ugotavljala odgovornost Drnovškovih vlad, ki ni storila nič, ki niso storile, da
               desetletja nič, da bi se te zadeve popravile, lahko karkoli drugega. Mi smo odprti za
               vse stvari, ne bomo nasprotovali nobeni, ampak predlagam, da vodite sejo tako, kot se
               spodobi, pa tudi organizirate individualni tečaj najprej za nekatere vodje poslanskih
               skupin, potem pa še za kakšne poslanke …/ znak za konec razprave/</p>
            </sp>
            <sp xml:id="SDZ7-Redna-09-2015-06-22.sp124">

               <speaker>PREDSEDNIK DR. MILAN BRGLEZ:</speaker>

               <p>Najverjetneje bom moral organizirati posebej tečaj za obrazložitve glasu in potem za
               postopkovna vprašanja.</p>
               <p>Besedo ima mag. Alenka Bratušek za obrazložitev glasu v imenu Poslanske skupine
               Zavezništvo.</p>
            </sp>
            <sp xml:id="SDZ7-Redna-09-2015-06-22.sp125">

               <speaker>MAG. ALENKA BRATUŠEK (PS ZaAB):</speaker>

               <p>Najlepša hvala.</p>
               <p>Govorimo o zakonu, ki je težek ali pa vreden 400 milijonov evrov, in če nas danes,
               zdaj ob glasovanju, gledajo ljudje, kaj govorimo, potem ni čudno, da je
               verodostojnost Državnega zbora na tako nizkem nivoju, kot mislim, da v naši državi še
               ni bila. Na žalost.</p>
               <p>V Poslanski skupini Zavezništvo bomo ta zakon podprli. Še enkrat pa želim opozoriti
               na to, da želite za Slovenijo zelo veliko, 400 milijonsko obveznost realizirati v
               dveh letih in na žalost sem prepričana, da brez tega, da bodo to čutili slovenski
               davkoplačevalci, slovenski upokojenci, javni uslužbenci, socialno najšibkejši, da ne
               bo šlo. Če pa boste želeli, da je temu res tako, pa sem prepričana, da se bomo v
               jeseni hkrati s pripravo proračuna srečali s spremembo tega zakona, kjer boste
               izvajanje podaljšali. Takrat vas bomo seveda spomnili na to, kar govorimo danes.</p>
               <p>Ker pa vemo, da je obveznosti, ki so nastale v preteklosti daleč nazaj, treba na
               podlagi sodbe sodišča izvršiti, bomo ta zakon podprli. Odgovornost za izvedbo tega
               zakona je pa seveda na Vladi in na vladajoči koaliciji.</p>
            </sp>
            <sp xml:id="SDZ7-Redna-09-2015-06-22.sp126">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev glasu? Ne. Potem glasujemo o celotnem zakonu.</p>
               <p>Glasujemo. Navzočih je 66 poslank in poslancev. Za je glasovalo 51, proti pa 13.</p>
               <p>(Za je glasovalo 51.) (Proti 13.)</p>
               <p>Ugotavljam, da je zakon sprejet. S tem zaključujem to točko dnevnega reda. <title>
                  Nadaljujemo s </title>
                  <title>prekinjeno 13. točko dnevnega reda, to je s prvo obravnavo Predloga zakona o
                  dopolnitvi Zakona o pokojninskem in invalidskem zavarovanju. </title>
               </p>
               <p>Prehajamo na odločanje o naslednjem predlogu sklepa: Predlog Zakona o dopolnitvi
               Zakona o pokojninskem in invalidskem zavarovanju je primeren za nadaljnjo obravnavo.</p>
               <p>Glasujemo. Navzočih je 68 poslank in poslancev. Za je glasovalo 21, proti pa 47.</p>
               <p>(Za je glasovalo 21.) (Proti 47.)</p>
               <p>Ugotavljam, da zbor predlaganega sklepa ni sprejel, zato je zakonodajni postopek o
               predlogu zakona končan. S tem zaključujem to točko dnevnega reda. <title>Nadaljujemo s
                  prekinjeno 20. točko dnevnega reda, to je s prvo obravnavo Predloga zakona o
                  spremembi Zakona o uveljavljanju pravic iz javnih sredstev. </title>
               </p>
               <p>Prehajamo na odločanje o naslednjem predlogu sklepa: Predlog zakona o spremembi
               Zakona o uveljavljanju pravic iz javnih sredstev je primeren za nadaljnjo
               obravnavo.</p>
               <p>Obrazložitev glasu v imenu Poslanske skupine Združena levica Luka Mesec.</p>
            </sp>
            <sp xml:id="SDZ7-Redna-09-2015-06-22.sp127">

               <speaker>LUKA MESEC (PS ZL):</speaker>

               <p>Hvala za besedo.</p>
               <p>S spremembo tega zakona želimo predlagatelji, se pravi Združena levica in ZaAB,
               zvišati cenzus za dostopnost kosil v osnovnih šolah za otroke.</p>
               <p>Zakaj je ta potreben? Med krizo so najrevnejši sloji pri nas prejeli dva udarca;
               prvi je bil gospodarska kriza, zaradi katere je marsikdo izgubil službo, drugi pa so
               bili varčevalni ukrepi, ki so krizi sledili. Posledica tega je, da danes v Sloveniji
               obstaja 300 tisoč ljudi, ki živijo pod pragom revščine, od tega 55 tisoč otrok.
               Marsikdo od teh staršev in otrok si niti ne more več privoščiti, da bi otroku plačal
               kosil v osnovni šoli, cenzus pa je postavljen absolutno prenizko. Namreč, do
               subvencije so upravičeni samo otroci iz tistih družin, v katerih so prihodki na člana
               gospodinjstva manjši od 180 evrov. V šolah poskušajo na raznorazne načine tem otrokom
               pomagati; nekje so ustanovili solidarnostne sklade, drugje, recimo, v Mariboru, je
               kar Mestna občina Maribor začela dopolnjevati sklade za subvencioniranje, zato da
               lahko otroci pridejo do kosil. Marsikje po Slovenji pa so na žalost otroci odvisni
               samo od dobre volje humanitarnih organizacij in ena od teh humanitarnih organizacij
               Petka za nasmeh se je obrnila na nas, s predlogom, da poskušamo Državni zbor,
               poslance, koalicijo in Vlado prepričati, da se cenzus zviša, in sicer s 180 na 360
               evrov dohodka na člana gospodinjstva oziroma na 540 evrov na starša, kar je malo pod
               statistično določenim pragom revščine.</p>
               <p>Na tem mestu bi se še enkrat vsem poslancem zahvalil za zelo konstruktivno o tem
               zakonu zadnjič in glede na to, da so vse poslanske skupine temu predlogu izrekle
               podporo tudi danes, računam, da bomo soglasni pri tem, da je treba otrokom pomagati
               in da je zadnja stvar, ki jo lahko dopustimo v 21. stoletju, da jih puščamo lačne.
               Hvala.</p>
            </sp>
            <sp xml:id="SDZ7-Redna-09-2015-06-22.sp128">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Zavezništvo gospod Jani
               Möderndorfer.</p>
            </sp>
            <sp xml:id="SDZ7-Redna-09-2015-06-22.sp129">

               <speaker>JANI (JANKO) MÖDERNDORFER (PS ZaAB):</speaker>

               <p>Hvala lepa, predsednik.</p>
               <p>To je tema, kjer v resnici, hvala bogu, združuje ta državni zbor na vprašanju, ali
               dopuščamo, da imamo otroke v šoli, ki so lahko lačni. Na pobudo in predlog društva
               Petka smo pristopili k sopredlagateljstvu tega zakona. In verjamem, kajti prepričan
               sem, da je tu treba imeti bistveno manj besed in več dejanj, da bomo s predlogom, se
               pravi druge obravnave, s strani Vlade dobili takšen predlog, ki bo tudi sprejemljiv
               in ga bo za podpreti, in da pridemo končno do vsaj enega poskusa, da imamo skupen
               jezik v Sloveniji, kar se tiče prehrane otrok v šoli.</p>
               <p>Zraven pa naj povem tisto, kar se mi zdi najbolj pomembno. Večkrat se s statistiko
               igramo in v bistvu operiramo in dajemo primerjave, kaj bi bilo boljše. V tem primeru
               diskusije o tem, ali je lahko otrok lačen ali ne, preprosto ni več izgovorov. Kajti,
               v drugem branju, če ti izgovori bodo obstajali, in pojavili se bodo različni
               predlogi, bomo zelo hitro izračunali, kam vse država vlaga, pa bi lahko našli prostor
               za hrano. Hvala.</p>
            </sp>
            <sp xml:id="SDZ7-Redna-09-2015-06-22.sp130">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine SD gospod Janko Veber.</p>
            </sp>
            <sp xml:id="SDZ7-Redna-09-2015-06-22.sp131">

               <speaker>JANKO VEBER (PS SD):</speaker>

               <p>Hvala za besedo.</p>
               <p>V Poslanski skupini Socialnih demokratov bomo zakon podprli. Hkrati pa želimo že v
               tej fazi opozoriti, da v nadaljevanju postopka pričakujemo, da ne bosta samo
               ministrstvi za šolstvo in za delo, ki sta veliko pripomogli tudi k temu, da je prišlo
               do pozitivnega mnenja praktično vseh poslanskih skupin glede tega zakona, da bo
               sodelovalo pri zagotavljanju finančnih sredstev tudi Ministrstvo za finance. Kajti,
               Ministrstvo za šolstvo že sedaj ne zagotavlja v celoti sredstev za zakonsko
               predpisane naloge, seveda pa tudi Ministrstvo za delo ima vsako leto višje
               obveznosti, zato bi bilo prav, da v nadaljevanju prisluhne izvedbi tega zakona tudi
               Ministrstvo za finance, s čimer bomo res lahko rekli, da smo dosegli pomemben premik
               naprej, kako bomo razdeljevali sredstva, ki jih pač zbiramo v proračunu.</p>
               <p>Predvsem pa si Socialni demokrati želimo, da ta sredstva pomagajo najranljivejšim
               skupinam, da lažje prebrodijo vsakodnevne obveznosti in šoloobvezni otroci so pa
               seveda ena največjih obveznosti. Hvala.</p>
            </sp>
            <sp xml:id="SDZ7-Redna-09-2015-06-22.sp132">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Nove Slovenije - krščanskih demokratov
               gospa Iva Dimic.</p>
            </sp>
            <sp xml:id="SDZ7-Redna-09-2015-06-22.sp133">

               <speaker>IVA DIMIC (PS NSi):</speaker>

               <p>Hvala za besedo, predsedujoči.</p>
               <p>V Poslanski skupini Nove Slovenije bomo zakon podprli. Predvsem z vidika, da je v tej
               državi še vedno veliko otrok, pa se mi zdi, da smo že v teh zadnjih nekaj letih kar
               nekaj naredili.</p>
               <p>Podprli ga bomo tudi z vidika, ker želimo zgodbo lačnih otrok v Sloveniji na nek
               način zapreti, zato prispevamo svoje glasove za to. Hkrati pa bi tukaj opozorila, da
               je ravno za to, kako se bodo delila sredstva v prihodnje, zelo pomemben proračun, ki
               ga bomo v tem državnem zboru sprejemali. Danes podporo, ki jo izražajo vsi zakonu, se
               mi zdi, da bo vidna tudi ob nadaljnjem sprejemanju proračuna za prihodnje leto, ker
               bomo zagotovili sredstva tem otrokom, tem lačnim otrokom. Upam, da boste tudi takrat
               vedeli, za kaj gre, da ne bo šlo za zmanjševanje sredstev, kot je bilo pri tem
               proračunu. Hvala lepa.</p>
            </sp>
            <sp xml:id="SDZ7-Redna-09-2015-06-22.sp134">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine DeSUS gospod Uroš Prikl.</p>
            </sp>
            <sp xml:id="SDZ7-Redna-09-2015-06-22.sp135">

               <speaker>UROŠ PRIKL (PS DeSUS):</speaker>

               <p>Hvala lepa.</p>
               <p>Tudi Poslanska skupina Desus bo seveda v polni meri podprla predlog tega zakona. V
               trenutku, ko je 300 tisoč ljudi, državljanov Republike Slovenije pod pragom socialne
               izključenosti, ko je od tega 55 tisoč otrok v tej številki, ko je samo v zadnjem
               obdobju 7 tisoč otrok prišlo v ta položaj, v trenutku in v času, ko so otroci lačni,
               ko se revščina dobesedno zajeda v vse pore našega življenja, je zadnji čas, da temu
               naredimo konec: z besedami in z dejanji. Zadnji čas je, da tudi spremenilo Zakon o
               uveljavljanju pravic iz javnih sredstev, da spustimo cenzus in da omogočimo otrokom,
               ki živijo v takšnih okoliščinah, ko jim povzroča težave že zagotavljanje osnovnih
               obrokov, toplih obrokov dnevno – da jim pomagamo.</p>
               <p>Desus bo s podporo temu zakonu temu naredil konec in hkrati stal za tem, da bodo tudi
               rešitve zakona v nadaljevanju prinesli to, da otroci ne bodo lačni in bodo zaživeli
               človeka dostojno življenje. Hvala.</p>
            </sp>
            <sp xml:id="SDZ7-Redna-09-2015-06-22.sp136">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine SMC gospa Erika Dekleva.</p>
            </sp>
            <sp xml:id="SDZ7-Redna-09-2015-06-22.sp137">

               <speaker>ERIKA DEKLEVA (PS SMC):</speaker>

               <p>Hvala za besedo.</p>
               <p>Poslanska skupina Modernega centra seveda bo predlog zakona podprla, saj tokrat gre
               izjemoma res za otroke. Do druge obravnave pa pričakujemo, da bo Vlada pripravila
               ustrezen predlog oziroma model tako z vidika pravičnosti kot z vidika dostopnosti.
               Hvala.</p>
            </sp>
            <sp xml:id="SDZ7-Redna-09-2015-06-22.sp138">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine SDS gospa Suzana Lep Šimenko.</p>
            </sp>
            <sp xml:id="SDZ7-Redna-09-2015-06-22.sp139">

               <speaker>SUZANA LEP ŠIMENKO (PS SDS):</speaker>

               <p>Tudi v Poslanski skupini Slovenske demokratske stranke bomo ta predlog zakona v prvi
               obravnavi podprli. Podprli smo oziroma uvedli smo zakon za subvencioniranje dijaške
               prehrane v prvi Janševi vladi, v letu 2012 subvencioniranje dijaških in študentskih
               vozovnic. Tudi tukaj, v tem primeru gre izključno za otroke, ki dejansko niso krivi
               za situacijo, v kateri so se znašli njihovi starši, zato ta predlog zakona v prvi
               obravnavi podpiramo.</p>
            </sp>
            <sp xml:id="SDZ7-Redna-09-2015-06-22.sp140">

               <speaker>PREDSEDNIK DR. MILAN BRGLEZ:</speaker>

               <p>Torej lahko glasujemo. Navzočih je 69 poslank in poslancev, za je glasovalo 69, proti
               nihče.</p>
               <p>(Za je glasovalo 69.) (Proti nihče.)</p>
               <p>Ugotavljam, da je zbor sklep sprejel, zato bo predlog zakona dodeljen v obravnavo
               Odboru za delo, družino, socialne zadeve in invalide kot matičnemu delovnemu telesu.
               S tem zaključujem to točko dnevnega reda. <title>Nadaljujemo s prekinjeno 21. točko
                  dnevnega reda. to je s prvo obravnavo Predloga zakona o spremembah in dopolnitvah
                  Zakona o državnem tožilstvu. </title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah Zakona o državnem tožilstvu je primeren za nadaljnjo obravnavo.</p>
               <p>Obrazložitev glasu v imenu Poslanske skupine SDS dr. Vinko Gorenak.</p>
            </sp>
            <sp xml:id="SDZ7-Redna-09-2015-06-22.sp141">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Pozivam vas, da ta sklep podprete, da je zakon primeren za nadaljnjo obravnavo,
               čeprav kakega posebnega upanja glede na razpravo ni. To je popolnoma razumljivo.</p>
               <p>Za kaj gre? Slovenija ima od 31. marca na čelu tožilske organizacije osebo, ki je
               ravnala koruptivno. To je ugotovitev Komisije za preprečevanje korupcije. Hkrati ima
               na čelu tožilske organizacije osebo, ki je ravnala nezakonito. Torej, ki je kršila
               zakonodajo, zato da je tretji osebi, to je gospodu Škrlecu, omogočila materialno ali
               pa nematerialno, kakor vzamete, – materialno, mislim – korist zaradi tega, ker pač
               zaseda nek položaj in dobiva plačo, ki je ne bi smel. Taka je bila vsaj odločitev
               leta 2012 sodišča.</p>
               <p>Mi smo pričakovali, da bo zlasti SMC kot, recimo, največja in tudi najbolj odgovorna
               stranka za stanje v tej državi v skladu s svojimi načeli, ki jih je zapisala v svoj
               program in s katerim je šla tudi na volitve, da bo stanje razrešila. Zato smo tudi
               počakali kar nekaj dni po tisti seji Državnega zbora in pravzaprav čakamo že od 31.
               marca, da se bo kaj zgodilo na tem področju. Vendar popolnoma jasno je, da se ne bo
               nič zgodilo, zato smo vložili zakon. Zakon vam omogoča, da ga v drugi obravnavi, v
               kolikor menite, da posamezni deli niso v redu, dopolnite z amandmaji. Seveda pa, če
               boste zakon zavrnili, v tistem trenutku v tisti sekundi pritiska na gumb proti
               prevzemate največjo odgovornost v tej državi za to stanje, ki ga imamo. Torej za
               stanje, da imamo na čelu tožilske organizacije osebo, ki je ravnala koruptivno. To je
               verjetno v nasprotju s tistimi načeli, ki ste jih zapisali; ampak, bomo videli, kaj
               bo pokazalo glasovanje.</p>
               <p>Mi bomo zakon, logično, podprli. Hvala lepa.</p>
            </sp>
            <sp xml:id="SDZ7-Redna-09-2015-06-22.sp142">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine SMC gospa Ksenija Korenjak Kramar.</p>
            </sp>
            <sp xml:id="SDZ7-Redna-09-2015-06-22.sp143">

               <speaker>KSENIJA KORENJAK KRAMAR (PS SMC):</speaker>

               <p>Hvala lepa za besedo.</p>
               <p>Sprejetje predlaganih sprememb bi lahko pomenilo poseg v ustavno zajamčeno
               samostojnost in neodvisnost državnih tožilstev in državnih tožilcev. Tudi zaradi
               spoštovanja transparentnosti postopka in pravne varnosti za vse kandidate, ki je že
               zagotovljena z obstoječo zakonodajo, menimo, da so takšne spremembe nepotrebne in jih
               tudi v Poslanski skupini SMC ne bomo podprli. Hvala lepa.</p>
            </sp>
            <sp xml:id="SDZ7-Redna-09-2015-06-22.sp144">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine SD gospod Janko Veber.</p>
            </sp>
            <sp xml:id="SDZ7-Redna-09-2015-06-22.sp145">

               <speaker>JANKO VEBER (PS SD):</speaker>

               <p>Hvala za besedo.</p>
               <p>Zakona ne bomo podprli in predvsem iz razloga, ker želimo, da se korupcija v
               Sloveniji učinkovito rešuje in če prekinemo mandat generalnemu državnemu tožilstvu
               sredi izvajanja njegovega dela, potem seveda tudi zelo močno posežemo v delo samih
               tožilcev. To seveda posledično pomeni potem tudi zelo veliko možnost razširitve
               korupcije v Sloveniji, tako da takšna odločitev je s tem zakonom za nas
               nesprejemljiva, da se prekine mandat generalnemu državnemu tožilcu.</p>
               <p>Sicer tudi mi ne skrivamo razočaranja, da je prišlo do postopka pri imenovanju
               generalnega direktorja Vrhovnega državnega tožilstva do napak, vendar je tudi
               Državnotožilski svet, ki je pristojen za to, kako bo potekala usoda oziroma potekal
               mandat generalnega državnega tožilca, odločil, da ti postopkovni prekrški niso bili
               takšne narave, da bi morali za to posegati v delo generalnega državnega tožilca,
               torej, v vsebinsko delo.</p>
               <p>Zato da ne prekinemo postopkov, ki so že v teku, je zelo pomembno, da se ta zakon ne
               sprejme in seveda omogočimo tožilstvu, da dela še naprej učinkovito proti korupciji.
               Hvala.</p>
            </sp>
            <sp xml:id="SDZ7-Redna-09-2015-06-22.sp146">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Nova Slovenija - krščanskih demokratov
               gospa Iva Dimic.</p>
            </sp>
            <sp xml:id="SDZ7-Redna-09-2015-06-22.sp147">

               <speaker>IVA DIMIC (PS NSi):</speaker>

               <p>Hvala za besedo. Spoštovani predsednik, kolegice in kolegi!</p>
               <p>V Poslanski skupini Nove Slovenije bomo Predlog zakona o spremembah in dopolnitvah
               Zakona o državnem tožilstvu podprli.</p>
               <p>Podprli ga bomo predvsem tudi zaradi razloga, da se politika ne more skrivati za
               nekimi formalizmi. Politika ima v rokah orodja in možnost, da anomalije, ki so
               nastale, ko se je ugotovila krivdna odgovornost generalnega državnega tožilstva, to
               popravi in odpravi. Poslušam tukaj, da rečete, ja, politika se nima kaj vmešavati …
               Politika ima škarje in platno tudi z možnostjo spremembe zakona in mislim, da je
               skrajni čas, da se vsi tega zavemo. Ker ne nazadnje, mi smo vsi krivi in vsi se
               skrivamo za nekim formalizmom, kdo imenuje generalnega državnega tožilca. Vemo, da je
               bilo to v preteklosti drugače in da je tudi sedaj možnost, da se to spremeni.
               Potrebna pa je seveda politična volja.</p>
               <p>Poslanci Nove Slovenije bomo zakon podprli.</p>
            </sp>
            <sp xml:id="SDZ7-Redna-09-2015-06-22.sp148">

               <speaker>PREDSEDNIK DR. MILAN BRGLEZ:</speaker>

               <p>Torej lahko o zakonu glasujemo?</p>
               <p>Glasujemo o sklepu. Navzočih je 68 poslank in poslancev. Za je glasovalo 19, proti
               pa 49.</p>
               <p>(Za je glasovalo 19.) (Proti 49.)</p>
               <p>Ugotavljam, da zbor predlaganega sklepa ni sprejel, zato je zakonodajni postopek o
               predlogu zakona končan.</p>
               <p>S tem zaključujem to točko dnevnega reda.</p>
               <p>Zaključujem pa tudi 9. sejo Državnega zbora. <title>Seja se je končala 22. junija 2015
                  ob 18.08. </title>
               </p>
            </sp>
         </div>
      </body>
   </text>
</TEI>
