<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ7-Izredna-07-2014-12-05">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|356AECE050A3B942C1257EAF003EFAF4</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=356AECE050A3B942C1257EAF003EFAF4</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Izredna-07-2014-12-05.DZ" n="07">
               <name>Izredna</name>
               <date when="2014-12-05"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Izredna-07-2014-12-05.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 7. izredne seje</stage>
            <stage type="chairman">Sejo sta vodila predsednik Državnega zbora dr. Milan Brglez in podpredsednica
            Andreja Katič.</stage>
            <stage type="time">Seja se je začela ob 10. uri.</stage>


            <sp xml:id="SDZ7-Izredna-07-2014-12-05.sp1">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam z nadaljevanjem 7. izredne seje Državnega zbora.</p>
               <p>Obveščen sem, da se današnjega nadaljevanja seje ne morejo udeležiti naslednji
               poslanke in poslanci: gospa Eva Irgl, gospa Ljudmila Novak od 13. ure dalje, gospa
               Anja Bah Žibert, gospod Andrej Čuš, gospod Žan Mahnič, mag. Anže Logar, gospod
               Roberto Battelli, gospod Matjaž Hanžek, mag. Marko Pogačnik, gospod Luka Mesec od
               11.30 dalje, dr. Franc Trček in mag. Matej Tonin do 12. ure. Vse prisotne lepo
               pozdravljam!</p>
               <p>Prehajamo na <title>5. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O DRŽAVNI UPRAVI V OKVIRU NUJNEGA POSTOPKA.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavniku Vlade, ministru za javno upravo gospodu
               Borisu Koprivnikarju.</p>
            </sp>
            <sp xml:id="SDZ7-Izredna-07-2014-12-05.sp2">

               <speaker>BORIS KOPRIVNIKAR:</speaker>

               <p>Spoštovani gospod predsednik, spoštovani poslanke in poslanci!</p>
               <p>Hvala za to možnost, da dodatno obrazložimo Predlog zakona o spremembah in
               dopolnitvah Zakona o državni upravi, ki vam ga predlagamo v obravnavo in sprejetje.
               Sprememba Zakona o državni upravi sledi spremembam zakona o vladi. Tako zakon na novo
               določa pristojnosti novih ministrstev, predvsem Ministrstva za okolje in prostor in
               Ministrstva za javno upravo. Dodatno pa so predlagane še spremembe, ki se nanašajo
               predvsem na področje upravljanja informacijsko-komunikacijskih sistemov državne
               uprave, upravljanja z nepremičnim premoženjem in celotnega področja javnega
               naročanja. Na Ministrstvu za javno upravo želimo postopno v državni upravi prevzeti
               upravljanje tudi informacijsko-komunikacijskih sistemov, ki se nanašajo na
               ministrstva, vladne službe, organe v sestavi in upravne enote, in prevzeti celotno
               upravljanje informacijsko-komunikacijske infrastrukture ter razvoj skupnih
               informacijskih rešitev in izvajanje enotne informacijske varnostne politike. Pomembno
               je, da so bili ti postopki začeti že v letih 2013 in 2014 in da praktično na osnovi
               tistih analiz, ki so bile že pripravljene, postopno nadaljujemo z izvajanjem procesa,
               ki je po mojem mnenju izredno pomemben, zato ker nam bo omogočil, da se bolj
               osamosvojimo od določenega, zelo ozkega kroga dobaviteljev ter začnemo celovito,
               odprto upravljati z državno informatiko.</p>
               <p>Naslednje področje, ki bi ga izpostavil, je upravljanje s stvarnim premoženjem.
               Celoten prehod na centralno upravljanje bi bil izveden postopno do leta 2017, časovno
               zaporedje in dinamiko pa bo sproti določala Vlada. Gre pa predvsem za upravljanje
               nepremičnin, ki jih za opravljanje nalog iz svojih pristojnosti ali pa v povezavi z
               njimi potrebujejo vlada, vladne službe, ministrstva in organi v njihovi sestavi ter
               upravne enote in tudi posredni proračunski porabniki. So pa nekatere nepremičnine,
               podobno kot pri informatiki, izjeme, predvsem pa gre pri nepremičninah za vojsko,
               policijo in ravnanje z nepremičninami, ki so določene s posebnim zakonom. Tretje
               pomembno področje, ki bi ga izpostavil, pa je področje javnih naročil, kjer Vlada
               predlaga v spremembo te zakonodaje, da se odgovornost za izvajanje in urejanje
               področja javnega naročanja prenese na Ministrstvo za javno upravo, kjer bomo s
               centralizacijo tega naročanja poskrbeli za večjo stopnjo poenotenja javnih naročil
               znotraj državne uprave in širše. V prvi vrsti pa bo centralizacija informatike, o
               kateri sem že govoril, prinesla tudi veliko skupnega javnega naročanja, s čimer bomo
               dosegli posredne, pa tudi neposredne prihranke. Že danes se samo v obliki javnega
               naročanja približno 25 % teh naročil odda na področju informacijsko-komunikacijske
               tehnologije, za katero se izvede kar 450 javnih naročil.</p>
               <p>Uvajali bomo tudi moderne načine javnega naročanja, predvsem v obliki elektronskih
               naročil, obratnih dražb. Načrtujemo naročanje v sodelovanju izvajalca postopka in
               tistega, ki predmet naročila opredeli, da v skupnem timu to dejansko tudi izvedeta.
               Predvsem pa si želimo, da se celotno javno naročanje manj fokusira na področje cene
               in se bolj fokusira na področje cene določenega predmeta javnega naročila v celotnem
               obdobju, za katerega se naročilo izvaja. Kajti dosedanje izkušnje kažejo, da je zgolj
               element cene javnega naročila ob samem naročilu pogosto tudi dražja varianta, kot bi
               bila, če bi jo izvedli na drugačen način. To so trije ključni poudarki, katerih
               spremembe prinaša tudi Zakon o državni upravi. Vsi trije gredo v smeri, ki jo
               zasledujejo tudi moderne evropske države. Vsi trije sledijo nekim modernim trendom,
               hkrati pa vsi prinašajo po eni strani optimizacijo, kontrolo stroškov, zmanjšanje
               stroškov poslovanja, po drugi strani pa večjo kvaliteto izvajanja teh funkcij, na
               katere se nanašajo. Hvala za pozornost.</p>
            </sp>
            <sp xml:id="SDZ7-Izredna-07-2014-12-05.sp3">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za notranje zadeve, javno upravo in lokalno
               samoupravo kot matično delovno telo. Za predstavitev poročila odbora dajem besedo
               predsednici mag. Lilijani Kozlovič.</p>
            </sp>
            <sp xml:id="SDZ7-Izredna-07-2014-12-05.sp4">

               <speaker>MAG. LILIJANA KOZLOVIČ (PS SMC):</speaker>

               <p>Spoštovani predsednik, spoštovani poslanke in poslanci!</p>
               <p>Odbor za notranje zadeve, javno upravo in lokalno samoupravo je na 3. seji 2. 12.
               2014 kot matično delovno telo obravnaval Predlog zakona o spremembah in dopolnitvah
               Zakona o državni upravi, ki ga je Državnemu zboru v obravnavo predložila Vlada s
               predlogom za obravnavo po nujnem postopku. Predlog je Kolegij predsednika Državnega
               zbora obravnaval na svoji 10. seji 26. 11. 2014 in sklenil, da se obravnava po nujnem
               postopku. Odbor se je seznanil z naslednjim gradivom: predlogom zakona z dne 21. 11.
               2014, ki je objavljen na spletni strani Državnega zbora v Poročevalcu, z mnenjem
               Zakonodajno-pravne službe z dne 28. 11. 2014, mnenjem Komisije Državnega sveta za
               državno ureditev z dne 1. 12. 2014 in pripombo Zavoda za zdravstveno zavarovanje
               Republike Slovenije z dne 1. 12. 2014. K predlogu zakona so amandmaje vložile
               poslanske skupine SMC, Desus in SD dne 2. 12. 2014 ter Poslanska skupina SDS dne 2.
               12. 2014.</p>
               <p>Predstavnica predlagatelja, državna sekretarka z Ministrstva za javno upravo gospa
               Renata Zatler je v dopolnilni obrazložitvi predloga povedala, da predlagani zakon
               sledi zakonu o spremembah in dopolnitvah zakona o vladi. Poleg določitve stvarne
               pristojnosti nekaterih ministrstev določa še druge vsebine, in sicer vsebuje določbo
               v smeri prenove informacijskih sistemov državne uprave, nadalje uvaja postopen prehod
               na centralizirano ravnanje z nepremičnim premoženjem države do 1. januarja 2017,
               vsebuje določbo v smeri prenove informacijskih sistemov državne uprave, prinaša tudi
               centralizacijo na področju javnega naročanja ter področje prenaša z Ministrstva za
               finance na Ministrstvo za javno upravo. Predstavnica Zakonodajno-pravne službe gospa
               Katarina Kralj je v svoji predstavitvi izpostavila tri bistvene pripombe. V zvezi s
               predlagano določbo, po kateri se na Ministrstvu za finance lahko imenujejo največ
               štirje državni sekretarji, je opozorila, da gre za precejšen odstop od veljavne
               sistemske ureditve, ki v ministrstvih dopušča največ dva državna sekretarja.
               Opozorila je tudi, da s prehodnimi določbami spreminjajo določbe šestih drugih
               zakonov, kar ruši preglednost in konsistentnost pravnega reda in je sporno z vidika
               pravne varnosti.</p>
               <p>V zvezi s predlagano ureditvijo centralizacije ravnanja z nepremičnim premoženjem
               države je opozorila, da gre za pomembno sistemsko vprašanje na področju ravnanja z
               nepremičnim premoženjem države, zato je vprašljivo urejanje tega vprašanja v okviru
               prehodnih določb tega zakona in ne v sistemskem zakonu s tega področja. V zvezi s
               pripombami k posameznim členom, ki so bile dane, je tudi povedala, da so z vloženimi
               amandmaji koalicijskih poslanskih skupin v pretežni meri tudi ustrezno upoštevane.
               Mnenje Komisije Državnega sveta za državno ureditev je predstavil predsednik komisije
               Rajko Fajt, ki je povedal, da komisija predlog zakona podpira, saj ocenjuje, da je
               nujen za normalno delovanje vlade in ministrstev. Odbor se je seznanil tudi s pisnimi
               pripombami Zavoda za zdravstveno zavarovanje Slovenije, ki se nanašajo na predlagano
               določbo, ki za nekatere uporabnike uvaja zaračunavanje uporabe storitev centralnega
               informacijsko-komunikacijskega sistema državne uprave.</p>
               <p>V razpravi o posameznih členih so člani odbora iz vrst opozicijskih poslanskih
               skupin izrazili nekatere pomisleke in nasprotovanja predlaganim rešitvam, da predlog
               zakona ne pomeni le uskladitve z novelo zakona o vladi, ampak prinaša še nekatere
               druge večje spremembe, ki jih je ZPS ocenila kot sporne. Izrazili so nestrinjanje, da
               zakon ne bo imel finančnih posledic, saj povečanje števila ministrstev po njihovem
               mnenju prinaša tudi proračunske obremenitve. Prav tako so finančne posledice povezane
               tudi z uvajanjem centralizacije na področju ravnanja z nepremičninami in upravljanja
               z informacijsko-komunikacijskimi sistemi. Menili so tudi, da ocene Vlade, da bodo
               doseženi prihranki z racionalizacijo, niso realne. Odbor je sprejel amandmaje
               poslanskih skupin SMC, Desus in SD k 7., 11., 12., 15., 16., 17., 19. in 20. členu,
               ni pa sprejel amandmaja Poslanske skupine SDS k 1. členu. Odbor je v skladu s 128.
               členom Poslovnika Državnega zbora glasoval o vseh členih predloga zakona skupaj in
               jih tudi sprejel. Glede na določbo poslovnika so upoštevani v predlogu zakona in so
               sestavni del tega poročila. Hvala.</p>
            </sp>
            <sp xml:id="SDZ7-Izredna-07-2014-12-05.sp5">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin. Besedo ima Poslanska skupina Stranke
               Mira Cerarja, zanjo gospa Janja Sluga.</p>
            </sp>
            <sp xml:id="SDZ7-Izredna-07-2014-12-05.sp6">

               <speaker>JANJA SLUGA (PS SMC):</speaker>

               <p>Spoštovani predsednik, kolegice in kolegi!</p>
               <p>K sprejetju Predloga zakona o spremembah in dopolnitvah Zakona o državni upravi smo
               se poslanci Stranke Mira Cerarja, Demokratične stranke upokojencev in Socialnih
               demokratov zavezali s sprejetjem Zakona o spremembah in dopolnitvah Zakona o Vladi
               Republike Slovenije, ki je stopil v veljavo 6. septembra letošnjega leta in je
               določil trimesečni rok za sprejetje tega zakona. Kot vsaka vlada do sedaj si s tem
               predlogom zakona tudi vlada Mira Cerarja želi institucionalno organizirati
               pristojnosti ministrstev in njihovih organov za delovanje v skladu z zastavljenimi
               cilji in sprejetimi zavezami. Ta zakon tako na novo ureja nekatera ministrstva in
               njihova delovna področja. Po sprejetju obravnavanega zakona bodo do 1. januarja 2015
               sprejeti podzakonski predpisi in akti o notranji organizaciji in sistemizaciji
               delovnih mest v novoustanovljenih ministrstvih in vseh organih, v katerih je prišlo
               do prenosa delovnih področij. Tudi ti akti so že pripravljeni za sprejetje.</p>
               <p>Izzivi časa, ki ga živimo, in okoliščine, v kakršnih smo bili izvoljeni za vodenje
               te države, zahtevajo od nas sposobnost, strokovnost, trdo delo, angažiranje in
               učinkovito izkoriščanje človeških resursov. Vsi vemo, da je pred nami izjemno težavno
               obdobje. Na področju proračuna in javnega računovodstva se na Ministrstvu za finance
               trenutno aktivno ukvarjajo s pripravo predloga zakona o fiskalnem pravilu. Čaka jih
               prenova sistemske zakonodaje na področju javnih financ, potrebno je srednjeročno
               doseganje uravnoteženosti proračuna države brez zadolževanja in prehod na sistem
               programskega proračuna. Z namenom odprave administrativnih ovir je na področju
               davkov, trošarin in carin ter drugih javnih prihodkov nujna zahtevna prenova davčnega
               postopka, prenova izvrševanja davčnih zakonov, realizacija zahtev za razbremenitev
               dela in izvedba tako imenovane zelene davčne proračunske reforme. Nadalje bo
               Ministrstvo za finance v skladu s priporočili Evropske komisije vzpostavilo delovno
               skupino za prestrukturiranje in koordinacijo dela različnih institucij, kot sta Banka
               Slovenije in DUTB z resorji znotraj Vlade.</p>
               <p>Na področju zakladništva in finančnega sistema na finančnem ministrstvu poteka
               pospešeno delo za reševanje sukcesijskih vprašanj in pomembne naloge pri povezovanju
               in združevanju nadzornikov s področja finančnega sistema. Za izvajanje trajnostnih
               usmeritev Vlade za iskanje izhoda iz finančne krize in racionalizacijo delovanja
               organov državne uprave predlog zakona ureja vzpostavitev enotnega centralnega
               informacijsko-komunikacijskega sistema v okviru Ministrstva za javno upravo, ki
               pomeni vzpostavitev enotnega finančnega načrta, centralizacijo naročanja storitev in
               opreme, centralizacijo kadrov ter konsolidacijo infrastrukture. Vse to je usmerjeno k
               nižanju stroškov, odpravi razdrobljenosti finančnih virov financiranja državne
               informatike po organih, možnosti uvajanja sodobnih tehnoloških rešitev, neodvisnosti
               od zunanjih ponudnikov, možnosti prehoda na sodobnejši poslovni model, odpravi
               nekompatibilnosti sistemov, zmanjšanju stroškov koordinacije in povezljivosti,
               odpravi podvajanja sistemov, poenotenju standardov izvajanja storitev, nižanju
               stroškov oddaje javnih naročil za opremo in storitev in tako naprej. Ocenjeni
               prihranki so v višini 20 milijonov evrov na letni ravni in jih lahko dosežemo v
               obdobju treh let, s prvim večjim učinkom v letu 2016.</p>
               <p>Predlog zakona ureja tudi prehod na centralizirano ravnanje z nepremičnim
               premoženjem države v pristojnost Ministrstva za javno upravo. S tem bo dosežena jasna
               odgovornost v zvezi z izvajanjem nalog, vezanih na ravnanje z nepremičnim
               premoženjem, postopki ravnanja z nepremičninami pa bodo transparentni in pregledni.
               Predlog zakona vzpostavlja tudi skupno javno naročanje in ga prenaša v pristojnost
               Ministrstva za javno upravo. V letu 2013 se je oddalo za 3,9 milijarde javnih
               naročil, od tega 1,5 milijarde naročil, ki so bila sofinancirana z evropskimi
               sredstvi. Vlada ocenjuje, da bo centralizirano javno naročanje v letu 2015 prineslo
               za 20,5 milijona prihrankov zgolj iz naslova skupnega vodenja in standardizacije
               naročil. Na podlagi vsega navedenega v Poslanski skupini SMC verjamemo, da je Predlog
               zakona o spremembah in dopolnitvah Zakona o državni upravi dober in bomo danes
               glasovali za njegovo potrditev. Hvala.</p>
            </sp>
            <sp xml:id="SDZ7-Izredna-07-2014-12-05.sp7">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo gospod Tomaž
               Lisec.</p>
            </sp>
            <sp xml:id="SDZ7-Izredna-07-2014-12-05.sp8">

               <speaker>TOMAŽ LISEC (PS SDS):</speaker>

               <p>Spoštovani predsednik, spoštovani minister, kolegi in kolegice!</p>
               <p>Včeraj smo državljani, predvsem pa obrtniki in gospodarstveniki dobili nove finančne
               in administrativne obremenitve, sedaj pa je pred nami zakon, ki Vladi, predvsem pa
               ministru za finance prinaša razbremenitve. Zakon o Vladi Republike Slovenije je začel
               veljati 6. septembra letos, Zakon o državni upravi, ki je pred nami, pa bo luč
               zagledal točno tri mesece kasneje, čeprav naj bi šlo le za formalno ureditev oziroma
               uskladitev. In za vse to je Vlada potrebovala točno tri mesece. Sedaj pa naj
               verjamemo, da bo Vlada v skladu z lastnimi zakonskimi omejitvami do 1. 1. 2015
               sprejela potrebne podzakonske predpise, na podlagi teh pa še sprejela in uskladila
               akte o notranji organizaciji in sistematizaciji delovnih mest v novoustanovljenih
               organih in ministrstvih. Skratka, tri mesece smo čakali s tem zakonom, sedaj pa
               pričakujemo od vseh organov, torej ministrstev, da bodo v roku, pa če vemo, da so
               vmes še božično-novoletni prazniki, v dobrih 20 dneh sprejeli podzakonske predpise,
               na podlagi teh še določene akte, in s 1. 1. 2015 naj bi bila nova ministrstva z vsemi
               ljudmi v vsej svoji bojni pripravljenosti.</p>
               <p>V Poslanski skupini SDS tega zakona ne bomo podprli, ker vanj preprosto ne
               verjamemo. Ne verjamemo, da bo Vlada po 100 dneh nedela sedaj v naslednjih 20 dneh
               popolnoma operativna. Ne verjamemo, da bo zaradi tega zakona omogočena boljša
               operativnost in uspešnejše izvajanje nalog ter da bo zakon imel pozitivne posledice
               za gospodarstvo, kot so napisali v obrazložitvi, brez dokazov in brez analiz. Nikakor
               pa v SDS ne verjamemo, da zakon ne bo imel negativnih finančnih posledic, kot so
               zapisali. Prva laž. Pri zakonu o vladi ste iz predhodnih 12 plus 1 ministrstev
               naredili 14 plus 1 plus 2 na zalogo ministrstev. Ta dva ministra bosta lahko
               predsedniku Vlade pomagala glede na določene naloge. Skratka, namesto 13 kar naenkrat
               17 ministrstev. Druga laž. Ker minister za finance z dvema državnima sekretarjema po
               mnenju Vlade ne bo mogel opraviti vsega dela, želite nek obvod in štiri državne
               sekretarje, in pravite, da bo to brez finančnih posledic za državni proračun in druga
               javnofinančna sredstva. Sprašujem vas: bosta državna sekretarja delala zastonj, brez
               računalnikov, brez tajnic, brez kav, brez sestankov, brez fikusov? Dva državna
               sekretarja, vsak s plačo blizu 5 tisoč evrov krat 12 mesecev je 120 tisoč evrov letno
               – brez računalnikov, brez tajnic, brez kav, brez izletov in brez fikusov. Da ne
               govorimo o tem, da jih boste verjetno težko našli glede na to, da ste ministra za
               gospodarstvo iskali 100 dni.</p>
               <p>Mnenje Zakonodajno-pravne službe je tukaj jasno: <q>"Opozarjamo, da gre za precejšen
               odstop od veljavne sistemske ureditve, ki bi terjal ponovni razmislek in izčrpnejšo
               obrazložitev varnih in razumnih razlogov za takšen odstop."</q> Ampak ta vlada in ta
               vladna koalicija se v tem mandatu požvižgata na mnenje hišne Zakonodajno-pravne
               službe. Poleg tega pa želite na hitro pod pretvezo nujnosti v ta zakon vpeljati še
               tri popolnoma nerelevantne zadeve za začetek delovanja Vlade. Tako ste se lotili tudi
               reševanja centraliziranja javnega naročanja, centraliziranega ravnanja z nepremičnim
               premoženjem in centralnega informacijskega sistema državne uprave, kar tudi po vašem
               mnenju ne bo nič stalo. Po mnenju SDS te strukturne zadeve nikakor ne sodijo v ta
               nujni zakon. Po našem mnenju se zadaj skriva veliko, zelo veliko nečednosti. Zakaj na
               vrat na nos tiščite v ta zakon te zadeve, s katerimi se obvezujete, da bodo
               uresničene do 1. 1. 2018? Da boste skrili nečednosti glede centralnega
               informacijskega sistema državne uprave? Zato se mudi? Ker so morda lobisti že na
               vratih?</p>
               <p>Ali pa je vse skupaj že dogovorjeno in boste prodajali, kako ste privarčevali, v
               resnici pa bodo nekateri na račun države fino zaslužili, ker so pravi, ker so vaši in
               ker jim boste seveda to tudi dopustili. <stage>/ znak za konec razprave/</stage> … biti tudi
               centralizirano ravnanje z nepremičnim premoženjem, z desetimi posebnostmi, brez
               analiz, le s floskulami, kako bo vse bolj pregledno in ceneje. Figo bo, le pravi bodo
               zaslužili. Skratka, medtem ko jemljete državljanom, občinam, obrti in gospodarstvu,
               se sami bohotite. Z vsakim zakonom državljanom dokazujete, da ta vlada dela le zase
               in za svoje pribočnike, za državo in državljane pa vam ni mar. Z vsakim zakonom
               rušite lastne predvolilne obljube: etika, morala, pravična in racionalna država. Kaj
               bi s tem? Sladke predvolilne obljube postajajo krut povolilni nateg.</p>
            </sp>
            <sp xml:id="SDZ7-Izredna-07-2014-12-05.sp9">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo mag.
               Jana Jenko.</p>
            </sp>
            <sp xml:id="SDZ7-Izredna-07-2014-12-05.sp10">

               <speaker>MAG. JANA JENKO (PS DeSUS):</speaker>

               <p>Hvala za besedo, gospod predsednik. Vsem skupaj prav lep pozdrav!</p>
               <p>Predlog novele Zakona o državni upravi uzakonja reorganizacijske spremembe v državni
               upravi, ki so bile predvidene že v zakonu o vladi. Po domače povedano, spreminjajo se
               ministrstva. Zakon o vladi, ki je začel veljati že v začetku septembra, je namreč
               spremenil strukturo Vlade, kar pomeni, da je na novo določil nekatera ministrstva ter
               njihove naloge in pristojnosti. Omenjeni zakon o vladi v prehodnih določbah določa,
               da se mora Zakon o državni upravi uskladiti z njim najkasneje v 90 dneh od prisege
               ministrov. Tako se na primer na Ministrstvo za javno upravo z notranjega ministrstva
               prenašajo področja javne uprave, volilne zakonodaje, upravnega poslovanja, pa tudi
               preprečevanja korupcije v javnem sektorju, ravnanja s stvarnim premoženjem, in
               področje lokalne samouprave. Obenem pa se tja s finančnega ministrstva prenaša tudi
               področje javnih naročil. Ministrstvo za gospodarski razvoj in tehnologijo bo od
               Ministrstva za delo, družino, socialne zadeve in enake možnosti prevzelo področje
               socialnega podjetništva, kar v Desus zelo pozdravljamo, saj se morata vloga in delež
               socialnega podjetništva v Sloveniji povečati in doseči raven drugih držav v Evropski
               uniji.</p>
               <p>Tudi novo ministrstvo za okolje in prostor bo med drugim prevzelo naloge na področju
               varovanja okolja in ohranjanja narave, vključno s celovito presojo vplivov na okolje,
               ter ravnanje z odpadki in zemljiško politiko. Prav tako se spreminja člen zakona, ki
               ureja upravljanje informacijskih sistemov državne uprave v skladu z izhodišči za
               prenovo državne informatike. Tu bi želela poudariti, da moramo težiti k še bolj
               učinkoviti in uporabniku prijazni e-upravi. Slovenska e-uprava je lani osvojila prvo
               nagrado Združenih narodov za najboljšo informacijsko rešitev v kategoriji spodbujanje
               celovitih rešitev javne uprave v informacijski dobi, za katero se je potegovalo 600
               informacijskih projektov iz 97 držav. Na tem moramo graditi in sistem še nadgraditi.
               Poenotiti bi morali vse operacijske sisteme v državni upravi; na dolgi rok tu lahko
               prihranimo enormno količino denarja. V Poslanski skupini Desus ocenjujemo, da je
               novela zakona potrebna zaradi boljše operativnosti in uspešnejšega izvajanja nalog
               državne uprave, kar pomeni, da je nujno čim prej urediti delovna področja
               ministrstev, zato ga bomo soglasno podprli.</p>
               <p>Na koncu pa se moram dotakniti še določbe, ki je v obravnavi na matičnem delovnem
               telesu dvignila največ prahu, in sicer povečevanje števila državnih sekretarjev v
               okviru Ministrstva za finance z dveh na štiri. V Poslanski skupini Desus smo imeli
               glede tega velike pomisleke, s katerimi smo seznanili tudi predlagatelje zakona. Ker
               se zavedamo težavnosti in obsežnosti delovnega področja Ministrstva za finance, in ob
               ministrovih zagotovilih, da bo na račun dveh dodatnih sekretarjev zmanjšal število
               kabinetnih zaposlitev, smo se odločili, da kljub pomislekom predlogu zakona ne bomo
               nasprotovali. Ob tem pa moramo izraziti pričakovanje naše poslanske skupine, da bo
               Ministrstvo za finance glede zaposlitev delovalo tako, kot pričakujejo od drugih
               ministrstev in celotne državne uprave, kar pomeni, da se s tem ukrepom ne bo povečala
               masa za plače. K podpori pa nas je navedlo tudi dejstvo, da s to spremembo v bistvu
               legaliziramo stanje, ki se je pojavljalo v vseh preteklih vladah, in sicer da je
               Ministrstvo za finance praktično vedno imelo poleg zakonsko dovoljenih dveh še
               tretjega državnega sekretarja, uradno zaposlenega v kabinetu predsednika Vlade – tudi
               vlada, ki jo je vodila SDS, ki je tej določbi najbolj nasprotovala.</p>
               <p>Kot sem že povedala, bomo v Poslanski skupini Desus predlog zakona enotno podprli.
               Hvala.</p>
            </sp>
            <sp xml:id="SDZ7-Izredna-07-2014-12-05.sp11">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo mag. Bojana Muršič.</p>
            </sp>
            <sp xml:id="SDZ7-Izredna-07-2014-12-05.sp12">

               <speaker>MAG. BOJANA MURŠIČ (PS SD):</speaker>

               <p>Spoštovani predsednik, spoštovani minister, kolegice in kolegi!</p>
               <p>Tako kot vsaka vlada do sedaj ima tudi ta legitimno pravico, da si delovanje in
               strukturo na ministrstvih kroji po svoje, s tem da zagotovi boljšo operativnost in
               uspešnejše izvajanje nalog in ne nazadnje, da dosežemo čim večje učinke. To je
               storila tudi ta vlada. Ob iskreni nameri za uspešno in učinkovito delovanje v prid
               državljank in državljanov, ob predvideni racionalizaciji organizacije dela pa
               pričakujemo, da se bo poraba sredstev za njeno delovanje znižala. Današnji Predlog
               zakona o spremembah in dopolnitvah Zakona o državni upravi temu tudi sledi. Večina
               sprememb se nanaša na pristojnosti posameznih resorjev in tudi naloge dveh novih
               ministrstev, to sta Ministrstvo za javno upravo in Ministrstvo za okolje in prostor.
               Ob tem pa ne gre spregledati dejstva, da se področje javnih naročil prenaša na
               novoustanovljeno Ministrstvo za javno upravo. V delovno področje Ministrstva za
               izobraževanje, znanost in šport pa se izrecno zapisuje področje mladine.</p>
               <p>Prav tako so predvidene spremembe na področju centralne informatike, ravnanja z
               nepremičninami in, kot sem omenila, tudi javnega naročanja. S centralizacijo državne
               informatike se bo zagotovila boljša informacijska podpora vsem organom in bo hkrati
               tudi dovolj transparentna. Optimizirali se bodo procesi na način izvajanja skupnih
               javnih naročil, kar posledično pomeni nižanje stroškov, vzpostavitev zdrave
               konkurence, ki bo omejila monopol na informacijski tehnologiji, izboljšala
               obvladovanje korupcijskih tveganj, zvišanje kakovosti storitev in nižanje stroškov
               upravljanja. Prav tako modernizacija centralnega računalniškega sistema podatkovnega
               centra, prenova omrežja HKOM, cenejše in administrativno manj obremenjujoče storitve
               za državljanke in državljane ter poslovne subjekte. Prednosti, ki jih prinaša novela,
               se nanašajo tudi na centralizacijo nepremičnega premoženja. Ureditev evidenc
               premoženja ter prodaja nepremičnin na enem mestu bo omogočila hitrejšo prodajo
               nepotrebnega premoženja in s tem omogočila prilive iz tega naslova. Zavedamo pa se,
               da bodo ti učinki vidni na daljši rok.</p>
               <p>Še posebej pomembna je sprememba na področju javnih naročil, s katero bo
               zagotovljena centralizacija in s tem večja stopnja poenotenosti javnih naročil
               znotraj države in tudi širše. Trenutno se v državni upravi oddaja javna naročila, ki
               so razdrobljena. Poenotenje večine naročil bo prineslo posredne prihranke tako pri
               uporabi kadrovskih virov kot tudi višji implementaciji elektronskega javnega
               naročanja. Poleg tega pa bo možno poenostaviti skupno javno naročanje v zdravstvu,
               kjer nenehoma poslušamo, da gre za odtekanje denarja iz zdravstvenega sistema. S
               sprejetjem teh sprememb zakona o spremembah in dopolnitvah Zakona o državni upravi že
               skoraj zamujamo, saj je treba sprejeti še podzakonske predpise, na podlagi teh pa
               sprejeti in uskladiti akte v notranji organizaciji in sistemizaciji delovnih mest v
               novoustanovljenih organih, v katerih bo prišlo do prenosa delovnih nalog.</p>
               <p>Zaradi vsega navedenega bomo Socialni demokrati predlog zakona tudi podprli.
               Hvala.</p>
            </sp>
            <sp xml:id="SDZ7-Izredna-07-2014-12-05.sp13">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica, zanjo dr. Matej T. Vatovec.</p>
            </sp>
            <sp xml:id="SDZ7-Izredna-07-2014-12-05.sp14">

               <speaker>DR. MATEJ T. VATOVEC (PS ZL):</speaker>

               <p> Hvala, gospod predsednik. Gospod minister, kolegice in kolegi!</p>
               <p>Vsekakor ne moremo oporekati zamisli, ki jo ima nova vlada o tem, kako bo delovala.
               Novela Zakona o državni upravi je seveda preprosta posledica spremembe zakona o vladi
               in neka zelo tehnična rešitev. To bi seveda držalo, če pri tem Vlada ne bi dodala
               nečesa, kar pravzaprav tu notri ne sodi. V noveli se je namreč pojavilo nekaj določb,
               za katere bi težko rekli, da sodijo ravno v ta zakonski okvir. Prav tako je dvomljiva
               izbira postopka, se pravi nujnost, ravno v luči tega, da so te določbe tu notri. Gre
               za dve spremembi, poleg tega, da se je v tistem členu povečalo število sekretarjev.
               Jaz se sprašujem, zakaj. Mogoče, da bodo bolj učinkovito na ministrstvu nadaljevali z
               razprodajo državnega premoženja in najverjetneje tudi bolj učinkovito izpeljali
               fiskalno pravilo. Ampak dve spremembi sta pomembnejši, prva, ki se nanaša na
               upravljanje z informacijsko-komunikacijskimi sistemi državne uprave, druga pa na
               ravnanje z nepremičnim premoženjem države. Omenjenima področjema je minister namenil
               veliko časa že na svojem zaslišanju. Takrat je dejal, citiram iz magnetograma:
               <q>"Problematika informatike je v bistvu problematika klientelizma, kredibilnosti,
               lobiranja nekih interesnih združb, ki se pojavljajo ne samo na informacijskih, ampak
               na vseh drugih področjih."</q> In da se je z njimi že v preteklosti večkrat srečal. Upam,
               da spremembe Zakona o državni upravi niso posledica teh in takih srečanj, sploh glede
               na to, da je dejal, da se s centralizacijo informatike pravzaprav poviša tveganje
               koruptivnih dejanj. Glede na to bi pričakovali, da se ta problem rešuje bolj
               sistemsko, bolj premišljeno, ne pa z enim členom v zakonu, ki se sprejema po nujnem
               postopku.</p>
               <p>Enako stališče je minister predstavil tudi do stvarnega premoženja države. Že ob
               zaslišanju je napovedal, da vidi rešitev v centralni evidenci – to niti ni vprašljivo
               oziroma temu ni mogoče oporekati –, v primerljivosti in transparentnosti, in zdi se
               nam, da bi bila tudi to potrebna celovita rešitev v Zakonu o stvarnem premoženju
               države in samoupravnih lokalnih skupnosti, ne pa v enem členu v Zakonu o državni
               upravi, ki te primerljivosti in transparentnosti seveda ne zagotavlja. Se pravi,
               nimamo transparentnosti v zakonodaji in nimamo transparentnosti v samem upravljanju s
               tem. Konec koncev je na to opozorila tudi Zakonodajno-pravna služba in navedla, da je
               takšno urejanje neprimerno, saj gre za pomembno sistemsko vprašanje na področju
               ravnanja z nepremičnim premoženjem države. Ne nasprotujemo torej zakonu oziroma delu
               zakona, ki se nanaša na prilagoditve, potrebne za normalno delovanje Vlade, ki si
               sama določi, v kakšni sestavi, s koliko ministri in s katerimi področji bo delovala,
               ne moramo se pa strinjati s pretkano aroganco, ki v okviru nujnega postopka skuša
               skozi zadnja vrata pripeljati tudi nekakšne rokohitrske rešitve, ki bi jih bilo treba
               urejati sistemsko in celovito ter na podlagi tehtnega premisleka, sploh na tistih
               področjih, kjer je na razpolago veliko finančnih sredstev in so možnosti za korupcijo
               še toliko višje. K predlogu so najbrž tudi zaradi tega vloženi amandmaji, s katerimi
               se predlaga črtanje spornih določb. Črtanje določb glede informatike predlagajo
               kolegi v SDS, v Združeni levici pa predlagamo črtanje 19. člena, ki se nanaša na
               ravnanje z nepremičnim premoženjem države. Obe področji bi se morali urejati
               sistematično in na podlagi argumentiranih odločitev, ki bodo vključevale tudi
               rešitve, s katerimi se bo zagotovila nujno potrebna transparentnost.</p>
               <p>Predloga zakona o spremembah in dopolnitvah Zakona o državni upravi tako v taki
               obliki ne moremo podpreti, če bodo sprejeti amandmaji, s katerimi se bodo črtale
               sporne določbe, pa bo zakon postal popolnoma sprejemljiva tehnična rešitev.
               Hvala.</p>
            </sp>
            <sp xml:id="SDZ7-Izredna-07-2014-12-05.sp15">

               <speaker>PREDSEDNIK DR. MILAN BRGLEZ:</speaker>

               <p> Besedo ima Poslanska skupina Nove Slovenije – krščanski demokrati, zanjo gospod
               Jernej Vrtovec.</p>
            </sp>
            <sp xml:id="SDZ7-Izredna-07-2014-12-05.sp16">

               <speaker>JERNEJ VRTOVEC (PS NSi):</speaker>

               <p>Spoštovani predsednik, kolegice in kolegi!</p>
               <p>Z danes obravnavanim Predlogom zakona o spremembah in dopolnitvah Zakona o državni
               upravi usklajujemo organizacijo državne uprave z že sprejeto novelo Zakona o Vladi
               Republike Slovenije. Torej se razporejajo delovna področja po posameznih ministrstvih
               oziroma se ta delovna področja prenašajo z enega na drugo ministrstvo v skladu z
               organizacijo dela, kot si jo je začrtala sedanja vlada. Vse to je do neke mere
               razumljivo, saj si vsaka vlada po svoje sestavi organizacijo dela, po svojih lastnih
               načrtih. Torej, to je nekakšna stalna praksa, da se vlada na začetku najprej ukvarja
               sama s seboj. Vendar pa je po našem prepričanju čas ukvarjanja z lastno organizacijo
               sedanje vlade zares predolg. Ne nazadnje smo novelo zakona o vladi, ki je zastavila
               novo organizacijo dela Vlade in ministrstev, sprejeli že pred tremi meseci.
               Pričakovali bi, da bo Vlada novelo Zakona o državni upravi predložila parlamentu v
               proceduro bistveno prej, vsaj pred dvema mesecema. Za njeno izvajanje je namreč treba
               sprejeti še podzakonske akte, nove akte o sistematizaciji po ministrstvih in
               razporediti javne uslužbence v skladu s sprejetimi sistematizacijami. Za uvedbo vseh
               teh opravil bo imela Vlada sedaj zelo malo časa – vemo, da so vmes še prazniki –, saj
               morajo biti ta opravila dokončana do 1. 1. 2015.</p>
               <p>V predlogu obravnavanega zakona je navedeno, da zakon ne bo imel finančnih posledic
               za državni proračun. Ta podatek seveda ne drži. Organizacijske spremembe zagotovo
               prinašajo s seboj ogromno administrativnega dela in tudi stroške, od zamenjave
               napisnih tabel, žigov, prenosa premoženja, selitev javnih uslužbencev z enega
               ministrstva na drugo ministrstvo. Torej, finančne posledice za državni proračun
               zagotovo bodo in bi jih bilo treba v predlogu zakona oceniti ter navesti, na katerih
               proračunskih postavkah so taka sredstva zagotovljena. Tega žal v vašem predlogu
               zakona niste opredelili. Pri sami vsebini pa opozarjamo na novost, ki se uvaja, in
               sicer da ima Ministrstvo za finance namesto dosedanjih dveh kar štiri državne
               sekretarje. Pa naj se ozrem malce v preteklost. Že v sholastiki so vedeli, da si mora
               vladar prizadevati za izkoreninjenje nepotrebnih stroškov ter za to, da uvede zmerne
               davke. Pa naj se spomnim na včerajšnji dan. Kaj smo mi včeraj naredili? Sprejeli smo
               nove davke, danes pa širimo dvor. Ne vem, ali so bili že v sholastiki toliko pred
               nami, kakor smo zdaj mi, ampak to, kar delamo, je napak.</p>
               <p>Naj tudi omenim našega predsednika, finančnega ministra dr. Andreja Bajuka. On je
               imel dva državna sekretarja, pa je briljantno vodil finančno ministrstvo, rezultati
               so bili tudi briljantni. In tudi Zakonodajno-pravna služba Državnega zbora je v
               svojem mnenju opozorila, da gre v tem primeru za velik odmik od dosedanje sistemske
               ureditve števila državnih sekretarjev. Zato po našem prepričanju tak odmik od
               sistemske rešitve ni potreben, saj ima vsak minister na svojem ministrstvu ustrezne
               strokovne kadre, ki nudijo ministru potrebno strokovno podporo pri njegovem delu.
               Razen tega pa je širjenje števila zaposlitev na kateremkoli področju slab zgled za
               državljane, ki nenehno poslušajo vladne izjave, da je za izhod iz krize potrebno
               varčevanje na vseh področjih. Vlada je torej tista, ki bi na tem področju morala
               pokazati, da varčuje, in to ne z besedami, pač pa tudi s svojim zgledom. Torej, Nova
               Slovenija – krščanski demokrati smo kritični tudi do rešitev, po katerih bodo morale
               lokalne skupnosti, pa tudi nekateri drugi proračunski uporabniki, kot so agencije in
               zavodi, plačevati uporabo centralnega informacijsko-komunikacijskega sistema, ob tem
               da cena teh storitev ni znana in niti niso opredeljeni kriteriji za določitev cene.
               Ta rešitev pomeni prelaganje finančnih obveznosti iz enega žepa v drugega in je po
               našem mnenju nesmiselna in nepotrebna. To pomeni samo dodatno administrativno delo in
               breme za proračunske uporabnike, finančnega izplena iz tega pa državni proračun
               dejansko ne bo imel.</p>
               <p>Zaradi vsega navedenega poslanci Nove Slovenije – krščanskih demokratov predloga
               Zakona o državni upravi ne bomo podprli. Najlepša hvala.</p>
            </sp>
            <sp xml:id="SDZ7-Izredna-07-2014-12-05.sp17">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Zavezništvo Alenke Bratušek, zanjo gospod Jani
               Möderndorfer.</p>
            </sp>
            <sp xml:id="SDZ7-Izredna-07-2014-12-05.sp18">

               <speaker>JANI (JANKO) MÖDERNDORFER (PS ZaAB):</speaker>

               <p>En lep pozdrav ministru, ki ga danes vsaj vidimo med nami, ko obravnavamo temeljni
               zakon, ki bo urejal, kako bo Vlada lahko delala cel mandat, kolikor ga ima na
               razpolago.</p>
               <p>Že ob hearingu ministra sem napovedal, da bom ob njegovih korakih lahko ocenil in
               videl, kako resno misli na področju informatike, in ob predlaganem zakonu je
               sporočil, da misli tako, kot so mislili njegovi predhodniki. Žal je interesni lobi
               informatike v državi premočan, da bi lahko imeli pogum ali smelost tudi v tej vladi,
               da kakšno stvar spremenijo. Žal ne gre drugače, izgleda. Bomo počakali na kakšno
               drugo vlado, ki bo imela ta pogum. Dejstvo je, da smo v Zavezništvu razočarani, ker s
               tem zakonom ugotavljamo, da se je Vlada odločila, da bo organizirala tudi javna
               naročila na način, kot je to že bilo pred letom 2002. Tisto, kar je bolj pomembno,
               je, da smo se že ob takratnih spremembah, ko se je spreminjalo in se je prenašalo na
               Ministrstvo za finance, vsi spraševali, kaj novega nam bo to prineslo. V resnici nam
               ni, vsi pa vemo, da je treba narediti nekaj drugega. Tudi tukaj bom čakal ministra,
               ali se bo končno odločil in naredil ta korak, ki ga ni imel poguma narediti noben
               minister za finance pred tem, to pa je, da, prvič, najbolj spreminjan zakon v državi,
               Zakon o javnih naročilih, spremeni – ne da naredi navadno novelo, ampak da naredi
               popolnoma nov zakon, ga skrajša, ga očisti vsega balasta, vseh nemogočih varovalk, ki
               so cokle in blokada tako gospodarstvu kot državi za pridobivanje evropskih sredstev.
               Če bo vsaj ta napredek narejen, bomo v Zavezništvu zadovoljni.</p>
               <p>Tukaj so tudi nepremičnine. S temi nepremičninami v državi prekladamo in
               ugotavljamo, kaj vse bi lahko naredili. Pretekli dve vladi bi morali ustanoviti
               sklad, vendar ga nista, ker sta vedeli, da s temi nepremičninami država ne bo mogla
               nikoli upravljati tako dobro, kot bi to lahko počel tisti, ki je za to usposobljen,
               to zna, in ne nazadnje, da bi država tudi imela skupno strategijo, kaj s temi
               nepremičninami početi. Nekaj podobnega kot je danes SDH, ki ima jasno nalogo, res pa
               je, da še nima strategije, ki pa čaka tudi to vlado za to dejanje. Na koncu se bom
               dotaknil samo še državnih sekretarjev. Državni sekretarji – v končni fazi je nam
               čisto vseeno, kaj si Vlada naredi, če hoče imeti dva, štiri, zaradi mene tudi deset
               državnih sekretarjev. To ni toliko pomembno, bolj je to, kakšno funkcijo je tem
               državnim sekretarjem dala. To je bolj pomembno. Namreč, pred tem smo z zakonom
               poskušali urediti, to je bilo leta 2002, da smo strokovne državne sekretarje
               spremenili v politične državne sekretarje, in zato je bilo jasno, da več kot dveh ne
               potrebuješ. Primerljivo v ostalih državah so to naredili na drugačen način, tako, da
               so dali tako imenovane podsekretarje, ki pa so pokrivali stroko, državnega sekretarja
               pa si lahko zaradi politične funkcije kadarkoli zamenjal. Zdaj pa je na predlog
               Ministrstva za finance oziroma ministra za finance, seveda se potem zelo hitro porodi
               ideja še drugim – saj veste, ko eden začne, začnejo vsi –, to pa je, da bi imeli več
               sekretarjev. Torej, spreminjamo logiko nazaj v leto 2002, da bomo zopet dobili
               strokovne državne sekretarje. Bojim pa se, da v naši državi strokovne funkcije vedno
               doživijo politični polom.</p>
               <p>Zakona o državni upravi seveda ne bomo podprli. To je zakon, ki je nadgradnja zakona
               o vladi, in prav je, da si ga sami tudi podprete in vam želim veliko sreče. Upam pa,
               da ne bomo ugotavljali, da je bil to napačen korak. Hvala lepa.</p>
            </sp>
            <sp xml:id="SDZ7-Izredna-07-2014-12-05.sp19">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Prehajamo na razpravo o členih in vloženih amandmajih. Ker so amandmaji Poslanske
               skupine SDS k 11., 12. in 20. členu vsebinsko povezani, dajem v razpravo 11., 12. in
               20. člen ter amandmaje Poslanske skupine SDS k tem členom.</p>
               <p>Želi kdo razpravljati? Prosim za prijavo. Besedo ima mag. Andrej Šircelj.</p>
            </sp>
            <sp xml:id="SDZ7-Izredna-07-2014-12-05.sp20">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani predsednik. Spoštovani minister, kolegi in kolegice!</p>
               <p>V Slovenski demokratski stranki smo proti temu, da se politični establišment na
               Ministrstvu za finance širi. Predlog je, da se poveča število državnih sekretarjev z
               dveh državnih sekretarjev na štiri. Na Ministrstvu za finance je bilo do pred kratkim
               pet direktoratov in dva državna sekretarja. Danes bomo imeli štiri državne sekretarje
               za pet direktoratov, edino če niso naredili vmes še enega direktorata več, to je
               direktorat za finančni sistem. Narava dela na Ministrstvu za finance, ki ga poznam,
               narekuje, da je za vodenje Ministrstva za finance popolnoma dovolj, da ima minister
               dva državna sekretarja, ima direktorje direktoratov. Ministrstvo za finance ni dobilo
               nobenih novih nalog, da bi zato imeli štiri državne sekretarje. V bistvu bo vsak
               državni sekretar dejansko pokrival en direktorat. Ostane Direktorat za javno
               računovodstvo, ta pa ne bo imel svojega državnega sekretarja oziroma bo ta direktorat
               nekomu pripadal, nekemu državnemu sekretarju. Pravzaprav ta direktorat niti ne
               potrebuje državnega sekretarja, ker dela običajna dela. Zaradi tega je ta predlog
               Vlade škodljiv, nepotreben in povečuje javno upravo, povečuje denar za javno upravo.
               Zaradi tega smo včeraj opravili razpravo o novih davkih. Danes bo verjetno koalicija
               glasovala o teh novih davkih oziroma povečanju teh davkov, in ne vem, kam bo dejansko
               to prišlo.</p>
               <p>V preteklosti, ko je bil minister Mramor že enkrat minister, je ravno tako imel
               številne državne sekretarje. Ali so bile takrat to politične funkcije ali ne, niti ni
               tako pomembno. Bili so državni sekretarji, in takrat ni naredil nič presenetljivo
               dobrega, da bi upravičil te številne državne sekretarje. Takrat je spremenil davčno
               zakonodajo, s čimer je obdavčil parkirišča in mobitele, uvedel ogromno neke dodatne
               administracije, uvedel dodatno birokratizacijo davčnega sistema, zato ker je imel že
               davčni sistem svojega državnega sekretarja. Tudi na proračunu ni naredil nič
               posebnega, ker je imel svojega državnega sekretarja za proračun. Tudi na premoženju,
               javnih naročilih. Po drugi strani ima Ministrstvo za finance del nalog tudi takšnih,
               da se nanašajo na javna naročila, ki bodo zdaj prešla na Ministrstvo za javno upravo,
               mi pa uvajamo še dva državna sekretarja, seveda z dvema sekretarkama, z dvema
               tajnicama, skratka vsem, kar državnemu sekretarju pripada. Zakaj? Tukaj je dejansko
               vprašanje, zakaj. Zaradi tega, ker nekdo želi tako narediti, ampak to želi narediti
               na račun davkoplačevalcev, na račun višjih davkov in na račun večje administracije.
               Vse mednarodne obveznosti, ki jih ima minister za finance, vse obveznosti, ki jih ima
               v Sloveniji – da ob torkih hodi na Odbor za gospodarstvo, odbor za splošne zadeve, na
               eno sejo ob desetih, na drugo ob dvanajstih, da hodi ob četrtkih ob desetih na sejo
               Vlade, da hodi na Ecofin in tako naprej – lahko pokrije z dvema državnima
               sekretarjema. Eden od njiju ima vsekakor še čas, da hodi na različne prireditve, da
               hodi na Gospodarsko zbornico, da se pogovarja s sindikati in tako naprej, in da vodi
               delo v direktoratih, kjer ima direktorje direktoratov, direktorji direktoratov imajo
               šefe sektorjev, šefi sektorjev imajo šefe oddelkov in tako naprej.</p>
               <p>Tako imamo na Ministrstvu za finance, mislim da, zaposlenih – v ožjem delu
               Ministrstva za finance brez finančne uprave in tako naprej – 300, 400 ljudi, ki to
               lahko tekoče opravljajo. Jaz ne rečem, da so dela tukaj enaka kot na drugih
               ministrstvih in da je zaposlenost – tukaj ne govorim o primerjavi z zaposlenostjo in
               tako naprej, ampak to je popolnoma dovolj. Spoštovani minister, jaz nisem slišal neke
               vsebinske obrazložitve, zakaj povečujemo število funkcionarjev na Ministrstvu za
               finance. Neke logične obrazložitve ni. Lahko vam povem, da sem služboval na
               Ministrstvu za finance kot državni sekretar in da poznam tehnologijo dela v vladi. In
               vam zagotavljam, da je to dovolj, če je minister za finance dovolj organizacijsko
               sposoben za to, da vodi dva državna sekretarja. Ne potrebuje štirih. Toliko ima
               vsebinskih direktoratov. Zaradi tega smo mi odločno proti temu, ker ima to takšne in
               drugačne posledice. In ne samo to, državni sekretarji morajo priti z odločitvami in
               strokovno se morajo uskladiti prej direktorji direktoratov, oni pa potem nosijo tudi
               politično odgovornost, konotacijo in tako naprej. Jaz ne vem, kam bo ta vlada prišla,
               če boste tako delali.</p>
               <p>Večje število državnih sekretarjev, večja administracija, večja zaposlenost javnega
               sektorja in tako naprej, na drugi strani pa, minister, vi nimate podpisanega
               socialnega sporazuma, ker so vam partnerji, to so predstavniki delodajalcev,
               odpovedali, ker ne morejo več, ker ne morejo več financirati vseh teh državnih
               sekretarjev, ker kmalu ne bodo mogli financirati niti ministrov, ker bo zmanjkalo
               denarja. Realno ga je že zmanjkalo, ampak se bo verjetno malo poslabšalo tudi tole
               zadolževanje, ki ga ta vlada vrši že za eno milijardo in še malo zraven. Ne morete
               plačevati plač tako, da najemate kredite v tujini. Poglejte, če se najema kredite od
               tujine, se jih naj najema za investicije, ki bodo prinesle večjo donosnost kot
               obrestna mera, po kateri se odplačuje te kredite. Če to dajete v plače, se to poje,
               potroši. Dobite sicer nekaj davka na dodano vrednost, ampak potem se zadeva zaključi.
               Ne morete tako poslovati. Cela Vlada ne more tako poslovati. Zaradi tega predlagamo,
               da Ministrstvo za finance zadrži dva državna sekretarja. Mislimo, da je to popolnoma
               dovolj, da bo Vlada lahko delovala učinkovito, da bo minister za finance lahko
               deloval učinkovito, da bo pokril vsa dela, ki jih ima s temi državnimi sekretarji, in
               je to popolnoma nepotrebno.</p>
            </sp>
            <sp xml:id="SDZ7-Izredna-07-2014-12-05.sp21">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Tomaž Lisec.</p>
            </sp>
            <sp xml:id="SDZ7-Izredna-07-2014-12-05.sp22">

               <speaker>TOMAŽ LISEC (PS SDS):</speaker>

               <p>Hvala, predsednik, še enkrat za besedo.</p>
               <p>Resnično, ko smo pričakovali, da gre le za neko formalnost oziroma da se bo Zakon o
               državni upravi uskladil z zakonom o vladi, je pred nas prišel zakon po nujnem
               postopku in tam poleg tistih uskladitev, ki so zaradi novih ministrstev, notri
               vpeljete štiri državne sekretarje na Ministrstvu za finance in tri zelo vsebinske
               sklope – javno naročanje, nepremično premoženje in centralizacija
               informacijsko-komunikacijskega sistema v državni upravi. Tri zelo vsebinske zadeve
               pod nujni postopek, gre pa za zadeve, ki se morajo rešiti do 1. 1. 2018. Tukaj se
               zelo mudi, na drugi strani pa vsi čakamo ta rebalans za leto 2015, čakajo ga občine,
               čakajo ga državni organi, lokalni organi. Vsi čakamo, Vladi se ne mudi. A za tako
               pomembno vsebino, kot je centralizacija informacijskega sistema, ki naj bi bila do 1.
               1. 2018 narejena, se pa mudi. Jaz ne razumem te vaše politike. Se opravičujem, ampak
               je ne razumem. Tam, kjer naj bi se mudilo, čakate, tam, kjer se pa ne mudi, pa pod
               vplivom nujnosti do leta 2018 rešujete zadeve. In kar je najbolj sporno – nobene
               analize. Danes ni minister povedal nič, državna sekretarja, ki sta bila na matičnem
               delovnem telesu, nič, le tiste floskule, češ vse bo ceneje, bolj pregledno bo, bolj
               transparentno bo. Nobene analize, še zakon ste sami napisali. Če bi verjeli v tisto,
               kar govorite, bi celo v zakon napisali Zakon bo imel pozitivne finančne učinke. Potem
               smo sicer na srečo s strani ene od koalicijskih poslank slišali, da naj bi 20
               milijonov privarčevali. Ampak kje je pa kakšna analiza, vsaj na dveh A4 listih? Tako
               da, minister, jaz upam, da boste danes to povedali.</p>
               <p>Mi predlagamo, da se ta zadeva glede centralizacije informacijskega sistema v
               državni upravi umakne iz tega formalnega Zakona o državni upravi in si morda vzamemo
               čas v prvi polovici leta 2015, da sprejmemo dober zakon z vsebinskimi analizami in
               tudi finančnimi analizami, in potem imate še vedno dovolj časa do 1. 1. 2018, da vse
               to tudi v okviru resornega ministrstva ali vseh ostalih ministrstev uredite. Občutek
               imam, da si boste pustili čas oziroma kot sem že prej povedal v stališču poslanske
               skupine, različni lobiji že trkajo na vrata, pa bom potem prebral enega izmed mnogih
               pisem, ki smo jih v teh dneh dobili v poslansko skupino. Najprej še nekaj glede 11.,
               12. in 20. člena, za katere predlagamo, da se črtajo. Skratka, do 1. 1. 2018, to je
               prehodna določba – mislimo, da je ta določba popolnoma neprimerna za ta zakon.
               Poglejmo si pa, na primer, 12. člen. Govori o upravljanju
               informacijsko-komunikacijskega sistema državne uprave. Piše: Določba prejšnjega
               odstavka ne velja za informacijsko-komunikacijske sisteme, namenjene področju
               obrambe, varstva pred naravnimi in drugimi nesrečami, policije,
               obveščevalno-varnostne dejavnosti, zunanjih zadev, preprečevanja in odkrivanja pranja
               denarja in financiranja terorizma ter opravljanja plačilnega prometa za proračunske
               uporabnike. Skratka, nek centralni sistem, pa mislim, da sem naštel osem posebnosti.
               Pa verjetno boste do 1. 1. 2018 ugotovili, da rabimo vsaj še tri ali pa štiri
               različne informacijske sisteme za različne službe znotraj državne uprave. Skratka,
               centralizacija z ogromno posebnostmi.</p>
               <p>Naprej. Razvoj upravljanja z informacijsko-komunikacijskimi sistemi državne uprave
               in upravljanje njihovih proračunskih virov usmerja svet za razvoj informatike, ki ga
               imenuje vlada. Juhuhu, še en svet! Spet bo nekdo rekel Ah, saj to ne bo nihče plačan,
               to bodo malo delali od 15. do 16. ure, dvakrat na mesec se bodo dobili. Ampak meni se
               zdi, da gre bolj v tem smislu, da naj narod strada, le da se vladni uslužbenci
               zabavajo po službi in urejajo vse tisto, kar v bistvu sploh ni v njihovi
               pristojnosti. Naslednje. Vlada določi podatkovne in tehnološke standarde, smernice za
               skupne informacijske rešitve in skupno varnostno politiko. Prostor za lobije je
               odprt. Če že niso vrata odprta s tem členom, vlada določi podatkovne, tehnološke
               standarde in smernice. Bom podal konkreten primer, ki smo ga dobili v poslansko
               skupino. Saj veste, sto uradnikov, ki so med 9. in 15. uro zaposleni na ministrstvu,
               potem pa, ali imajo kakšen espe ali pa ima njihov družinski prijatelj ali ne vem kdo
               neko podjetje, ki pa bi lahko svetovalo ministrstvu, kaj je najbolj spodobno, kaj je
               najbolj vsebinsko, kaj najmanj stane, ampak plačo bodo dobili pa pravi.</p>
               <p>Še več, tu piše: Stroške uporabe storitve centralnega sistema za državne organe
               krije državni proračun. In vi napišete Zakon nima finančnih posledic. Zakon je imel
               še negativne finančne posledice za vse ostale, kajti napisali ste Javne agencije,
               organi lokalnih skupnosti, nosilci javnih pooblastil in ostali uporabniki storitve
               plačujejo v skladu s cenikom, ki ga določi minister, pristojen za upravo. Popolnoma
               odprto polje, ki ga boste pod vplivom nujnosti reševali do 1. 1. 2018. Pa dovolite en
               dopis, ki je eden izmed krajših, ampak se mi zdi, da tudi bolj vsebinskih. Kar nekaj
               smo jih dobili. Jaz se ministru in še komu opravičujem, če podatki ne držijo, ampak
               kar smo mi preverili, naj bi podatki držali. Piše pa: <q>"Pogajalski minister gospod
               Boris Koprivnikar in direktor direktorata si želita tiho in zahrbtno, brez razprave
               prilastiti finančna sredstva za informacijsko infrastrukturo vseh ministrstev s
               popravkom Zakona o državni upravi v 74.a členu."</q> Torej, to je ta člen, ki ga mi
               želimo črtati. <q>"Gre za brezglavo zapravljanje davkoplačevalskega denarja in evropskih
               sredstev, cca 14 milijonov, ki morajo biti porabljena do poletja 2015, za nakup
               opreme državnega in javnega oblaka, z drugimi besedami povedano nakup železnine, brez
               vnaprej dogovorjenih in sprejetih strategij oziroma potreb ostalih ministrstev,
               informacijskega razvoja državne in javne uprave, saj se šele ustanavlja svet za
               razvoj informatike – tretji odstavek 74.a člena. Poleg tega pa je treba opozoriti še
               na dejstvo, da minister govori o racionalizaciji in zmanjševanju sredstev za
               informatiko brez kakršnihkoli izračunov in opravljenih analiz. Žal še vedno slepo
               zaupa direktorju direktorata, ki je pod vplivom določenih posameznikov podjetnikov."</q></p>
               <p>O tem sem tudi prej govoril, pa verjetno tale podjetnik ni prvi in edini lobist, ki
               stoji pred vrati. <q>"Eden največjih je direktor podjetja ..."</q> – ga ne bom omenjal,
               ampak se bo verjetno prepoznal – <q>"... ki se je od leta 2008 začel dogovarjati za
               posel pilotnega projekta Government connect z direktorjem direktorata na Ministrstvu
               za obrambo in ga seveda tudi dobil. V letošnjem letu je dobil tudi posel na davčni
               upravi, sedaj pa se pripravlja še na preostala ministrstva preko Ministrstva za javno
               upravo. Gre za aplikacijo Government connect, ki deluje v oblaku, vendar ne dosega
               niti 25 % funkcionalnosti sedanje aplikacije Lotus Notes SPIS 4 oziroma SPIS 1.45,
               vendar to ni pomembno, saj je treba na vsak način, ne glede na smiselnost,
               racionalnost in ceno, zamenjati Lotus Notes platformo z Microsoft platformo. Torej, v
               državno in javno upravo bo direktor direktorata pripeljal Microsoft Exchange in
               podjetje, tukaj navedeno, ne glede na strošek, ki ga bomo plačali. Vzporedno bo treba
               najmanj še dve leti plačevati tudi vzdrževanje sedanje platforme in aplikacij.
               Sprašujemo se, kje je potem ta racionalizacija in prihranek denarja, o katerem se
               govori. Za zaključek pa še bistvena razlika v plačevanju stroška aplikacije
               Government connect, ki ne bo od države, temveč se bo plačevala za uporabnino, tako
               imenovano licenčnino, kar posledično lahko pomeni, da če prenehamo plačevati, tudi ne
               moremo več uporabljati navedene aplikacije. Upamo, da je vsem jasno, kaj to pomeni za
               državo in javno upravo. Trenutna aplikacija pa je bila plačana in je od države. V
               upanju, da se kaj spremeni, nekateri podpisani."</q></p>
               <p>Skratka, nujno je nekaj narediti do 1. 1. 2018 na tem področju, kjer po našem mnenju
               nekdo stoji pred vrati, imamo pa ogromno drugih problemov, ki jih moramo rešiti do
               31. 12. 2014, pa vsi čakamo rebalans proračuna, ogromno zakonov je, ogromno sklepov
               matičnih delovnih teles, ki imajo datum, da morajo biti posamezne zadeve znotraj
               Vlade in ministrstev narejene do 31. 12. 2014, tam pa nič. A tako pomembno temo, kot
               je centralni informacijski sistem državne uprave, je treba pa na vrat na nos
               sprejeti, s čim manj rompompoma v Državnem zboru, da se potem lahko vrata takšnemu
               ali drugačnemu lobističnemu lobiju še malo bolj odprejo. Mi temu nasprotujemo, zato
               tudi predlagamo te amandmaje, da se ti členi glede teh zadev tokrat črtajo. Saj
               pravim, nismo pa proti temu, da se v naslednji obravnavi zakonodaje tudi ta tema
               odpre, ker se strinjamo, da je tudi na tem področju treba nekaj narediti, ampak ne na
               vrat ne na nos. Hvala.</p>
            </sp>
            <sp xml:id="SDZ7-Izredna-07-2014-12-05.sp23">

               <speaker>PREDSEDNIK DR. MILAN BRGLEZ:</speaker>

               <p> Besedo ima minister za javno upravo gospod Boris Koprivnikar.</p>
            </sp>
            <sp xml:id="SDZ7-Izredna-07-2014-12-05.sp24">

               <speaker>BORIS KOPRIVNIKAR:</speaker>

               <p> Hvala, predsedujoči.</p>
               <p>Glede na to, kaj je bilo povedano v obrazložitvah glasov, mislim, da je prav, da
               pojasnim določene zadeve, sploh s področja informatike, kjer so bile določene obtožbe
               kar direktne. Prvič, Zakon o državni upravi ne ureja vsebine teh področjih, o katerih
               govorimo in so izpostavljene, se pravi javnega naročanja, informatike in nepremičnin,
               ampak določa pristojnosti ministrstva, ki je zadolženo za urejanje tega področja.
               Torej, glavnina razprave, ki gre v urejanje posameznih vsebinskih področij, bo
               sledila kasneje, ko se bomo v posameznih sistemskih zakonih in s čisto konkretnimi
               projekti opredeljevali do tega, kakšne rešitve bomo dejansko uporabili. Zakon o
               državni upravi določa pristojnosti. Že samo usklajevanje tega zakona in teh
               pristojnosti bo trajalo kar nekaj časa. Zaradi tega smo tudi do roka, ki je
               predviden, zakon predlagali v parlament. Hkrati pa opozorila na podzakonske akte, ki
               jih bo treba še pripraviti – na to se lahko odzovem z odgovorom, da so ti podzakonski
               akti praktično že pripravljeni, ker je bil ključ v tem, da se razdelijo področja in
               določijo odgovornosti.</p>
               <p>Mogoče samo na kratko komentar glede stroškov, ki naj bi jih te spremembe povzročile
               državnemu proračunu. Osnutek je znan, povečanje stroškov se ne predvideva, in tudi z
               vidika državnih sekretarjev, o katerih je bilo veliko govora z vidika Ministrstva za
               finance, je mogoče najbolj enostavno pojasnilo to, da se s tem zmanjšuje število
               državnih sekretarjev v kabinetu predsednika Vlade, ki so že sedaj delali praviloma na
               finančnem področju, in povečuje število državnih sekretarjev na Ministrstvu za
               finance, tako da praktično niti ni po številu zaposlenih nobenih sprememb. Prav tako
               pa se to tudi ne odraža v kadrovskih načrtih in to ne pomeni iskanja novih ljudi,
               ampak določanje pristojnosti tistih, ki dejansko te naloge že opravljajo. Glede
               javnega naročanja mogoče samo eno kratko pojasnilo. Javno naročanje je že danes
               samostojni direktorat, sicer pod Ministrstvom za finance. Ocenili smo, da bo lahko
               delovalo bolj učinkovito, če bo tudi preneseno pod Ministrstvo za javno upravo kot
               horizontalno, ker je tudi povezano z informacijsko tehnologijo, stvarnim premoženjem,
               gradnjami. Tako bomo lažje funkcionirali.</p>
               <p>Vsebinske spremembe, ki bodo v javnem naročanju izvedene v prihodnosti, se pa
               nanašajo točno na tisto, na kar je bilo že opozorjeno, na bolj pregledno,
               transparentno javno naročanje, ki je sedaj izjemno razdrobljeno. Veliko javnih
               naročil nam praktično odide, kot temu rečemo, pod radarjem, ker se ne oddajo po
               odprtih postopkih, ampak po manjših razdrobljenih postopkih. Nujno je, seveda, se
               tudi strinjam, pomembno izboljšati zakonodajo na področju javnega naročanja – tukaj
               so načrti že popolnoma konkretni –, predvsem pa uvesti nove sisteme, ki pomenijo
               elektronsko javno naročanje. Dobre izkušnje in testne projekte imamo že z obratnimi
               dražbami, ki so pripravljene in se lahko začnejo izvajati praktično z začetkom
               naslednjega leta. In tudi drug princip naročanja, ki ga priporočajo tudi evropske
               organizacije s tega področja, in sicer da se naročilo ovrednoti za ceno celotnega
               trajanja določenega naročila, ne pa za ceno ob času oddaje naročila.</p>
               <p>Kar se tiče nepremičnin, upravljanja s stvarnim premoženjem, mogoče samo pojasnilo,
               da gre prav tako za določanje pristojnosti, seveda pa je zakonodaja s področja
               urejanja stvarnega premoženja zakonodaja, ki jo je treba tudi v nadaljevanju
               prilagoditi. Nujno pa je, da se pregled nad temi nepremičninami centralizira, ob
               tistih izjemah, ki so v zakonu tudi upravičeno navedene, to pa zaradi tega, da ne bi
               država, vlada posegala v določena področja, ki so posebej povezana zaradi varnosti,
               podobno kot tudi na informacijskih sistemih. Mogoče samo za področje nepremičnin.
               Zelo natančne analize, ki smo jih že pripravili in bodo predmet nadaljevanja v
               prihodnje, ko se bomo pogovarjali o vsebinskih rešitvah teh področij – sedaj se
               pogovarjamo o dodelitvi, kdo je pristojen –, kažejo, da imamo, recimo samo en zanimiv
               podatek, pri najemih in upravljanjih z nepremičninami državnih organov in organov v
               sestavi izjemno velike razlike, da gredo cene najema na eno delovno mesto primerljivo
               po vsebini od 200 do tisoč 200 evrov na delovno mesto. To kaže, da velika
               razdrobljenost tega upravljanja absolutno ne prinaša tudi tega, da vsi tisti, ki s
               tem premoženjem upravljajo, upravljajo racionalno. Razlike so ogromne. Že pregled
               tega stanja je pokazal, da so razlike ogromne, da so tukaj tudi zelo velike možnosti
               prihranka, na določenih delih upravljanja s stvarnim premoženjem pa podatki celo
               kažejo na nečednosti oziroma namerno povečevanje stroškov, ki zdaj ni bilo
               kontrolirano. Pričakujemo pa, da bo s centralizacijo ta kontrola bistveno boljša.</p>
               <p>Če mi dovolite še nekaj odzivov na zadnje področje informatike, kjer tudi iz teh
               razprav, ki so danes tukaj, sklepamo na eno kontradiktorno dejstvo. Vsi se nekako
               strinjamo, da je na področju informatike treba nekaj spremeniti, in ko predlagamo
               spremembe, jim vsi odločno nasprotujemo. Dejstvo je, da se na področju informatike
               dogaja veliko neracionalnosti, veliko slabih organizacijskih pristopov, da se zadnja
               leta področje informatike, lahko rečemo, postopno razgrajuje na parcialne
               informacijske sisteme, ki se zapirajo v zaključene organe v sestavi, celo posamezne
               organizacije, da paralelno gradimo za isti namen programske, strojne in podatkovne
               rešitve, ki so med sabo nezdružljive, da nam ista informacijska podjetja za isti
               namen v isti državi prodajajo večkrat isto rešitev, včasih celo za različno ceno –
               cela vrsta teh nečednosti. In ko opozarjate na lobistične stike, se moram tukaj
               popolnoma strinjati z vami. Tudi to pismo, ki ste ga prebrali, mi je znano. Še več,
               nanj smo se že celo javno odzvali, ker smo ga dobili tudi s strani medijev in smo
               podrobno obrazložili vse te obtožbe. Sam pa tudi opažam to, da smo s preglednostjo,
               centralizacijo informatike dregnili v neko gnezdo, ki je vzbudilo zelo, zelo veliko
               nasprotovanj.</p>
               <p>Sam osebno se od prvega dne, ko sem razlagal svoje področje delovanja, in to bom
               konsistentno nadaljeval tudi v prihodnje, zavzemam za konsolidacijo informacijskih
               virov, za preglednost, in praktično od prvega dne se tudi že soočam z raznoraznimi
               pritiski, ki temu nasprotujejo. Danes imamo stanje, da imamo na področju informatike
               veliko, če želite, vrtičkov, ki jih relativno učinkovito obvladujejo posamezna
               podjetja in lobiji. Združevanje teh vrtičkov bi pomenilo zmanjšanje vpliva. Predvsem
               je pa pomembno združevanje informatikov in tudi členi, ki ste jih navedli – določitev
               standarda, svet za informatiko, ki je strateški posvetovalni organ, ki predstavlja
               vse resorje, ki so uporabniki te informatike. Ravno te transparentne metode in ravno
               ti transparentni pristopi k reševanju informatike bodo omogočili to, da bodo
               standardi moderni, odprti, taki, na katerih se lahko ponudi veliko konkurenčnih
               podjetij. Sedanji standardi, ki jih uporabljamo, so pa pogosto zelo zaprti, namenjeni
               samo posameznim podjetjem, ki te tehnologije obvladajo, in celo znotraj iste državne
               informatike se ti standardi uporabljajo v različnih organih tudi zelo različno.</p>
               <p>Menimo, da je nujnost, da se informacijski sistemi začnejo končno posodabljati, da se
               začnejo tu investicije. Tudi omemba državnega računalniškega oblaka, ki temelji na
               analizi iz let 2013 in 2014 – na teh analizah tudi gradimo. Zelo podrobno so
               narejene, zelo podrobno imamo pregledane vse številke porabe, združevanja in tako
               naprej. In o teh analizah se bomo seveda lahko pogovarjali takrat, ko se bomo
               pogovarjali o vsebinskih rešitvah. Danes pa se pri Zakonu o državni upravi
               pogovarjamo o tem, kdo je pristojen za to, da prevzame to odgovornost. Ta odgovornost
               je naložena Ministrstvu za javno upravo in jaz jo tudi kot minister v celoti
               prevzemam. Te analize pa kažejo, da imamo tu vrsto neracionalnosti, izredno slabo
               izrabo resursov, predvsem pa se srečujemo z vprašanjem tako imenovanega vendor
               lock-in, zato moramo pri informatiki uporabiti temeljni princip, ki ga vedno
               zagovarjam, in sicer da se podatke loči in obravnava posebej, da se posebej obravnava
               strojno in komunikacijsko opremo, da se posebej naroča programske rešitve, kadar so
               te potrebne, in zadnje, pa mogoče najbolj pomembno, da se posebej opredeli varnostne
               pristope k informatiki. Varnosti se ne rešuje s tem, da vsak organ svoj strežnik
               zaklene v svojo klet, ampak se rešuje s tem, da se transparentno, centralno odloči in
               spremlja, kdo, kje in kdaj ima dostop do katerega podatka. To je moderen pristop k
               informatiki, ki pa mora temeljiti na odprtih tehnologijah, in na tak način je tudi
               naša zasnova postavljena.</p>
               <p>Mogoče še glede plačevanja, ker so bile kar določene hude besede, kako povečujemo
               stroške. V ničemer se ne spreminja plačevanje stroškov za državno informatiko od
               tega, kot je to urejeno že danes; popolnoma enako ostaja. Še več, naredili smo še eno
               dodatno izjemo, in sicer da centri za socialno delo že na nivoju tega zakona niso
               zavezani k plačevanju informacijske infrastrukture, kar danes so, čeprav to obveznost
               zaradi finančnih težav izpolnjujejo precej slabo. Glede na to, da večino svojih nalog
               opravijo zelo primerljivo z drugimi nalogami, ki so predmet državne uprave, smo tudi
               smatrali, da je korektno, da ne plačujejo teh informacijskih sistemov oziroma uporabe
               teh sistemov. Toliko na kratko za prvi odziv. Hvala.</p>
            </sp>
            <sp xml:id="SDZ7-Izredna-07-2014-12-05.sp25">

               <speaker>PREDSEDNIK DR. MILAN BRGLEZ:</speaker>

               <p>Želi kdo razpravljati? Prosim za prijavo. Besedo ima gospod Igor Zorčič.</p>
            </sp>
            <sp xml:id="SDZ7-Izredna-07-2014-12-05.sp26">

               <speaker>IGOR ZORČIČ (PS SMC):</speaker>

               <p>Spoštovani predsednik, hvala za besedo. Spoštovani kolegi!</p>
               <p>Po današnji predstavitvi zakona in poročila, pa tudi po sedanjem popolnem in
               temeljitem odgovoru ministra, ne dvomim v ta zakon. Osebno ga bom podprl, verjamem,
               da ga bo tudi celotna naša poslanska skupina. Se pa moram na tem mestu nekako
               obregniti ob vse očitke, predvsem s strani kolegov iz vrst SDS. Spoštovani kolegi, vi
               ste že bili v vladi. Delo oziroma izkušnje na Ministrstvu za finance opisujete kot
               delo, ki zahteva enega, največ enega sekretarja, verjetno še tega ne, ampak te vaše
               izkušnje so nas pripeljale tja, kjer smo. Situacija, ki jo vsi prepoznavate kot
               kritično, verjetno ne odgovarja več tistim časom, ko se je verjetno delalo z levo
               roko. Tako da jaz povsem zaupam tem načrtom ministrstva in Vlade, da je situacija
               tako kritična, da zahteva štiri sekretarje. Kakšna je odgovornost za to delo, se bo
               izkazalo na koncu mandata. Ampak v tem trenutku res ne moremo reči, da tam ni dela,
               da minister lahko samo čez teden obiskuje odbore, na koncu tedna ima sejo Vlade,
               skratka nobenega dela. Moje informacije so takšne, da minister za finance dela
               približno 16 do 18 ur na dan, hodi domov samo spat, in v tej luči je več kot na
               mestu, da se okrepi s sposobnimi kadri, ki jih bo sam izbral.</p>
               <p>Danes smo slišali tudi neke povsem neutemeljene, da ne uporabim še kakšnega hujšega
               izraza, očitke o nekih lažeh, da se laže državljanom, da nam ni mar za državljane, da
               jih nategujemo in podobno. To je en primitiven diskurz. Mi ne nazadnje smo ti
               državljani, ki smo bili pred nekaj meseci izvoljeni v ta državni zbor, in politika,
               ki jo danes sprejemamo v obliki zakonov, je ta, za katero menimo, da bo zadeve
               spravila iz tega brezna. Torej, očitki, ki jih slišimo s strani SDS, so popolnoma
               deplasirani, populistični, medtem ko smo vsebinsko lahko slišali več kot popolne
               odgovore in obrazložitve, ki so podlaga spremembam. V prejšnji razpravi smo lahko
               slišali, da naj bi bila ta sprememba zakonodaje namenjena nekim stotim uradnikom na
               ministrstvih, ki imajo nekakšne espeje ali pa jih imajo njihovi sorodniki. Tudi če bi
               bilo temu tako, so to verjetno uradniki prejšnjih političnih garnitur, ki so vladale
               v Sloveniji, tako da tega očitka niti ne morem razumeti. Kot sem že povedal, sem
               prepričan, da je ta zakon več kot dober. Kakšni bodo rezultati, bomo pa lahko ocenili
               šele po, recimo, enem ali dveh letih. Hvala.</p>
            </sp>
            <sp xml:id="SDZ7-Izredna-07-2014-12-05.sp27">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa ... Proceduralno? Replika, mag. Andrej Šircelj.</p>
            </sp>
            <sp xml:id="SDZ7-Izredna-07-2014-12-05.sp28">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa.</p>
               <p>Poglejte, gospod Zorčič. Prvič, vi govorite neresnice. Nihče ni rekel, da rabi
               Ministrstvo za finance samo enega državnega sekretarja. Govorili smo o dveh državnih
               sekretarjih. Nihče ni delal z levo roko na Ministrstvu za finance. To je prvo. To
               kažejo tudi rezultati o takratni fiskalni situaciji. In tretje, če je danes situacija
               tako kritična, kot ste rekli, potem naj pride sem Vlada in pove, da je situacija v
               državi kritična, da bomo vedeli, za kaj gre. Morda vi veste nekaj več kot mi. Morda
               vi veste nekaj več kot mi, če je tako kritična, da rabi minister za finance štiri
               državne sekretarje. To so vaše besede, da je situacija kritična. Prosim, skličite
               izredno sejo, in situacija je kritična, če delate ta kritični položaj.</p>
            </sp>
            <sp xml:id="SDZ7-Izredna-07-2014-12-05.sp29">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Janja Sluga.</p>
            </sp>
            <sp xml:id="SDZ7-Izredna-07-2014-12-05.sp30">

               <speaker>JANJA SLUGA (PS SMC):</speaker>

               <p>Hvala za besedo.</p>
               <p>Jaz bi rekla samo nekaj stvari. Celotno sejo že poslušamo neke očitke, pa tudi po
               odborih smo jih že. Za vsak predlog, vsako spremembo, ki jo želimo uvesti, nam
               vseskozi očitate Saj to pa ne bo nič pripomoglo k situaciji, nič ne bo pozitivnih
               učinkov, nič ne bo sprememb. Hkrati pa se v razpravah vsi skupaj strinjamo, da so te
               spremembe potrebne, ne pustite pa, da bi jih naredili. Veste, mi smo prišli v ta
               državni zbor zato, ker se nam je zdelo, da je treba nekaj začeti delati drugače. In
               vseskozi nam tudi očitate, da smo mi novi, vi ste pa tukaj že dolgo – ja, se
               strinjam, in vi ste pripeljali Slovenijo do te situacije, v kateri je zdaj, ne mi.
               Zato je treba nekaj spremeniti, in dovolite nam, da spremenimo to, kar se nam zdi, da
               je treba. Jaz mislim, da je bila obrazložitev ministra več kot strokovna, več kot
               utemeljena, in mislim, da mu je treba dopustiti, da naredi tisto, kar misli, da je
               prav, in za kar misli, da bodo pozitivni učinki. Glede tega, zakaj je zakon treba
               sprejeti po nujnem postopku – zato, ker bo potekel 90-dnevni rok, ki smo ga skupaj
               potrdili, ko smo sprejeli zakon o vladi. In ga je treba! Jaz sem v svoji razpravi
               poudarila, da se prvi pozitivni finančni učinki pričakujejo že v letu 2016 in ne v
               letu 2018, kot se zdaj očita. Samo toliko.</p>
            </sp>
            <sp xml:id="SDZ7-Izredna-07-2014-12-05.sp31">

               <speaker>PREDSEDNIK DR. MILAN BRGLEZ:</speaker>

               <p> Besedo ima gospod Jani Möderndorfer.</p>
            </sp>
            <sp xml:id="SDZ7-Izredna-07-2014-12-05.sp32">

               <speaker>JANI (JANKO) MÖDERNDORFER (PS ZaAB):</speaker>

               <p> Jaz sem že enkrat razlagal tukaj, da če hočeš biti kuhar in delati v kuhinji, kjer
               je vroče, moraš vedeti, da moraš tudi prenesti vročino, ker drugače kuhar ne moreš
               biti in v vročini se ne da delati. Jaz še nisem videl kuharja, ki dela v ledeni
               kuhinji, to ne gre. Tako da se boste morali počasi navaditi. Ampak tisto, kar je bolj
               pomembno od tega, pa je, da ta argument, ki sem ga zdaj na koncu slišal, da gre po
               nujnem postopku zato, ker drugače se bo rok iztekel – predlagam vam, da tega ne
               ponavljate več. 90 dni je bilo dovolj časa. Ponavadi Vlada pride že v roku enega
               meseca takoj s tem zakonom ven in reši vse probleme. Tako da to ni najboljši odgovor,
               je pa zagotovo drugo vprašanje, ki pa je namenjeno ministru.</p>
               <p>Glejte, jaz sem prišel z argumenti ven, zakaj državni sekretarji, bodisi politični
               bodisi strokovni. Jaz verjamem, da minister za finance hoče imeti strokovnjake, ki mu
               bodo opravili levji delež na štirih različnih področjih. Ne nazadnje je naš
               strankarski kolega eden od tistih, ki bo k vam prišel za državnega sekretarja na MF,
               pa bom kljub temu rekel: boljše bi bilo, če bi ga pustili v kabinetu pri predsedniku,
               ker predsednik, veste, ima to varovalko, predsednik Vlade govorim, da ima lahko
               državnih sekretarjev zelo veliko, točno iz teh razlogov. Saj če boste pogledali,
               kateri državni sekretarji v vseh vladah, ne samo v tej, da se razumemo, so sedeli v
               kabinetu predsednika države, smo se včasih spraševali, kaj delajo tisti državni
               sekretarji v tisti vladi, v katerikoli vladi seveda. Tam je bilo kakšno takšno
               politično mesto. Je pa res, da je minister rekel, da bomo za to na Ministrstvu za
               finance dali tretjega državnega sekretarja. Kdo pa je četrti? Ali potem četrtega ne
               bo, ali kako? Zakaj pa imamo potem štiri državne sekretarje v zakonu? Jaz mislim, da
               bo, in to zelo jasno, ker minister ve, kaj hoče imeti. Vi morate še proračun pokriti,
               kajne.</p>
               <p>Predvsem pa je nekaj drugega: če hočete začeti delati drugače, tako kot pravite,
               morate to tudi argumentirati, in iz Zakona o državni upravi ni argumentacije, da bo
               nekaj drugače, ker je vse to, kar navajate v tem zakonu, že bilo. Jaz sem vam na
               odboru povedal zelo plastično in zelo natančno, da so vse te spremembe več ali manj
               že bile – že videno, sprakticirano in ugotovljeno, da je bilo slabo. To je ključen
               problem in to je ključen očitek z naše strani, da uvajate določene korake, ki niso v
               redu. Grem čisto konkretno na sam primer, na to, o čemer želim govoriti. Vi v zakonu
               govorite o tem, da boste uvedli pri informatiki določeno konsolidacijo informatike v
               procesu, in hočete preskočiti dva koraka in v treh letih narediti vse tisto, kar ste
               predlagali. Žal ne bo šlo. Vi sami veste, da lahko tisti, ki skače čez ovire in ne
               gre po vrsti in po fazah, na koncu naredi največ napak. Jaz do danes nisem slišal od
               ministra, da bo zamenjal glavne sesalce v državni upravi iz področja IT podjetij. Eni
               in isti, še enkrat, minister, ponavljam, eni in isti že 20 let sesajo to državo, in
               eni in isti delajo v vsaki vladi programsko shemo, kaj ima za delati in kaj ne. In še
               več, določa celo dinamiko, kdaj se bo kakšna stvar zgodila. In še več, trdim, da so
               celo ljudje eni in isti, tudi pri vas, minister, ki so že prej to delali in še pred
               tem to delali in tako naprej.</p>
               <p>Zato smo prišli z argumentom, zakaj je zelo dobro, če bi se vrnilo nazaj v
               situacijo, da gre v vladno službo, zato da bomo zmanjšali sistem korupcije, ker
               mislim, da predsedniku Vlade ministri ne bodo mogli več na ta način odvzeti tistih
               korakov oziroma bi se bistveno zmanjšali. Saj korupcije nikoli ne bomo izkoreninili.
               Tisti, ki to idealizira, je nor. Ampak zmanjšali bi jo pa zagotovo. Dokler se pa to
               svaljka po vrtičkih po posameznih ministrstvih, nismo naredili pa nič. Mi smo sedaj z
               enega ministrstva prestavili na drugo ministrstvo, ostalo bo pa vse isto, še ljudje
               so isti. Še enkrat, minister, zadnjič vas ni bilo na odboru, pa vam bom sedaj
               povedal: pokličite gospoda Viranta, bivšega ministra, in mu čestitajte, ker vam je
               zaposlil v ministrstvu cel svoj kabinet oziroma vse zaposlence. Kar je še bolj
               grozno, oživel vam je sistem, ki ga sam nikoli ni mogel sprovesti, ker smo ga vsi
               pravočasno zaustavili. Ideja je bila krasna, samo način, kako jo je zapeljal, je pa
               slab. Vi boste pa to nadaljevali in zato ne verjamem v ta projekt. Če kdo in če kaj
               vemo, je prav, da to tudi naglas povemo. Zaradi tega ne rabimo biti kritizirani, ker
               smo na nekaj opozorili. Minister, vse, kar boste danes povedali, vse, kar boste danes
               naredili – saj zakon bo sprejet, saj boste imeli možnost to speljati –, se vam bo kot
               kanon vrnilo čez dve leti, ko boste morali na tem istem mestu sedeti in razložiti,
               zakaj se ni zgodilo vse to, kar pravite, da se bo. Jaz bom počakal. Boste vi? Hvala
               lepa.</p>
            </sp>
            <sp xml:id="SDZ7-Izredna-07-2014-12-05.sp33">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Jožef Horvat.</p>
            </sp>
            <sp xml:id="SDZ7-Izredna-07-2014-12-05.sp34">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovani gospod minister, dragi kolegice in kolegi!</p>
               <p>To, kar je kolega Jani sedaj v zadnjem delu govoril, je res. Očitno kolega veliko ve
               in pod to se podpišem, zato ne bom ponavljal, ker želim biti kar se časa tiče
               racionalen. Gospod minister, saj mi vam pravzaprav želimo pomagati. Tukaj v tej
               dvorani imamo vsi isti cilj – iskreno govorim. Mi potrebujemo integralni
               informacijski sistem, in če govorimo o državi, potem potegnemo vzporednico; vzporedno
               z državo je vlada. Vlada upravlja z državo. Če govorimo o državni e-upravi, je tukaj
               spet vzporednica vlada. Zato mi mislimo, da bi bilo bolje, da bi za ta državni
               informacijski sistem, če ga lahko tako imenujem, skrbela vlada. Razloge je povedal
               kolega Jani. Če bi mi dejansko izvajali strategijo e-uprave, ki jo je naša vlada leta
               2006 – takrat je Nova Slovenija bila v vladi – sprejela, če bi to potem razvijala,
               nadgrajevala, optimirala in tako naprej, bi do današnjega dne prišparali 3 milijarde
               evrov. To se težko izračuna, ampak to je moja ocena, če upoštevam še multiplikativne
               učinke. Pa se žal to ni zgodilo. Sedaj imamo spet veliko šanso. Poznamo strategijo
               Evropa 2020, in ena od sedmih močnih prioritet je prav Digitalna agenda za Evropo;
               gospod minister to dobro pozna. O tem sem tudi govoril v začetku tega tedna v Rimu na
               konferenci COSAC. Ampak vladni predstavniki na naših delovnih telesih na nek način
               potožijo poslancem, da ni pravega občutka, interesa, da bi mi vse to, kar nam
               Digitalna agenda za Evropo nudi, ponotranjili, udejanjili.</p>
               <p>Še enkrat povem. Ko je gospod Barroso, prejšnji predsednik Komisije, predstavljal na
               svojih slidih prav to Digitalno agendo za Evropo, sem naredil eno ekstrapolacijo in
               ugotovil, da Slovenija potrebuje za realizacijo digitalne agende do leta 2016, to je
               pojutrišnjem, 3 tisoč IKT inženirjev. Tega si nisem jaz izmislil, tudi drugi so
               delali te ekstrapolacije. In glejte, svet bo digitalen. Tistega, ki ne bo digitalen,
               ne bo. Svet bo pa tudi odprt. Vi ste omenjali odprtokodne rešitve. Odprtokodne
               rešitve smo mi tudi zapisali v našo strategijo, in glejte, konec januarja 2011 je
               Ministrstvo za javno upravo izdalo dokument z naslovom Študija uvajanja odprtokodne
               programske opreme na delovnih postajah v javni upravi, v katerem je zapisan
               ambiciozen načrt, po katerem bo naša javna uprava do leta 2015 v delovnih postajah
               prešla na odprto kodo in tako naprej. Kdo je delal to študijo? Če pogledamo, kdo so
               avtorji, lahko rečemo, da je izdelek zelo resen. Nimam zdaj dovolj časa, da bi
               podrobnosti o tem predstavljal, ampak bilo je natančno določeno, da bosta na vse
               delovne postaje v državni upravi inštalirana Open Office in Firefox, pa se to ni
               zgodilo. In zdaj grem tako kot kolega Jani tudi jaz k ministru Virantu. 22. februar
               2014, Virant se želi znebiti dvornih IT-dobaviteljev. To je naslov, ki se dobro
               sliši, ko pa bereš vsebino, pa vidiš, da temu ni tako. In samo zadnji odstavek:
               Brezplačna programska oprema ni bila uvedena – pod Virantom.</p>
               <p><q>"Na ministrstvu so sicer že pred časom razmišljali tudi o uvedbi odprtokodnih
               informacijskih rešitev, in leta 2011 je bila izvedena tudi študija ..."</q> – o kateri
               sem prej govoril – <q>"... uvajanja odprtokodne programske opreme, ki je podprla
               uvajanje tovrstnih rešitev. Trenutno tako posebnih načrtov za uporabo odprte kode v
               javni upravi ni, a poskušajo brezplačne odprtokodne rešitve uporabljati, če so
               funkcionalno ustrezne, so pojasnili na ministrstvu."</q> In ker do konca tega leta poteka
               pogodba, krovna pogodba med ministrstvom in Microsoftom za nakup programske opreme,
               je naveden tudi podatek, da je bilo v sklopu te pogodbe od februarja 2012 do
               februarja 2014 na ministrstvu, upravnih enotah in policiji za nakup programske opreme
               porabljenih 660 tisoč evrov. 660 tisoč evrov! Pa bi lahko tu bila številka 0 evrov.
               In glejte, veliko razlogov je za to, zakaj govorim o prihranku 3 milijard. Poglejmo
               malo v Estonijo in njihov informacijski sistem državne uprave. Ali veste, koliko v
               Estoniji stane popis prebivalstva? Ne boste verjeli, 10 tisoč evrov. 10 tisoč evrov –
               Estonci so postregli s tem podatkom – pri njih stane popis prebivalstva. Pri nas
               nimam ocene, nimam tega podatka, ampak mi se najbrž ne pogovarjamo o številkah, o
               cifrah, ki so manjše od enega milijona. Iz teh razlogov smo vsi skupaj zašli v
               vsebino. Res je, kot je povedal minister, govorimo o pristojnostih. Nam v Novi
               Sloveniji se zdi, da bi bilo boljše, da bi za informacijski sistem države, da bomo
               bolje razumeli, bila pristojna vlada, ne pa eno ministrstvo.</p>
               <p>Zato bomo tudi te amandmaje, predvsem amandma k 11. členu in posledično k 12. in
               20., tudi podprli. Vem, da ima Vlada zdaj veliko proračunskih debat in težav,
               pogajanje s sindikati in tako dalje, bi pa želel, da bi enkrat vendarle prišla Vlada
               pred ta državni zbor in predstavila natančno arhitekturo državnega informacijskega
               sistema, ki ga bo seveda spremljal tudi finančni načrt. Minister, v teh 80 dneh, kar
               sedite na ministrskem sedežu, ste že malo prej navedli kar nekaj nepravilnosti, nekaj
               anomalij, ki pomenijo jemanje denarja davkoplačevalcem. Potem pa mora Vlada dvigniti
               davek na finančne storitve, zavarovalniške posle in tako naprej. Tukaj nam odtekajo
               milijoni, čeprav verjamem, da imamo v Sloveniji zelo dobre softverske hiše, ki tudi
               pošteno delajo z državo, če smem tako reči, ampak kot je kolega Jani povedal,
               nekatere pa tudi diktirajo, kdaj je treba narediti upgrade oziroma nadgradnjo neke
               rešitve. So pa rešitve, ki so zastonj, ki so free, ki jih downloadate in so free,
               zastonj so. In zakaj jih ne bi uporabljali v državni upravi, tudi poslanci? Hvala
               lepa.</p>
            </sp>
            <sp xml:id="SDZ7-Izredna-07-2014-12-05.sp35">

               <speaker>PREDSEDNIK DR. MILAN BRGLEZ:</speaker>

               <p>Najprejima besedo mag. Lilijana Kozlovič.</p>
            </sp>
            <sp xml:id="SDZ7-Izredna-07-2014-12-05.sp36">

               <speaker>MAG. LILIJANA KOZLOVIČ (PS SMC):</speaker>

               <p>Hvala, predsedujoči, za besedo.</p>
               <p>Kot slišim, se vsi tukaj v dvorani strinjamo, da so potrebne spremembe. Zakaj po
               nujnem postopku? Ker gre predvsem za urejanje pristojnosti. Res se pogovarjamo o
               vsebini in tudi sama bi rada iz svojih neposrednih izkušenj povedala, zakaj so
               potrebne te spremembe. Če samo pogledamo informacijsko tehnologijo. Ravno v času, ko
               sem bila na Ministrstvu za javno upravo, sem bila premeščena z Ministrstva za
               notranje zadeve, se je ukinil Center Vlade za informatiko, in kolegica, ki je bila
               zadolžena za to področje, se je vrnila s kolegija in je rekla S tega ministrstva se
               skozi okno za pogodbe meče denar z lopatami. Pa sem se malo pošalila in sem rekla Daj
               mi povej, katero okno je, da se postavim spodaj. Je rekla Ne stori tega, ker te bo
               bolela glava. In ko sem se vrnila nazaj na lokalno raven kot predstojnica, sem
               ugotovila, kaj pomeni dejansko ta outsourcing. Imeli smo enotno vstopno točko, kamor
               si poklical, da nekaj ni v redu, da potrebuješ pomoč. Odziv na telefon je bil takoj,
               ampak čakal si nekaj dni, da je nekdo prišel, se je pripeljal na lokacijo, je vzel
               opremo in jo odpeljal. Potrdil si mu potni nalog in zaračunani so bili blazni
               stroški.</p>
               <p>V tistem času je bilo opreme kolikor si hotel in si lahko nekje vzel, v kotu, ker si
               dobil tudi opremo, ki je nisi potreboval in si jo lahko nadomestil. Kasneje, ko pa ni
               bilo več možnosti take nabave, si ostal brez opreme. Da ne govorim o aplikacijah, kar
               je že prej minister povedal. Pogodbe z zunanjimi izvajalci – vsak je pripravljal
               zadevo po svoje. Te aplikacije niso bile med seboj povezljive, niso bile usklajene z
               vsebino, in ko imaš ti linijo 10, 15, 30 zaposlenih, ki delajo izključno na teh
               evidencah in izključno na bazi, vidiš, kakšno birokratsko oviro to pravzaprav pomeni.
               Popravki velikokrat sploh niso bili možni, ko si poklical. Zakaj? Zato, ker vsak
               popravek terja dodatna finančna sredstva. In domači informatiki, ki smo jih imeli, so
               kar naenkrat postali nepomembni. V bistvu so samo skrbeli za evidenco gesel, vnašali
               so v varnostno shemo in nameščali novo opremo, če je prišla ali ne. Kar se tiče teh
               lobijev, mislim, da ima ta segment informacijske tehnologije in vseh, ki se s tem
               ukvarjajo, zelo podoben status, kot ga morda imajo zdravniki ali pa še kakšne druge
               poklicne inštitucije, in so si tudi naši informatiki na samem začetku, ker je to bilo
               tako zelo cenjeno, izborili uradniška delovna mesta in tudi visoke plačne razrede.
               Morda se nam bo v treh letih vse izvedlo, jaz pa upam in verjamem, da bo vse to, kar
               minister razmišlja, urejeno na način, kot je bilo urejeno v Centru Vlade za
               informatiko, kajti ta outsourcing, ki smo ga naredili, je dokazal, da je več slabosti
               kot prednosti.</p>
               <p>Kar se pa tiče upravljanja z nepremičnim premoženjem in očitkov, so ravno tako tukaj
               potrebne spremembe. Pred seboj imam poročilo za leto 2013, ki ga bomo še obravnavali
               na matičnem delovnem telesu, o upravljanju s stvarnim premoženjem države. In v
               zaključnih ugotovitvah pravi, da je bila zelo nizka realizacija, in se zastavlja
               vprašanje o vzrokih za tako nizko realizacijo. Ti vzroki so potem z zelo drobno
               tiskano pisavo na dveh, treh straneh navedeni. In na koncu piše, da je nujno potrebna
               drugačna ureditev glede tega nepremičnega premoženja. Prav tako menim, da je to nujno
               potrebno in da bodo učinki – ne moremo jih danes videti, vendar upam in verjamem, in
               za to je seveda odgovoren minister, da bodo vidni čez leto ali dve. Hvala.</p>
            </sp>
            <sp xml:id="SDZ7-Izredna-07-2014-12-05.sp37">

               <speaker>PREDSEDNIK DR. MILAN BRGLEZ:</speaker>

               <p>Besedo ima minister za javno upravo gospod Boris Koprivnikar.</p>
            </sp>
            <sp xml:id="SDZ7-Izredna-07-2014-12-05.sp38">

               <speaker>BORIS KOPRIVNIKAR:</speaker>

               <p>Hvala, predsednik. Hvala poslancem za vprašanja in pomisleke. Dovolite, da se nanje
               na kratko odzovem.</p>
               <p>Gospod Möderndorfer, vi ste mi že na hearingu rekli Nič ne bo, nič vam ne bo uspelo.
               Zdaj mi ponovno govorite Nič ne bo, nič vam ne bo uspelo. Meni je nekako težko
               odgovarjati na nekaj, kar se bo zgodilo v prihodnosti, in se argumentirano
               pregovarjati o tem, kaj bo v prihodnje. Poglejmo, kaj nam je uspelo v teh 60 dneh.
               Kar se tiče informatike, notranjo organizacijo reorganiziramo na tak način, da bodo
               služba za upravljanje s podatki, služba za upravljanje s strojno opremo in
               komunikacijami, služba za upravljanje s programsko opremo in služba za upravljanje z
               varnostmi ločene, kajti to je osnova, da se lahko upremo lobističnim povezavam, s
               strani katerih, se z vsemi vami strinjam, imamo sedaj izredno velike pritiske. Pogoj
               za odvisnost od zunanjega dobavitelja je, da nekdo obvladuje dva, tri ali celo vse od
               naštetih resursov. Če imaš en program, ki ga lahko daš na katerikoli računalnik, če
               imaš en računalnik, ki ga lahko kadarkoli zamenjaš z drugim, če imaš enotno varnostno
               politiko, ki deluje na vseh sistemih, potem si neodvisen. Če pa imaš to vse zaprto v
               eno veliko črno škatlo, za katero stoji nek dobavitelj, potem si pa nemočen. V taki
               situaciji smo v nekaterih primerih danes, in to spremembo že delamo.</p>
               <p>Državni računalniški oblak je projekt, ki je krenil. Projekt, za katerega so z
               velikim angažmajem bila zagotovljena tudi evropska sredstva in ki je osnova za to, da
               postavimo tehnologijo, ki bo temeljila na odprtih standardih. Odprti standardi so pa
               pogoj za konkurenčnost. Če uporablja država odprte, splošno priznane in uporabljene
               standarde, potem na te standarde lahko kdorkoli ponudi konkretno rešitev. In tudi moj
               odgovor, zakaj je tako nujno, da vzpostavimo najprej neko odprto standardno
               tehnologijo, ki bo šele omogočala tudi konkurenčnost. In ne nazadnje, ta tehnologija
               računalniškega oblaka bo radikalno znižala stroške vzdrževanja. Mi imamo še danes
               večino državne informatike na ogromnih, zahtevnih tako imenovanih mainframe. Mogoče
               bo zanimiv podatek za vas, saj so objavljeni, da imamo strežnike, en centralni
               računalnik, za katerega plačujemo mesečno več kot sto tisoč evrov vzdrževanja. Seveda
               se s tem ne strinjam, ampak tega strežnika ne moremo ugasniti, lahko ga pa
               nadomestimo z drugačno opremo. In dokler ga ne bomo nadomestili, me lahko tudi tu
               sprašujete po zdravju, ker bomo vsak mesec plačali sto tisoč evrov najemnine – ker ga
               ne moremo ugasniti. In o tem vam govorim. Zato je treba odpreti te standarde in jih
               prilagajati.</p>
               <p>Digitalna agenda je bila omenjena. Točno o tem govori digitalna agenda – uporaba
               odprtih standardov, transparentnost, interoperabilnost, open data, dostopnost
               podatkov, izmenjava, uporaba odprte kode, ki ste jo omenjali. Že danes se v državni
               upravi kar precej odprtokodnih rešitev uporablja, predvsem na strežniških rešitvah.
               Tudi te zasnove projektov, ki jih pripravljamo, temeljijo v veliki meri na odprtih
               kodah, predvsem na strežnikih. Ampak odprta koda ni zastonj. Zastonj je program.
               Vzdrževanje programov pa tudi pri odprti kodi stane in je praviloma celo dražje od
               licenčnih. Recimo, Nemčija je šla v celotni državni upravi na odprtokodne rešitve
               tudi na delovnih postajah in se sedaj vrača, na delovnih postajah na licenčne
               rešitve, ostaja pa na odprtokodnih rešitvah na strežniških sistemih, kjer so se pa ti
               izkazali kot zelo odlični in zelo dobri.</p>
               <p>Mogoče bi se še malo dotaknil tega, ko je bil tudi minister Virant, moj cenjeni
               predhodnik, omenjen, in dvornih dobaviteljev. Glejte, jaz sem v zadnjih tednih
               opravil serijo razgovorov praktično z vsemi ključnimi dobavitelji, sedanjimi,
               potencialnimi, programske, strojne, sistemske in druge opreme, in še bom nadaljeval s
               temi razgovori. To povem tukaj javno, da ne bo kdo mislil, da zganjam kakšne
               logistične stike. Ampak jaz želim vedeti, kaj na trgu imamo, in želim vedeti, kako
               razmišljajo naši potencialni dobavitelji, in jaz se ne želim nikogar znebiti. Želim
               pa, da vsi tekmujejo na odprto dostopnih tehnologijah in na odprtih, jasnih razpisih.
               In predvsem si želim, da tekmo v teh razpisih dobijo slovenska podjetja. Ampak še
               enkrat ponavljam, na odprtih standardih in javno. Nikogar se pa ne želim znebiti. To
               ni pristop povezovanja in sodelovanja, ki ga vedno tako odločno zagovarjamo.</p>
               <p>Estonija je bila omenjena. Estonija bazira svojo informacijsko rešitev na podatkovni
               hrbtenici, na katero se nalepijo tako imenovane baze, za katere je jasno določeno,
               kdo ima pravico in ključe za dostop. Slovenija ima eno veliko srečo. Mi imamo naš
               sistem zelo primerljiv z estonskim, ker imamo HKOM hrbtenico in nas čaka samo
               naslednji korak. Zakaj tako poudarjam podatkovne pristope? Da določimo, katere
               podatkovne baze in kako so lahko dostopne. Sedaj jih ljubosumno čuvajo posamezni
               organi zase. Če samo to naredimo, red na podatkih, ki ne prinaša za sabo nobenih
               novih infrastrukturnih rešitev, smo zelo blizu estonskemu modelu. In mimogrede, ravno
               v sredo sem na ministrskem srečanju EUPAN evropskih ministrov za public
               administration dobil spet informacijo od estonskih kolegov, ki jih že od prej zelo
               dobro poznam – sam sem tudi po osnovni izobrazbi informatik –, da Finci kopirajo
               estonski model in ga prenašajo na Finsko. Oni tudi zelo dobro poznajo našega, tako da
               imamo tukaj kar nekaj možnosti za nadaljevanje. Torej, zagovarjamo pristop odprtosti,
               transparentnosti, jasnosti, centralnega upravljanja. Ampak to, kar sem tudi na
               hearingu povedal, centralizacija pomeni tudi centralizacijo rizika. Ampak to ne
               pomeni, da tega rizika ne bomo centralno nadzirali. Recimo, na področju informatike
               je tudi v zakonu zapisan strateški svet za informatiko, kar pomeni, da ne more ena
               oseba, eno ministrstvo odločati o tem, kaj bo podatkovni standard v tej državi, ampak
               mora to biti med vsemi resorji in strokovnjaki usklajeno, potem pa je to možno
               sprejeti kot nek odprt standard. To je princip, ki ga zagovarjam, in na njem bom
               delal še naprej.</p>
               <p>Mogoče samo na kratko, ker sem začel s tem, kaj je že bilo. Na področju nepremičnin
               imamo izdelano po dolgem času natančno analizo stroškov nepremičnin na kvadratni
               meter, na delovno mesto, kateri organ, koliko je najemov, koliko je lastnih prostorov
               s stroški uporabe in tako naprej. To je osnova. Pripravljamo selitveni načrt, kar
               pomeni, da smo vse organe pozvali, da povedo, ali imajo viška ali manka prostorov, in
               na podlagi tega tudi postavljamo prve začetke tega, da bomo lahko vzpostavili
               notranji trg. Kar pomeni, da en organ, ki rabi nek dodaten prostor, ne bo tega najel
               pri zunanjem dobavitelju, ampak bo najprej znotraj državne uprave pogledal, če je kje
               možnost, da se drugače in bolj racionalno organizira. To so postopki, ki že tečejo.
               To so postopki, ki se izvajajo, da bomo mogoče malo bolj z optimizmom zrli v to, da
               načrti, ki jih predlagamo, niso obsojeni na propad, ampak so načrti, na katerih
               dejansko vsakodnevno zelo, zelo intenzivno delamo. Hvala.</p>
            </sp>
            <sp xml:id="SDZ7-Izredna-07-2014-12-05.sp39">

               <speaker>PREDSEDNIK DR. MILAN BRGLEZ:</speaker>

               <p>Želi še kdo razpravljati? Gospod Jani Möderndorfer.</p>
            </sp>
            <sp xml:id="SDZ7-Izredna-07-2014-12-05.sp40">

               <speaker>JANI (JANKO) MÖDERNDORFER (PS ZaAB):</speaker>

               <p>Spoštovani minister!</p>
               <p>Poglejte, ni lepo od vas, da obračate moje besede. Drugič pa vam priporočam, da če
               hočeva midva res soočati argumente, za katere mi danes očitate, da vam jih nisem dal,
               pridite na odbor in se soočite, ne pa da pošiljate človeka, ki že nekaj let dela to,
               za kar vam govorim, da ni dobro. In ko boste prišli na odbor, se bomo lahko konkretno
               pogovarjali, ker dobro veste, da na plenarnem zasedanju midva ne moreva opraviti
               resnega diskurza o tej problematiki. In drugič, ni res, kar ste rekli, da sem isto
               povedal kot na hearingu, ker vam bom zdaj prebral, kaj sem povedal na hearingu, in
               preden nastopate, si preberite stališča, če ste že pozabili, kaj ste rekli oziroma
               kaj sem jaz rekel. <q>"Začel bom pri informatiki. Tam ste se izkazali, kot da ste
               največji poznavalec tega področja in da poznate materijo, ampak jaz vam zdaj povem:
               slabo je, ker je informatika pod vami. Slabo. In slabo ni zaradi tega, ker ste se vi
               tako odločili ali pa vaša vladna koalicija. Slabo je od takrat, ko je to bilo iz
               kabineta predsednika države vzeto in prestavljeno na ministrstvo, vladne službe."</q> O
               tem sem jaz govoril in tudi danes nič ne razpravljate o tem. Zakaj ne vladna služba?</p>
               <p>Je pa res, da ni samo informatika odvzeta, ampak je tudi kompletno kadrovanje
               odvzeto iz te vladne službe, pa še kaj. Naštel sem pet razlogov, samo morate priti na
               odbor, poslušati, se soočiti, polemizirati in na koncu argumentirati, zato ne meni
               očitati, da z vami polemiziram brez argumentov. Povedal pa sem vam, da bom postal vaš
               največji fan, če boste uspeli to spremeniti. Tega danes ne poveste. In rekel sem, da
               čakam na vaše argumente in korake. Ko ste se predstavljali, niste imeli ne kabineta
               in ne nobenega vloženega zakona. Šele po vaši potrditvi sem začel spremljati
               dogajanje, kaj se v resnici dogaja. In takrat sem vam povedal naslednje. Ko bom
               videl, katere ljudi ste postavili v kabinet za državne sekretarje, bom vedel, kakšna
               je vaša odločitev in kaj mislite res narediti, iskreno, spremeniti. Danes lahko to
               vidim; zaposlili ste Virantove ljudi, ki razmišljajo popolnoma enako in ne povedo nič
               novega. Vam verjamem, da imate iskreno željo spremeniti, ampak tisto, na kar sem vas
               na hearingu opozoril, je, da sami tega ne boste mogli narediti, sploh ne na način,
               kako postavljate. In še vedno upam, zdaj vam javno povem, da se prekleto motim. To je
               vse, kar vam lahko povem. Veliko sreče.</p>
            </sp>
            <sp xml:id="SDZ7-Izredna-07-2014-12-05.sp41">

               <speaker>PREDSEDNIK DR. MILAN BRGLEZ:</speaker>

               <p>Besedo ima minister za javno upravo gospod Boris Koprivnikar.</p>
            </sp>
            <sp xml:id="SDZ7-Izredna-07-2014-12-05.sp42">

               <speaker>BORIS KOPRIVNIKAR:</speaker>

               <p>Hvala za opozorila.</p>
               <p>Mogoče samo, da se odzovem na ti dve stvari, zakaj ne vladna služba in zakaj na
               ministrstvu. Sam nimam o tem dokončnega stališča. V čem je sploh razlika, če je za
               centralno upravljanje državne informatike direktorat na ministrstvu ali je to vladna
               služba, če pa ključne odločitve v državni informatiki dejansko sprejema strateški
               svet za informatiko, ki pa je absolutno medresorski. Ampak dopuščam različne rešitve.
               Ampak hipotetično gledano, če bi ekipa, ki se ukvarja z državno informatiko, bila
               vladna služba ali del enega ministrstva, verjetno to ne pomeni, da bo to nova ekipa,
               ker mi enostavno nimamo sto novih ljudi, ki bi jih postavili in na novo zaposlili
               nekje drugje in bi to zadevo prevzeli. Dopuščam pa to dilemo, kaj je boljše in kaj
               ni.</p>
               <p>Mogoče pa še ta odziv, kar se kadrov tiče. Mogoče se bo slišalo premalo skromno,
               ampak vseeno. Kadri, ki delajo na ministrstvu, so kadri, ki pripravljajo strokovne
               podlage, ampak ne sprejemajo končnih odločitev. Končne odločitve bom moral sprejeti
               sam, kar se tiče tega, kar se bo neslo na strateški razvojni svet, in končne
               odločitve o ključnih informacijskih standardih bo sprejemal strateški razvojni svet.
               In mimogrede, edina zaposlena, ki je moja edina državna sekretarka, se ne ukvarja z
               informacijsko tehnologijo; za to imamo posebne ljudi. Za odbor se pa še enkrat vsem
               cenjenim poslancem opravičujem. Bil sem na ministrskem srečanju, drugače bi z velikim
               veseljem prišel na odbor in razložil to zadevo. Tako da se moja odsotnost z odborov,
               ki se tičejo našega področja dela, ne bo zgodila, če ne bo izjemno tehtnega razloga.
               Se pa opravičujem, ker nisem mogel biti prisoten.</p>
            </sp>
            <sp xml:id="SDZ7-Izredna-07-2014-12-05.sp43">

               <speaker>PREDSEDNIK DR. MILAN BRGLEZ:</speaker>

               <p>Želi še kdo razpravljati na tej točki? Prosim za prijavo.</p>
               <p>Besedo ima mag. Margareta Guček Zakošek.</p>
            </sp>
            <sp xml:id="SDZ7-Izredna-07-2014-12-05.sp44">

               <speaker>MAG. MARGARETA GUČEK ZAKOŠEK (PS SMC):</speaker>

               <p>Hvala, predsedujoči.</p>
               <p>Z zanimanjem sem poslušala to razpravo; nisem namreč članica omenjenega odbora.
               Rekla pa bi naslednje. V bistvu so me k razpravi izzvale nekatere besede, priznam,
               kolegov iz SDS, da bodo v resnici nekateri na račun države zopet bogato zaslužili, da
               jim bo figo mar boljše upravljanje, zaslužili bodo vaši, da ta vlada dela le zase in
               za svoje pribočnike. Žal mi je, da sem morala ponoviti te besede, ampak preprosto jih
               moram, če se hočem navezati na samo razpravo. Iz samih komunikacijskih vedenj, ki jih
               imam, lahko rečem, da spoznaš človeka in to, na kakšen način razmišlja in v kakšnem
               svetu živi, ravno preko njegovih besed. Ker drugega sveta preprosto ne pozna. Vsak
               nasprotnik si obrambo postavi na osnovi tega, kaj sam ve o svetu, na kakšen način
               deluje. In dragi kolegi, če ste o vašem delovanju tako razmišljali, mi je žal. Mi ne
               razmišljamo tako, zato nam svojih načinov razmišljanja, prosim vas, ne polagajte v
               tej vroči dvorani v usta ali v misli. Zavedamo pa se, da je vroče in zato se bomo
               tudi branili.</p>
               <p>Glede štirih državnih sekretarjev bi rada omenila dejstvo, se pravi argument, za
               katerega mislim, da vam je bil tudi podan. Skupaj dovoljenih kabinetnih sodelavcev je
               trenutno 76, zasedenih je 49 mest. Torej ne gre za dodatne državne sekretarje, gre za
               tistih 5 mest v ministrskem kabinetu, ki zdaj pač ne bodo, se strinjam, zasedeni s
               svetovalci, ampak z državnimi sekretarji. Torej ne gre za razliko sto tisoč evrov,
               ampak kar bistveno, bistveno manj. Gre za razliko v plači. Gre pa za eno bistveno
               razliko, in to je razliko v odgovornosti, ki jo nosi državni sekretar ali kdorkoli
               drug v kabinetu. Ker se minister pri sedanjem delu – govorimo o kritični situaciji
               ali ne, vemo pa, da je zelo pomembna za državo – ne more raztrgati. En državni
               sekretar je ves čas v parlamentu, ali pa minister, eden v Bruslju. Jaz poznam dr.
               Mramorja in vem, kako štedljiv je. Verjamem, da je dobro premislil ta korak in zato
               mu zaupam.</p>
               <p>Jaz bi rada samo zaključila, da definitivno ne gre za širjenje števila zaposlitev in
               da definitivno ne gre za višanje stroškov, če sintetiziramo vse te moje izjave. Rada
               bi pa prebrala nekaj iz magnetograma, in sicer je to že kar leta nazaj. Gospod
               Möderndorfer je postavil vprašanje takratnemu predsedniku Vlade Janezu Janši, kar se
               tiče kadrovanja. In gospod Janez Janša je odgovoril: <q>"Vsaka vlada ima svoj program in
               ta program se trudi uresničevati po svojih najboljših močeh. Da se program
               uresničuje, vlada izvaja številne funkcije. Ena teh je tudi kadrovska. Vse vlade
               izvajajo to funkcijo in jo bodo tudi v prihodnje izvajale, ker je to pač del njihovih
               odgovornosti."</q> Tako da izgleda, da se strinjamo v tej izjavi, in hvala, spoštovani
               kolegi, ker ste nam v bistvu pomagali razrešiti to vprašanje. Bi pa prebrala zadnje
               tri stavke: <q>"Če pa smo že pri številkah, za nami so dobri trije meseci mandata,"</q>
               pravi gospod Janez Janša. <q>"V tem času je naša vlada izvedla 312 imenovanj in 150
               razrešitev, v prejšnjem mandatu pa je prejšnja vlada v istem obdobju treh mesecev
               izvedla 730 imenovanj in 155 razrešitev."</q> Zdaj pa prosim, da si vsi pogledate
               magnetogram prve redne seje, koliko imenovanj in koliko razrešitev je izvedla ta
               vlada. Hvala.</p>
            </sp>
            <sp xml:id="SDZ7-Izredna-07-2014-12-05.sp45">

               <speaker>PODPREDSEDNICA ANDREJA KATIČ:</speaker>

               <p> Hvala.</p>
               <p>Besedo ima gospa Anita Koleša.</p>
            </sp>
            <sp xml:id="SDZ7-Izredna-07-2014-12-05.sp46">

               <speaker>ANITA KOLEŠA (PS SMC):</speaker>

               <p>Lep pozdrav, gospa predsedujoča, kolegice in kolegi!</p>
               <p>Ja, res je, vlada Mira Cerarja je prevzela državo, ki krvavi. Tako je rekel minister
               za finance, tako se je izrazil, barvito bi rekla, in to je verjetno odgovor na to,
               ali je naša država v nekem kritičnem stanju. Teža bremena reševanja države je torej
               izjemna, in dejstvo je, da tudi zahteva določeno izjemno zdravljenje ali pa izjemne
               ukrepe, kakor hočete. Zato tudi na nek način posebno politično odgovornost, če se
               dotaknemo zahteve po štirih politično odgovornih sekretarjih na Ministrstvu za
               finance. Nismo bili ravno najbolj zadovoljni s predlogi, ki so nam ponujali štiri
               sekretarje, vendar moram reči, da smo se v tem času o težavah, ki jih ima Ministrstvo
               za finance, zelo, zelo dobro seznanili in nekako ugotovili, da se jih do sedaj
               resnično ni nihče tako sistematično in tako odgovorno lotil, zato mislim, da je na
               nek način ta odgovor na današnji seji jasen.</p>
               <p>Glede drugih sprememb, ki so danes tukaj pred nami in o katerih ste govorili,
               cenjeni kolegi in kolegice, mislim, da je prav, da so bile te dileme postavljene, še
               posebej tiste, o katerih je govoril gospod Jani Möderndorfer. Zakaj izpostavljam
               ravno njega? Zato, ker sem tudi sama šla pogledati nek historiat, recimo, nekih
               sprememb, ki so se dogajale v tem ministrstvu, pa moram reči, da cenim to željo po
               določeni kontinuiteti, morda z ministrom Virantom, čeprav vi govorite o slabosti
               njegovega sistema. Ne govori o tem, govorimo o tem, da se je zelo dobro učiti na
               napakah drugih in da je, recimo, ta njegova analiza, ki je bila narejena lansko leto
               – mislim, da gre za analizo iz Načrta prenove in programa ukrepov za prenovo
               informatike v državni upravi –, vendarle en izjemno pomemben dokument. Minister
               Koprivnikar nam je razložil, da je ta analiza tudi izjemno pomembna za postavitev
               sistema, ki ga postavlja sedaj on. Vendarle moramo reči nekaj. Vsi ti sistemi, ki so
               se postavljali, se pravzaprav niti niso imeli časa implementirati oziroma se sploh
               niso imeli časa izvesti do konca. Ne vem, če lahko rečemo, da je bil nek sistem
               uspešen in da bi sedaj na podlagi tega mi tako zelo kritizirali to, kar sedaj počne
               naše ministrstvo. Tukaj pač moramo verjeti.</p>
               <p>Jaz sem bila zadovoljna z vsemi odgovori, ne samo današnjimi. Moram reči, da smo
               večino odgovorov pridobili že v fazi nastajanja zakonodaje. Sama nimam kaj veliko
               izkušenj z informatiko, znanja imam še manj, sem pa postavljala vprašanja tako kot
               moji kolegi in kolegice, in smo bili z njimi zadovoljni. Jaz tudi še nisem fan našega
               ministra, ampak bom pa seveda, če mu bo to uspelo, ker mislim, da je korak, ki ga on
               dela, izjemno velik in pomemben. Pričakuje se še kar veliko takih pisem, s katerimi
               smo bili danes soočeni. Se tudi ne čudim, da pisma trkajo na vrata nekih opozicijskih
               strank. Mi jih še nismo dobili, ker verjetno tisti, ki trkajo, že vedo, zakaj ne
               pridejo k nam. Gre za ljudi, ki so dolga leta bili, da tako rečemo, na državnih
               jaslih, in očitno je, da bodo počasi ob posle. Ali zakaj pritiskajo na naše poslance?
               Jaz si drugega ne znam predstavljati. Bi pa tudi jaz končala z enim stavkom, ker je
               kolegica pred menoj že omenila pretekla leta, ko se je povedalo to in ono. Med drugim
               je tudi zelo lepo povedal naš kolega gospod Tonin. Pred dvema letoma je v debati o
               Zakonu o državni upravi rekel Jaz si ne znam predstavljati, kako bomo spremembe
               dosegli, brez da bi kakorkoli spremenili. Tudi jaz si ne znam predstavljati, in to je
               tudi naš minister zelo dobro povedal.</p>
               <p>Zato bom ta zakon potrdila.</p>
            </sp>
            <sp xml:id="SDZ7-Izredna-07-2014-12-05.sp47">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Ni več prijavljenih k razpravi. V razpravo dajem sedaj še 19. člen in amandma
               Poslanske skupine Združene levice.</p>
               <p>Želi kdo besedo? Izvolite, gospod Matej T. Vatovec.</p>
            </sp>
            <sp xml:id="SDZ7-Izredna-07-2014-12-05.sp48">

               <speaker>DR. MATEJ T. VATOVEC (PS ZL):</speaker>

               <p>Hvala.</p>
               <p>Razloge za vložitev tega amandmaja sem povedal že na začetku v predstavitvi stališča
               poslanske skupine. Bi pa na tem mestu rad repliciral oziroma opozoril gospoda
               ministra, ki pravi, da urejanje nepremičnega premoženja države pravzaprav ta zakon
               določa kot zgolj stvarno pristojnost. To seveda ni res. Če gremo brati mnenje
               Zakonodajno-pravne službe Državnega zbora, na tretji strani piše S sistemskopravnega
               vidika opozarjamo, da je predmet ZDU-1 določanje stvarne pristojnosti ministrstev,
               medtem ko 19. člen predloga po vsebini ureja postopno centralizacijo ravnanja z
               nepremičnim premoženjem države, ki predstavlja pomembno sistemsko vprašanje na
               področju ravnanja z nepremičnim premoženjem države, zato je s tega vidika vprašljivo,
               da se to vprašanje ureja s prehodno določbo in ne v sistemskem zakonu s tega
               področja. Pravzaprav sem že prej povedal, da je tukaj predvsem problematično ravno
               to, kot poudarja ZPS, da se to stvar tako na hitro, brez predloženih analiz, čeprav
               mogoče obstajajo, brez konkretne argumentacije ureja v neki prehodni določbi nekega
               zakona, ki naj tega ne bi urejal. Predsednik Vlade je večkrat sam izpostavil pomen,
               da se zakone sprejema premišljeno, pomen pravne države, in večkrat je tudi povedal,
               da se je zakonodaja do sedaj pri nas večkrat sprejemala preveč na hitro, brez
               razmisleka in brez nekega globokega premisleka. Zato pričakujem, da se ta amandma
               podpre, ta člen iz tega predloga črta in to stvar, s katero se sicer načeloma sam
               osebno strinjam, se pravi s centralizacijo upravljanja, reši v svojem oziroma v
               področnem zakonu. Hvala.</p>
            </sp>
            <sp xml:id="SDZ7-Izredna-07-2014-12-05.sp49">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Želi še kdo razpravljati? Prosim za prijavo. Začenjamo s prijavo.</p>
               <p>Besedo ima gospod Jani Möderndorfer.</p>
            </sp>
            <sp xml:id="SDZ7-Izredna-07-2014-12-05.sp50">

               <speaker>JANI (JANKO) MÖDERNDORFER (PS ZaAB):</speaker>

               <p>Hvala lepa, podpredsednica.</p>
               <p>Seveda je ta amandma za podpreti. Namreč, dejstvo je, da bomo mi v državi morali
               enkrat doreči, kako upravljati z nepremičninami. In sam sem prepričan, da tudi praksa
               povsod drugod po Evropi zelo jasno govori, da največkrat lastnik sam ne zna
               upravljati s svojim lastnim premoženjem. Ne govorim takrat, kadar govorim o družini,
               ampak govorim takrat, kadar ... <stage>/ opozorilni znak za konec razprave/</stage> In zato je
               smiselno, da se to uredi s strategijo, da najprej Vlada pove zelo jasna stališča, na
               kakšen način misli to upravljati in potem končno tudi doreče, kdo bo res to
               upravljal. Poskus je bil že v Janševi vladi, če se spomnite, ko je takratni minister
               Šušteršič predlagal, da bi se to dalo kar v SDH. Jaz teh dveh stvari ne bi mešal, bi
               zagotovo dal to v možnost, da se ustanovi bodisi gospodarska družba bodisi določena
               agencija, ki bo dejansko znala s stroko upravljati s tem premoženjem, z jasno
               strategijo seveda. Hvala.</p>
            </sp>
            <sp xml:id="SDZ7-Izredna-07-2014-12-05.sp51">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Ni več prijavljenih k razpravi. Besedo želi še gospod minister.</p>
               <p>Izvolite.</p>
            </sp>
            <sp xml:id="SDZ7-Izredna-07-2014-12-05.sp52">

               <speaker>BORIS KOPRIVNIKAR:</speaker>

               <p>Hvala za besedo, predsedujoča.</p>
               <p>Mogoče še na kratko pojasnim, kar se tiče upravljanja s stvarnim premoženjem. ZDU ni
               sistemski zakon, ampak določa pristojnosti, podobno kot sem že pojasnil. In ker je
               Ministrstvo za javno upravo po Zakonu o državni upravi pristojno za področje
               stvarnega premoženja, ne pomeni, da bo odločalo o tem, kdo točno bo upravljavec kar
               takoj že s tem zakonom, ampak sedaj za te zadeve, ki so bile naštete. Strategija,
               zakonodaja, ki jo je treba urediti, zakonodaja o stvarnem premoženju, določanje
               pristojnosti in tako naprej. Vemo, kdo je odgovoren, da to pripravi. In ne nazadnje,
               omenjena posebna družba, sklad, ki je bil že praktično uzakonjen pred dvema letoma,
               ni izključena opcija. Mogoče, ampak sedaj točno vemo, kdo ima nalogo, da se do teh
               problemov opredeli in da izpelje te postopke. Kaj pa konkretno na področju
               upravljanja s stvarnim premoženjem že izvajamo, sem pa tudi že prej malce nakazal.
               Gre za enotno strategijo, gre za boljše upravljanje, predvsem bolj pregledno
               upravljanje, in po mojem mnenju je ravno preglednost upravljanja osnova za to, da se
               v državi vzpostavi notranji trg.</p>
               <p>Mi imamo danes velike probleme in velike neracionalnosti, ker niti znotraj same
               države ne vemo, kdo ima mogoče neke odvečne, neprimerne prostore, nepremičnine in kdo
               jih potrebuje. Dejansko med seboj ne znamo niti, če se tako izrazim, znotraj hiše
               iskati racionalnosti, in to je ena od osnov, da se dejansko z enotnim upravljanjem
               stvarnega premoženja k temu tudi pristopi. In ne nazadnje, tista zasnova sklada, ki
               je bil pripravljen pred leti, je bila pripravljena s strani iste ekipe, ki je tudi
               danes zadolžena za področje upravljanja s stvarnim premoženjem. To področje odlično
               poznajo in imajo tudi dober zgodovinski spomin, z njimi pa tudi podrobno proučujemo
               vsa njihova stališča in izhodišča. Ob tem pa moram povedati tako na to točko kot tudi
               na tisto prejšnjo, ki se je tikala informatike, naslednje. Če sodelujemo z istimi
               strokovnimi sodelavci, ki imajo znanje, zgodovinski spomin in podlage, to ne pomeni,
               da se končne odločitve sprejemajo na ravni strokovnih sodelavcev, in tudi tukaj glede
               rešitev upravljanja s stvarnim premoženjem ponovno presojamo na krovnem nivoju, kaj
               je bolj racionalno in bolj smiselno in ne nazadnje tudi bolj izvedljivo na
               dolgoročnem nivoju. Tako da še enkrat poudarjam, da opredelitev pristojnosti za
               upravljanje s stvarnim premoženjem ne pomeni, da ni treba te zadeve urediti v
               zakonodaji, ki to podrobno ureja, in seveda bo tudi to zakonodajo v prihodnje treba
               pripraviti in spremeniti. Hvala.</p>
            </sp>
            <sp xml:id="SDZ7-Izredna-07-2014-12-05.sp53">

               <speaker>PODPREDSEDNICA ANDREJA KATIČ:</speaker>

               <p> Hvala, gospod minister.</p>
               <p>Izčrpali smo željo po razpravljanju, zato zaključujem razpravo.</p>
               <p>O amandmajih bomo skladno s časovnim potekom seje zbora odločali čez pol ure v
               okviru glasovanj. S tem prekinjam to točko dnevnega reda. Prekinjam tudi 7. izredno
               sejo Državnega zbora, ki jo bomo z glasovanji nadaljevali ob 12.45.</p>
               <stage type="time">(Seja je bila prekinjena ob 12.16 in se je nadaljevala ob 12.45.)</stage>
            </sp>
            <sp xml:id="SDZ7-Izredna-07-2014-12-05.sp54">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Nadaljujemo s prekinjeno sejo zbora. Prehajamo na glasovanje zbora o predlogih
               odločitev. Poslanke in poslance prosim, da preverite delovanje glasovalnih naprav.
                  <title>Nadaljujemo s prekinjeno 1. točko dnevnega reda, to je z obravnavo Predloga zakona o
                  spremembah Zakona o davku na finančne storitve v okviru nujnega postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na tretjo obravnavopredloga zakona, to je na odločanje o predlogu zakona.
               Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Obrazložitev glasu v imenu Poslanske skupine SDS, mag. Andrej Šircelj.</p>
            </sp>
            <sp xml:id="SDZ7-Izredna-07-2014-12-05.sp55">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani predsednik. Spoštovani minister, kolegi in kolegice!</p>
               <p>S spremembo Zakona o davku na finančne storitve se povečuje stopnja s 6,5 % na 8,5
               %. Ta davek se sicer plačuje s strani finančnih inštitucij v proračun, vendar se ta
               davek dejansko prevaljuje na gospodarstvo. Verjetno ga pa gospodarstvo potem tudi na
               prebivalstvo. Skratka, zaradi tega davka, ki je prometni davek, bodo realno manjši
               dohodki prebivalstva in večja obremenitev za gospodarstvo. Jaz mislim, da je v tem
               trenutku, ko je gospodarstvo dejansko še v krizi, ko je finančni sistem v krizi in ko
               padajo realni dohodki prebivalstva, nesprejemljivo, da se povečujejo katerikoli
               davki, še posebno pa taki, ki dejansko obremenijo prebivalstvo. Gre za regresivni
               učinek prometnih davkov, kar z drugimi besedami pomeni, da tisti z manj dohodka
               plačajo dejansko več davka glede na svoj dohodek. Kar z drugimi besedami pomeni, da
               bodo bolj obremenjeni socialno šibkejši, kajti vsi <q>"moramo"</q> uporabljati tako
               imenovane finančne storitve, ki jih uporabljamo preko finančnih inštitucij, preko
               bank in tako naprej.</p>
               <p>Vsak državljan in državljanka dobi izpisek iz banke, kjer je posebej navedeno,
               koliko so še posebne finančne storitve, koliko stanejo različni prispevki, od vodenja
               računa in tako naprej. In to vse bo sedaj obremenjeno z višjo davčno stopnjo, kar bo
               razvidno tudi na položnicah, in jaz ne dvomim v to, da bodo banke v okviru svojega
               združenja poskrbele za to, da bodo prevalile celotni davek na prebivalstvo in tudi na
               gospodarstvo, ker tudi gospodarstvo mora plačevati ta davek. Tukaj ne gre za
               nikakršno nadomestilo obstoječih davkov ali nekega davka, ki se je ukinil, na
               bilančno vsoto bank. Tukaj gre v bistvu za to, da se ta davek povečuje in za to, da
               je nek poseben davek. Finančne storitve sicer niso obdavčene z davkom na dodano
               vrednost, kar pomeni, da so v slabšem položaju, ker so oproščene in nimajo vstopnega
               davka. S tem davkom pa se, še enkrat, zmanjšujejo realni dohodki prebivalstva in
               realni dohodki oziroma tudi finančni rezultat gospodarstva.</p>
               <p>Zaradi tega bomo v Slovenski demokratski stranki glasovali proti temu davku in tudi
               proti vsem povečanjem davkov, ki jih pripravlja in ki jih uveljavlja sedanja
               koalicija.</p>
            </sp>
            <sp xml:id="SDZ7-Izredna-07-2014-12-05.sp56">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu Poslanske skupine SMC, gospa Urška Ban.</p>
            </sp>
            <sp xml:id="SDZ7-Izredna-07-2014-12-05.sp57">

               <speaker>URŠKA BAN (PS SMC):</speaker>

               <p>Hvala lepa za besedo.</p>
               <p>Ta predlog zakona je pripravljen v skladu z vsemi zavezami Republike Slovenije, ki
               so bile že sprejete sredi tega leta v programu stabilnosti, in predstavlja okvir
               proračuna za leto 2015. S povišanjem teh dveh davčnih stopenj bomo po naši oceni v
               manjši meri vplivali na višino dohodkov prebivalstva in minimalno bremenili podjetja.
               Dejansko ne pričakujemo, da bodo banke oziroma zavarovalnice v celoti prevalile ta
               strošek na končnega porabnika. Pričakujemo, da se bo del tega bremenil tudi v breme
               same zavarovalnice in banke oziroma da bodo našle svoje notranje rezerve. Po našem
               mnenju gre za enakomernejšo porazdelitev bremena, ker gre za obdavčitev, vezano na
               predmet obdavčitve. Se pravi, obdavčeni so zavarovalni in finančni posli. Menimo, da
               smo s tem zagotovili enakomernejšo obdavčitev finančnega sektorja v primerjavi z
               drugimi gospodarskimi subjekti, ki so že obremenjeni s posrednimi davki.</p>
               <p>Glede na navedeno bo Poslanska skupina SMC ta predlog zakona podprla. Hvala lepa.
           </p>
            </sp>
            <sp xml:id="SDZ7-Izredna-07-2014-12-05.sp58">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu s strani Poslanske skupine Nove Slovenije, gospod Jožef Horvat.
           </p>
            </sp>
            <sp xml:id="SDZ7-Izredna-07-2014-12-05.sp59">

               <speaker>JOŽEF HORVAT (PS NSi):</speaker>

               <p>Hvala, gospod predsednik. Spoštovani kolegice in kolegi!</p>
               <p>Najavljam, da bo Poslanska skupina Nove Slovenije, tako kot smo predstavili v
               stališču naše poslanske skupine, glasovala proti temu zakonu. Ta zakon, ta davčna
               usmeritev je dejansko diametralno nasprotna naši usmeritvi, v kateri zagovarjamo
               razbremenitev gospodarstva, razbremenitev državljank in državljanov. Nekdo je zadnjič
               rekel Ja, saj je to minimalno povišanje davčne stopnje, gre samo za dvoodstotno
               povišanje davčne stopnje. Ni res! Gre za povišanje davčne stopnje za dve odstotni
               točki, torej s 6,5 na 8,5, to pa je 30-odstotno povečanje! Se pravi, za 30 % dodatno
               obremenjujemo gospodarske subjekte in posledično tudi davkoplačevalce. In nas skrbi,
               da se dejansko že nakazujejo osnovni obrisi proračuna Republike Slovenije za leto
               2015, kjer se bo iskalo uravnoteženje javnih financ – tega na žalost še dolgo ne bomo
               dosegli –, ampak zgolj na prihodkovni strani. Se pravi, zgolj z dodatnimi
               obremenitvami. Zaenkrat ne vidimo kakšnih konkretnih ukrepov, s katerimi bi
               uravnoteženje dosegali tudi na odhodkovni strani. Zato enostavno tega zakona ne
               moremo podpreti. Hvala lepa.</p>
            </sp>
            <sp xml:id="SDZ7-Izredna-07-2014-12-05.sp60">

               <speaker>PREDSEDNIK DR. MILAN BRGLEZ:</speaker>

               <p>Še kakšna poslanska skupina? <stage>(Ne.)</stage> Torej gremo lahko na glasovanje? Potem pa prosim
               za prijavo obrazložitve glasu. Obrazložitev glasu, gospod Ljubo Žnidar.</p>
            </sp>
            <sp xml:id="SDZ7-Izredna-07-2014-12-05.sp61">

               <speaker>LJUBO ŽNIDAR (PS SDS):</speaker>

               <p>Hvala lepa, predsedujoči. Spoštovani kolegice in kolegi!</p>
               <p>Tudi sam bom glasoval proti temu zakonu, kajti sem proti kakršnemukoli novemu
               obdavčevanju gospodarstva in v nadaljevanju tudi državljanov. Strategija Vlade je
               zame nesprejemljiva. S popolno zaustavitvijo kakršnihkoli investicij v državne
               infrastrukturne projekte se dejansko jemlje gospodarstvu delo, in če ne ponudiš
               najprej dela, potem tudi ni pogojev, da uvajaš nove davke. To je osnova. In če nimaš
               te kondicijske finančne osnove, potem tudi obdavčitve niso smiselne, niso utemeljene,
               in tudi s temi finančnimi storitvami se obremenjuje tako državljane kot tudi
               gospodarstvo.</p>
               <p>Temu zakonu absolutno nasprotujem.</p>
            </sp>
            <sp xml:id="SDZ7-Izredna-07-2014-12-05.sp62">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu, gospod Jože Tanko.</p>
            </sp>
            <sp xml:id="SDZ7-Izredna-07-2014-12-05.sp63">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Mislim, da je ta dan, ko bomo odločali o teh predlogih novih davkov in potem še na
               kolegiju o novem paketu novih davkov, malo ironičen, da je pravzaprav izbran cinično.
               Danes je Miklavžev dan. In na Miklavžev dan boste dali državljanom in gospodarstvu
               dodatnih, danes 50, naslednjo rundo pa še dodatnih 50 do 70 milijonov evrov
               obremenitev. Vlada na tej isti seji ni sposobna narediti nič, da bi bila vsaj za
               zgled, da bi kaj privarčevala. V Vladi je razkošje sekretarjev, uradnikov,
               zaposlovanja. Na drugi strani se te zadeve prevaljujejo na breme državljanov in
               občanov. Tudi tega davka ne morejo banke pokriti, kajti banke živijo od infuzije.
               Dokapitalizirali smo jih, pa še enkrat jih bo treba, kot kaže. In banke tega ne bodo
               prenesle in črpale iz notranjih rezerv, ker je to nemogoče. Ta davek se bo v celoti
               prelil oziroma socializiral, in si lahko samo proti takšnemu načinu dela. Nobenih
               konkretnih ukrepov, nobenega varčevanja, nobenih administrativnih razbremenitev,
               ampak vedno se v tem mandatu v tem delu, v teh nekaj mesecih, ko ste, vse to samo
               zbira, predpisuje, obremenjuje, in to ni nobena enakomerna porazdelitev bremen. Ta
               bremena gredo izključno samo na določene kategorije ljudi, na določeno strukturo, se
               pravi na gospodarstvo in tiste, pri katerih je uporaba teh storitev ... <stage>/ opozorilni
               znak za konec razprave/</stage> Tisti, ki bi morali kaj privarčevati, predpisujejo davke.
               Tisti, ki bi morali privarčevati, predpisujejo in vidijo rezerve pri vseh drugih,
               samo pri sebi ne.</p>
               <p>Proti bom.</p>
            </sp>
            <sp xml:id="SDZ7-Izredna-07-2014-12-05.sp64">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev?</p>
               <p>Gospod Branko Zorman.</p>
            </sp>
            <sp xml:id="SDZ7-Izredna-07-2014-12-05.sp65">

               <speaker>BRANKO ZORMAN (PS SMC):</speaker>

               <p>Predsedujoči, hvala za besedo.</p>
               <p>Za uvod bi malo historiata naredil. Že desna vlada je leta 2012 uvedla davek na
               finančne storitve, ki ga prej ni bilo. Se pravi, oni so tisti, ki so začeli z davkom
               na tem področju. Potem je sledila zaveza prejšnje vlade, to se pravi vlade Alenke
               Bratušek, ki je dala zavezo v programu za stabilnost, in med temi zavezami je bila
               tudi zaveza za povišanje davka na finančne storitve, pri čemer bo istočasno ukinjen
               davek na bilančno vsoto bank. In to se je zgodilo. In to, da se na novo obremenjuje
               gospodarstvo, ni res. Davek na finančne storitve se viša s 6,5 na 8,5 %, torej se
               viša za 2 %, hkrati pa se popolnoma ukinja davek na bilančno vsoto bank. Torej je
               efekt približno enak. Tukaj ne gre za nov davek in ne gre za novo obremenjevanje
               gospodarstva. Hvala.</p>
            </sp>
            <sp xml:id="SDZ7-Izredna-07-2014-12-05.sp66">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev glasu?</p>
               <p>Obrazložitev glasu, mag. Andrej Šircelj.</p>
            </sp>
            <sp xml:id="SDZ7-Izredna-07-2014-12-05.sp67">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani predsednik.</p>
               <p>Ta davek ima svojo zgodovino, ta zgodovina pa je povezana z reševanjem javnih financ
               v letu 2012. Takrat je bilo to napovedano kot začasen ukrep na eni strani in na drugi
               strani s tem, da so se pripravili tudi ukrepi na odhodkovni strani, in ti ukrepi so
               bili dejansko tudi sprejeti. Tako da je takrat šlo za neko drugo situacijo, v kateri
               smo takrat bili, in tukaj enačiti povečanje te stopnje davka s tem, da se reče, da je
               to za 2 %, kar seveda ni res – gre za 2 odstotni točki ali za 30 %. In tudi to, da ni
               dodatno povečevanje, ni res, ker je s 6,5 na 8,5 velika razlika oziroma je razlika za
               30 %. Tukaj gre za to, da se to dela popolnoma na pamet in da to ni nadomestilo za
               davek na bilančno vsoto bank, ki ima popolnoma drug karakter, popolnoma drugo
               značilnost, tudi plačuje se od druge osnove in se v bistvu ne prevaljuje, ampak je
               imel, včeraj je bilo o tem tudi veliko govora, popolnoma drug namen. Tako da se ta
               davek prevaljuje na končnega potrošnika, se povečuje, in končni potrošnik,
               prebivalstvo in gospodarstvo, ga bo čutil na položnicah, ki jih bo plačeval sedaj več
               in bo zaradi tega imel manjši realni dohodek. To je tipičen prometni davek, ki se
               prevaljuje. Če se ne prevaljuje, pa nekdo propade. Ali bodo propadle finančne
               institucije zaradi tega? Jaz mislim, da ne, zaradi tega, ker so tako ali tako v nekem
               monopolnem položaju in vse skupaj urejujejo preko Združenja bank Slovenije. Gre pa za
               manjši realni dohodek, ki ga jemlje ta vlada prebivalstvu.</p>
            </sp>
            <sp xml:id="SDZ7-Izredna-07-2014-12-05.sp68">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev glasu? <stage>(Ne.)</stage></p>
               <p>Potem lahko glasujemo o Predlogu zakona o spremembah Zakona o davku na finančne
               storitve.</p>
               <p>Glasujemo. Navzočih je 75 poslank in poslancev, za je glasovalo 55, proti 19.</p>
               <p><stage>(Za je glasovalo 55.)</stage> <stage>(Proti 19.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 2. točko dnevnega reda, to je z obravnavo Predloga zakona o
                  spremembah Zakona o davku od prometa zavarovalnih poslov v okviru nujnega
                  postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na tretjo obravnavo predloga zakona, to je na odločanje o predlogu zakona.
               Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Obrazložitev glasu v imenu Poslanske skupine SDS, mag. Andrej Šircelj.</p>
            </sp>
            <sp xml:id="SDZ7-Izredna-07-2014-12-05.sp69">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani predsednik Državnega zbora. Kolegi in kolegice, minister!</p>
               <p>Še eno povečanje davka, tokrat na zavarovalne storitve. Tokrat bo Vlada povečala
               davek na zavarovalne storitve s 6,5 % na 8,5 %. Se pravi, zavarovalniške storitve
               bodo zato dražje. Vsi smo verjetno dobili tudi dopis zavarovalnih agentov, dobili smo
               dopis zavarovalniškega združenja, v katerem je navedeno, da se s tem ukvarja 380
               agencij in da je bilo ustvarjenih okoli 5 tisoč delovnih mest. In teh 5 tisoč
               delovnih mest je danes pod vprašajem. Pod vprašajem zaradi tega, ker je enako
               vprašanje kot pri prejšnjem, ali bodo lahko ta davek prevalili na zavarovance, to se
               pravi na tiste, ki zavarujejo svoje premoženje, ki zavarujejo svoje življenje, ki
               zavarujejo sami sebe proti nesrečam. In glede na to, gospe in gospodje, da imamo v
               Sloveniji vedno več naravnih nesreč, stroka ocenjuje, da bo teh zavarovanj manj. Ker
               bo zavarovanj manj, bo tudi poravnav škod zaradi naravnih nesreč verjetno manj.</p>
               <p>Zaradi tega bo premoženje ljudi uničeno in škoda ne bo poravnana, kar pomeni večjo
               revščino za ljudi. In to delate s tem, ker povečujete stopnjo na zavarovalne
               storitve. O tem govorijo zavarovalničarji in to pomeni, da bodo na koncu plačali vse
               skupaj ljudje in utrpeli škodo, ki ne bo povrnjena. Lahko pa da bo povrnjena s strani
               državnega proračuna. Prvič, bo kasneje in, drugič, zajedla bo javne finance. Namesto
               da bi to poravnale zavarovalnice, bo na koncu poravnal proračun, ki bo želel spet
               nove in nove davke. Ampak tudi če bo to enkrat povrnjeno, bo ta škoda, ki se bo
               kazala pri ljudeh, velika in večja, kajti ocenjuje se, da bodo ljudje odstopali od
               zavarovanj svojega premoženja, tu pa so vključena vsa zavarovanja, ki nastanejo tudi
               zaradi naravnih nesreč, poplav, žledu, čemur smo priča. Mislim, da bi morali kvečjemu
               odpraviti ta davek, ne pa da se povečuje stopnjo.</p>
               <p>Zaradi tega bomo v Slovenski demokratski stranki glasovali proti temu zakonu oziroma
               proti povečanju davka s 6,5 na 8,5 %.</p>
            </sp>
            <sp xml:id="SDZ7-Izredna-07-2014-12-05.sp70">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Nove Slovenije, gospod Jožef Horvat.</p>
            </sp>
            <sp xml:id="SDZ7-Izredna-07-2014-12-05.sp71">

               <speaker>JOŽEF HORVAT (PS NSi):</speaker>

               <p>Hvala, gospod predsednik.</p>
               <p>Tudi pri tem zakonu se enostavno Poslanska skupina Nove Slovenije ne more
               sprijazniti. Ne moremo podpirati kar 30-odstotnega povečanja davka od prometa
               zavarovalnih poslov. In se sprašujemo, kdo od 115 tisoč 411 iz registra brezposelnih
               bo zaradi tega ukrepa dobil službo – niti eden. Niti eden. In ne moremo se strinjati
               s takšno davčno politiko, ki bi v principu morala biti tudi stimulativna; tudi davki
               morajo biti stimulativni. Ta ukrep gotovo ni stimulativen, da bi lahko državljane in
               tudi pravne osebe stimulirali, nagovarjali, da bi zavarovali svoja premoženja in
               svoja življenja. Vsako leto obravnavamo poročilo Agencije za zavarovalni nadzor in
               tudi druga poročila in vidimo, da enostavno pri nas ljudje niso finančno sposobni, da
               bi se zavarovali, da bi zavarovali svoja življenja in svoje premoženje. Kot da
               mislimo, da gredo klimatske spremembe in z njimi povezane naravne katastrofe mimo
               nas. Pa ni res, vsak mesec imamo naravno katastrofo. Seveda se bodo vsi ti davki
               gotovo nekako prevalili v višje premije, kar pa bo dejansko rezultiralo v tem, da bo
               vse manj zavarovanj premoženja in tudi življenja. S takšno politiko, kolegice in
               kolegi iz koalicije, se enostavno ne moremo strinjati. Ne moremo se strinjati niti s
               politiko, ki jo gledamo. Izračunavamo hitrost zadolževanja te vlade. Ta hitrost je
               trenutno dramatična in znaša 0,8 milijona evrov na uro. Za 0,8 milijona evrov na uro
               se ta vlada zadolžuje! To nas močno skrbi in se sprašujemo: Kdo nam bo še dal delo,
               kdo bo dal delo mladim? Kje so ukrepi za nova delovna mesta? Tu, pri tem zakonu, jih
               ni, ravno nasprotno.</p>
               <p>Zato bomo glasovali proti.</p>
            </sp>
            <sp xml:id="SDZ7-Izredna-07-2014-12-05.sp72">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Zavezništva Alenke Bratušek, gospod Jani Möderndorfer.</p>
            </sp>
            <sp xml:id="SDZ7-Izredna-07-2014-12-05.sp73">

               <speaker>JANI (JANKO) MÖDERNDORFER (PS ZaAB):</speaker>

               <p>Za razliko od predhodnikov bom jaz to podprl. Res je, da novih delovnih mest ne bo,
               ampak če se za koga v tej državi ne bojim, se ne bojim za zavarovalnice. In če se je
               kdo znal pobrigati v tej državi, so se znale zavarovalnice. Ne se hecati! Jaz
               verjamem, da si bodo zavarovalnice znale zelo hitro izračunati, kdaj jim je upadel
               promet in ali se jim splača dvigovati premije. Ne se hecati, dragi moji!
               Zavarovalnice vejo in obvladajo svoj biznis, tako da ne delat piara na tem, ker se ne
               bo nič zgodilo.</p>
               <p>To bom podprl.</p>
            </sp>
            <sp xml:id="SDZ7-Izredna-07-2014-12-05.sp74">

               <speaker>PREDSEDNIK DR. MILAN BRGLEZ:</speaker>

               <p>Je še kakšna obrazložitev glasu? Obrazložitev glasu v imenu Poslanske skupine SMC,
               gospa Urška Ban.</p>
            </sp>
            <sp xml:id="SDZ7-Izredna-07-2014-12-05.sp75">

               <speaker>URŠKA BAN (PS SMC):</speaker>

               <p>Hvala lepa.</p>
               <p>Tudi ta predlog zakona je pripravljen v skladu z zavezami Republike Slovenije,
               sprejetimi že v programu stabilnosti. Tudi v naši poslanski skupini se na eni strani
               zavedamo, da bo ta davek oziroma dvig tega davka povečal breme opravljanja
               zavarovalnih poslov, vendar kljub temu ne pričakujemo, da bo prišlo do kartelnega
               dogovarjanja med zavarovalnicami, ki bi usklajeno ta zakon prenesle na končne
               uporabnike. Zato menimo, da bo ta zakon v manjši meri negativno vplival na
               gospodarsko rast. Se pa po drugi strani tudi zavedamo vseh zavez, ki jih moramo v
               javnofinančnem smislu izpolniti, in moramo sprejeti določene ukrepe tako na
               prihodkovni kot odhodkovni strani proračuna. Vlada je že ob pripravi izhodišč
               proračuna za leto 2015 v pripravi okvirja navedla za 715 milijonov evrov ukrepov. 600
               milijonov jih je na odhodkovni strani, nekaj več kot 100 milijonov pa na prihodkovni
               strani.</p>
               <p>Na odhodkovni strani proračuna gre za celo vrsto ukrepov, ki morda niso neposredno
               povezani s spremembo zakona, dovolj je sklep Vlade oziroma sprememba podzakonskega
               akta, in jih bomo v bistvu neposredno videli, ko nam bo predložen rebalans proračuna
               za leto 2015. Tako da se ti ukrepi pripravljajo. Naj pa povem na tem mestu še, da vsi
               zakonski predlogi, ki pomenijo neke vrste povišanje davčnih stopenj, dodatno davčno
               obremenitev, ki so trenutno v Državnem zboru oziroma še prihajajo, pomenijo z
               javnofinančnega smisla, z vidika proračuna nominalno ohranitev obdavčitve tako, kot
               velja v letošnjem letu. Ne povečujemo obsega bremenitve višje, kot jo imamo v
               letošnjem letu. Gre za izpad oziroma nadomeščanje na eni strani davka na bilančno
               vsoto bank in manj davka iz naslova dohodnine, gledano z javnofinančnega smisla.</p>
               <p>Ker je ta sprememba zakona usklajena s programom stabilnosti in tako sestavni del
               ukrepov za doseganje zastavljenih javnofinančnih ciljev, bomo v Poslanski skupini SMC
               ta zakon oziroma to spremembo podprli. Hvala.</p>
            </sp>
            <sp xml:id="SDZ7-Izredna-07-2014-12-05.sp76">

               <speaker>PREDSEDNIK DR. MILAN BRGLEZ:</speaker>

               <p>Še kakšna poslanska skupina? <stage>(Ne.)</stage> Kakšna druga obrazložitev? Ja. Prosim za prijavo.</p>
               <p>Obrazložitev glasu, gospod Franc Breznik.</p>
            </sp>
            <sp xml:id="SDZ7-Izredna-07-2014-12-05.sp77">

               <speaker>FRANC BREZNIK (PS SDS):</speaker>

               <p>Spoštovani gospod predsednik, spoštovani kolegice in kolegi!</p>
               <p>Jaz moram še enkrat poudariti, da bom glasoval proti. Upam, da bo tudi ta govor šel
               v magnetogram in da si ga bodo ljudje pogledali, s kakšnimi ukrepi ste v katerih
               situacijah pristopili. Lahko rečem, da je vaša edina beseda, ki danes drži, ta, da
               moramo nadomestiti izpad dohodka. Takšna pogajanja, kot jih je imel minister s
               sindikati, je na drugi strani treba nadoknaditi. Tam, kjer imamo rezerve, tega nismo
               naredili. V trošarinski politiki se v zadnjih dneh ni zgodilo nič, čeprav sem na to
               opozarjal več kot leto in pol, kazal sem diagrame, izračune, kaj se bo zgodilo. Torej
               smo 50 milijonov vrgli preko hrbta in sedaj prihaja davek na zavarovalniške storitve.
               Poglejmo si trende zavarovalništva, za katere mislim, da so zelo pomembni. V
               primerjavi z lanskim letom se je zmanjšala vrednost zbrane premije vsega
               zavarovalnega portfelja za 2,6 %, kar je cca 45 milijonov evrov. Na premoženjskem
               področju za 2 % in na življenjskem področju, torej v fazi življenjskih zavarovanj,
               4,5 %.</p>
               <p>Mi sedaj dodatno obremenjujemo ljudi v življenjskih zavarovanjih in tako naprej. Če
               vi mislite, da zavarovalnice še niso poiskale nekih notranjih rešitev, optimizacije
               stroškov, se motite. Morda ni glavna in monopolna Zavarovalnica Triglav, ki ima več
               kot 30-odstotni delež. Morda ta res ni, ampak to morate rešiti z drugimi ukrepi.
               Napovedujem zmanjšanje tega portfelja za dodatnih nekaj procentov. V tem primeru, v
               tem časovnem obdobju, kjer se država prikazuje, pomeni manj več, spoštovani kolegi.
               Manj pomeni več, in to se bo izkazalo v naslednjih tednih in mesecih. Ta politika, ki
               jo vodite, bo kazala na to, da bo naše poslovno okolje še bolj sovražno do tujih
               vlagateljev in do naših obrtnikov, ljudi, prebivalcev in prebivalk, seveda pa tudi do
               podjetij.</p>
               <p>Zato, še enkrat poudarjam, bom glasoval proti temu.</p>
            </sp>
            <sp xml:id="SDZ7-Izredna-07-2014-12-05.sp78">

               <speaker>PREDSEDNIK DR. MILAN BRGLEZ:</speaker>

               <p>Jaz bi samo opozoril tudi v nadaljevanju, da bi želel predvsem obrazložitve glasu,
               manj razprav.</p>
               <p>Besedo dajem gospodu Branku Zormanu.</p>
            </sp>
            <sp xml:id="SDZ7-Izredna-07-2014-12-05.sp79">

               <speaker>BRANKO ZORMAN (PS SMC):</speaker>

               <p>Predsedujoči, hvala za besedo.</p>
               <p>Jaz bom glasoval za ta zakon iz že prej omenjenih razlogov. Bi pa se želel malo
               navezati na to, kar je gospod Šircelj izpostavil ... Oziroma bi želel v številkah
               pojasniti ta svoj glas. V redu? To, kar vi pravite, da se bo za 30 % potem povišala
               cena te zavarovalniške storitve, je demagogija, to ni res. To seveda ni res. Davek se
               povišuje za 2 % in – ker s številkami sem pa dober – to pomeni, če bi zavarovalnice
               to prevalile na zavarovance, 1,8-odstotno povišanje končne premije, to se pravi
               premije z davkom. Ampak ker verjamem, da živimo v neki tržni deželi, kjer tržno
               gospodarstvo nekaj velja in kjer, kot je kolega Jani rekel, skrb za zavarovance tudi
               velja – in zavarovalnice si sigurno znajo zelo dobro izračunati, tako kot je rekel –,
               verjamem, da to ne bo prevaljeno na zavarovance, ampak bo to šlo v dobiček
               zavarovalnic. Hvala.</p>
            </sp>
            <sp xml:id="SDZ7-Izredna-07-2014-12-05.sp80">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu, gospa Suzana Lep Šimenko.</p>
            </sp>
            <sp xml:id="SDZ7-Izredna-07-2014-12-05.sp81">

               <speaker>SUZANA LEP ŠIMENKO (PS SDS):</speaker>

               <p> Hvala za besedo.</p>
               <p>Jaz za razliko od svojega predhodnika menim nasprotno, in sicer da bodo
               zavarovalnice to razliko v zvišanju davka prenesle na zavarovance. Tako da mene tukaj
               ne skrbijo zavarovalnice, ampak me skrbijo zavarovanci. Kakorkoli, tukaj gre za
               zavarovanja, ki se tičejo premoženja, avtomobilov, hiš, kar imamo, verjamem, vsi
               zavarovano, in tudi nezgodnih življenjskih zavarovanj. Če mogoče pogledamo vsaj
               generalno, letno ne gre za izjemno visoke zneske. Gre mogoče za okoli 20 evrov letno
               za posameznike. Ampak moramo pa tukaj na drugi strani upoštevati še gospodarstvo. Kaj
               pa podjetja? Nekatera imajo zelo visoke premije. Za tiste pa to že pomeni več tisoč
               evrov, za marsikoga 20 tisoč evrov več premije, in tukaj so dejansko ogrožena tudi
               nova delovna mesta. In kakorkoli, spet ste kontradiktorni z vašim gospodarskim
               ministrom, ki si pa želi razbremeniti gospodarstvo. Mi ga tukaj dodatno
               obremenjujemo, tako gospodarstvo kot tudi državljane.</p>
               <p>Tako da bom jaz absolutno proti dvigu tega davka s 6,5 na 8,5 %.</p>
            </sp>
            <sp xml:id="SDZ7-Izredna-07-2014-12-05.sp82">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev glasu? Prosim za prijavo.</p>
               <p>Obrazložitev glasu, gospod Jože Tanko.</p>
            </sp>
            <sp xml:id="SDZ7-Izredna-07-2014-12-05.sp83">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>Bom kar na začetku povedal, da zakona ne bom podprl, zato ker od situacije, od
               razmer, v katerih so se znašli ne samo država, institucija države, ampak predvsem
               prebivalstvo in gospodarstvo, ne pričakujemo nadgradnje davčne države, ampak
               pričakujemo predvsem to, da bo prišlo do razbremenitev, da bodo tudi ljudje lahko
               lažje živeli in lažje prenašali bremena, ki so prešla nanje zaradi nedelovanja
               nekaterih vlad, od leta 2009 naprej. Ta podražitev oziroma sprememba davčne stopnje
               se bo neposredno porazdelila po portfelju tistega, kar ljudje plačujemo, kar imamo
               zavarovano, bodisi v obliki obveznega bodisi dodatnega zavarovanja. Niti ena od
               institucij, niti ena od bank ali zavarovalnic v tem primeru ne bo trpela ničesar,
               ampak bo enostavno preko formule, ki jo imajo, to razdelila in spremenila v premijo.
               In se bo samo plačevalo več, kot se je do sedaj. Mislim, da se na tak način reševati
               problemov, ki so v tej državi, ne da. Vlada lahko sama pri sebi naredi največ, lahko
               zmanjša število ministrstev, število državnih sekretarjev, število državnih
               uradnikov, poveča učinkovitost, in bo veliko tega, kar hoče pobrati preko davkov,
               dobila na drug način.</p>
               <p>Zato bom tudi proti.</p>
            </sp>
            <sp xml:id="SDZ7-Izredna-07-2014-12-05.sp84">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu, gospod Bojan Podkrajšek.</p>
            </sp>
            <sp xml:id="SDZ7-Izredna-07-2014-12-05.sp85">

               <speaker>BOJAN PODKRAJŠEK (PS SDS):</speaker>

               <p>Hvala za besedo, spoštovani predsednik. Kolegice in kolegi!</p>
               <p>Tudi sam bom glasoval proti temu zakonu. Prej smo v dvorani od kolega slišali, da se
               bo zavarovalnica nekako znašla. Jaz se sploh ne bojim za zavarovalnice, se bodo
               znašle, ampak v breme naših državljank in državljanov. Ta zakon, za katerega
               predvidevam, da bo danes potrjen, gre v slabo naših državljank in državljanov in tudi
               novih delovnih mest. Predvsem ker gre za podjetja, ki imajo pri teh zavarovalnicah
               zavarovane velike vsote, je posledično tu vprašljivo tudi kakšno delovno mesto.</p>
               <p>Zato bom glasoval proti temu zakonu. Hvala.</p>
            </sp>
            <sp xml:id="SDZ7-Izredna-07-2014-12-05.sp86">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu, gospod Andrej Šircelj.</p>
            </sp>
            <sp xml:id="SDZ7-Izredna-07-2014-12-05.sp87">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, predsednik. Kolegi in kolegice!</p>
               <p>Tudi jaz bom glasoval proti temu zakonu oziroma proti povečanju stopnje s 6,5 na 8,5
               %, kar znaša 2 odstotni točki ali 30 % v povečanju stopenj, ne v povečanju cene
               zavarovanja. Cena zavarovanja se bo zaradi tega povečala nekaj manj kot 2 evra na
               mesec, kot je bilo izračunano. To na drugi strani pomeni toliko in toliko več na leto
               ter na leto toliko in toliko več zavarovalnih storitev, toliko in toliko več davka na
               finančne storitve. To so tisti stroški gospodinjstva, ki so, bom rekel, nekako
               prikriti, ki se jih niti ne gleda, ampak zaradi tega realno pada kupna moč ljudi in
               realno padajo dohodki prebivalstva. To so v bistvu nevidni stroški. Sem odločno proti
               temu, tudi ker dodatno obremenjuje gospodarstvo – ne zavarovalnice, ampak
               gospodarstvo. Ob napovedi 600 milijonov krčenja odhodkov s podzakonskimi akti, kar je
               bilo tukaj omenjeno, sem pa dobesedno presenečen, ker tega, kako se bo pa to
               naredilo, jaz v tej državi ne razumem in ne vem. In kako bo ta vlada to naredila s
               samim proračunom. Tako da je to zdaj naslednje vprašanje, in mislim, da nadomestitev
               odhodkov z večjimi prihodki od davkov in povečanje bremen davkov nikakor ne bo šlo
               skupaj in nikakor se ta situacija tudi v proračunu za leto 2015 ne bo izšla.</p>
               <p>Jaz sem odločno proti povečanju teh davčnih stopenj.</p>
            </sp>
            <sp xml:id="SDZ7-Izredna-07-2014-12-05.sp88">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev glasu? <stage>(Ne.)</stage></p>
               <p>Torej lahko glasujemo o Predlogu zakona o spremembah Zakona o davku od prometa
               zavarovalnih poslov po nujnem postopku.</p>
               <p>Glasujemo. Navzočih je 75 poslank in poslancev, za je glasovalo 56, proti 18.</p>
               <p><stage>(Za je glasovalo 56.)</stage> <stage>(Proti 18.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 3. točko dnevnega reda, to je z obravnavo Predloga zakona o
                  spremembah in dopolnitvah Zakona o davčnem postopku v okviru nujnega postopka.</title>
               </p>
               <p>Nadaljujemo z drugo obravnavo,to je z odločanjem o vloženem amandmaju, ki ga bomo
               opravili na podlagi pregleda vloženega amandmaja z dne 4. 12. 2014, ki ste ga prejeli
               na e-klop.</p>
               <p>Prehajamo na odločanje o amandmaju Poslanske skupine SDS k 5. členu. Obrazložitev
               glasu v imenu Poslanske skupine SDS, mag. Andrej Šircelj.</p>
            </sp>
            <sp xml:id="SDZ7-Izredna-07-2014-12-05.sp89">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani predsednik.</p>
               <p>S tem amandmajem predlagamo, da se črta določba, ki bo obvezovala tiste podjetnike,
               ki ne morejo elektronsko poslovati, da potrjujejo račune na davčni upravi. Da je
               nesmisel še večji, predlagatelj zakona, Vlada, predlaga, da to delajo na elektronski
               način. Ampak obrtna zbornica pravi, da toliko in toliko podjetnikov, ki so začeli
               delati, ki so novi, nima možnosti, da bi to delali na elektronski način, kar pomeni,
               da tudi ne morejo izdajati elektronskih računov in posledično verjetno tudi
               potrjevati teh računov ne morejo na elektronski način, kar pomeni, da je nesmisel
               popoln že s tega zornega kota in bo tukaj ogromno težav že s tem, da se bodo ti
               računi dejansko sploh potrjevali. Drugo, kar je: potrjevanje računov s strani davčne
               uprave je popoln nesmisel in zaradi tega siva ekonomija ne bo nič manjša. Siva
               ekonomija ne bo tudi nič manjša, če se bo šlo na določene podjetnike ali tiste, ki
               prodajajo gobe in jih bodo davčni inšpektorji lovili po cestah in potem to kot velik
               uspeh prikazovali v slovenskih medijih, ali tiste, ki občasno prodajajo cvetje in
               tako naprej.</p>
               <p>Zaradi tega davčni izplen ni nič večji, ker so stroški pobiranja davkov nesorazmerno
               večji od samega davčnega izplena. Zaradi tega so tudi dodatni administrativni in
               birokratski ukrepi, ki jih predlaga vlada Mira Cerarja, nesmisel in dejansko
               predstavljajo za slovensko podjetništvo škodo in predstavljajo škodo tudi za
               konkurenčnost države. Danes lahko s pritiskom na gumb pošljete denar iz Slovenije ali
               v Slovenijo, v katerokoli državo. Račun za to boste šli potrjevati pa peš na davčno
               upravo. Pa dajte, saj to je totalen nesmisel! V Luksemburg pošljete denar, pritisnete
               na gumb in ga pošljete v katerikoli sklad, obdavčen bo 0,25 % ali pa še toliko ne,
               tisti dobiček. Tu boste pa še račun šli na davčno upravo zaradi tega potrjevati. Pa,
               ljudje božji, dajmo se zresniti! Dajmo to državo potegniti iz krize, dajmo narediti
               neke ukrepe, ki bodo konkurenčni, ki bodo za gospodarstvo, ki bodo ustvarjali delovna
               mesta, ne pa z birokratskimi in administrativnimi ukrepi obremenjevati poslovanje
               vsakogar v tej državi.</p>
            </sp>
            <sp xml:id="SDZ7-Izredna-07-2014-12-05.sp90">

               <speaker>PREDSEDNIK DR. MILAN BRGLEZ:</speaker>

               <p>Je še kakšna obrazložitev glasu, ampak res obrazložitev glasu? Obrazložitev glasu v
               imenu Poslanske skupine SMC, gospod Simon Zajc.</p>
            </sp>
            <sp xml:id="SDZ7-Izredna-07-2014-12-05.sp91">

               <speaker>SIMON ZAJC (PS SMC):</speaker>

               <p>Hvala za besedo.</p>
               <p>Mi bomo glasovali proti temu amandmaju. Eden glavnih razlogov, zakaj bi se 5. člen
               črtalo, je ta, da bodo nastale nove birokratske ovire. Pa se je treba vprašati, kako
               bo ta birokratska ovira izgledala v praksi. Se pravi, imamo dve vrsti podjetnikov, ki
               jih bo ta 5. člen zadel. To so tisti, ki nimajo interneta, nimajo računalnika, in
               tisti, ki so šli nazaj z računalniškega izdajanja računov na izdajanje računov na
               roke, zaradi tega ker so se hoteli izogniti davkom. Dve skupini. Na drugo skupino se
               pa zdaj sploh ne bom omejil, ker ta trenutek ni pomembna. Pomembni so tisti, ki
               nimajo interneta in nimajo računalnika. Oni pa imajo osebo, ki je pooblaščena, da v
               njihovem imenu oddaja – po zakonu morajo imeti, letna poročila moraš oddajati
               elektronsko –, in to je ponavadi njihov računovodja. In kako bo zdaj to izgledalo, ta
               nova birokratska ovira v praksi: ko bo šel kupiti te blokce za račune, bo potem
               poklical računovodjo, mu bo sporočil številko, od kje do kje so računi, in on bo to
               vnesel v eDavke in je zadeva zaključena. Če pa ima doma računalnik, pa ne izdaja
               računov, ker je to za njegov poklic nepraktično, jih izdaja na roke, bo doma šel na
               eDavke, šel po dokumente, izpolnil številke, elektronsko podpisal in oddal. Ni
               dodatnih birokratskih ovir, ki bi res vzele tako veliko časa; to je nekaj minut.
               Hvala.</p>
            </sp>
            <sp xml:id="SDZ7-Izredna-07-2014-12-05.sp92">

               <speaker>PREDSEDNIK DR. MILAN BRGLEZ:</speaker>

               <p>Je še kakšna obrazložitev glasu? Prosim? Postopkovno, gospod Jože Tanko.</p>
            </sp>
            <sp xml:id="SDZ7-Izredna-07-2014-12-05.sp93">

               <speaker>JOŽE TANKO (PS SDS):</speaker>

               <p>Hvala lepa, gospod predsednik.</p>
               <p>Zdaj bi vas prosil, da izdate enkrat navodilo glede obrazložitve zadev, ki so tukaj.
               Ko govorijo naši poslanci, se spotaknete ob vsako obrazložitev glasu, ki je korektna,
               in tej, ki jo je imel Šircelj, ni bilo česa očitati. Ko govorijo vaši poslanci, pa
               tiščite glavo dol. Če ste predsednik vseh poslancev, če vodite Državni zbor v imenu
               vseh, potem bodite do vseh enaki. In vam predlagam, da preden se spuščate v naslednje
               intervencije, izdate navodilo, da bomo znali vsi prebrati in tudi obrazložiti tako,
               kot je vam prav. Mislim, da je to edino, kar še manjka v tem državnem zboru, in to je
               tudi edina kooperativnost najbrž, ki z vidika večinske koalicije v Državnem zboru še
               manjka, da bomo vsi mislili kot misli predsednik in govorili tako, kot misli in želi
               predsednik. Predlagam, da ali intervenirate pri vsakemu ali pa pustite vsem, da
               povedo, kar mislijo, ne samo da se spotikate ob poslance naše poslanske skupine.</p>
            </sp>
            <sp xml:id="SDZ7-Izredna-07-2014-12-05.sp94">

               <speaker>PREDSEDNIK DR. MILAN BRGLEZ:</speaker>

               <p> Iz parlamentarne prakse izhaja, da obrazložitev glasu ni polemika, naslavljanje,
               prepričevanje, pozivanje ter postavljanje vprašanj, kar je po namenu predmet
               razprave, temveč gre za predstavitev vsebinskih razlogov, zaradi katerih bo poslanska
               skupina ali poslanec glasoval za ali proti predlagani rešitvi. Torej, utemeljuje svoj
               glas ali pa glas svoje poslanske skupine. In tega običajno ne počne na ta način, da
               skuša druge prepričati, ali pa jih spodbujati, ali pa spraševati, ali pa karkoli
               podobnega. Preden sem sploh lahko karkoli še odreagiral, je že bilo proceduralno,
               ampak dobro. Se strinjam, da se moramo tega vsi držati. Zadnjič, ko smo imeli to
               zadevo ... Ali lahko dokončam? Zadnjič, ko smo imeli to zadevo, je šlo v smer, ko je
               šlo za pozivanje, in sem začel opozarjati posamezne poslance. Tokrat nisem šel na
               opozarjanje poslancev, ampak sem samo pripomnil pri dveh, da to ni v celoti v skladu
               z obrazložitvijo glasu, se pa strinjam, da je na začetku bila korektno uporabljena
               forma, torej pojasnjevanje tega, kaj, za koga oziroma na kakšen način se glasuje.
               Hkrati sta bila dva poslanca pri prejšnji razpravi, ki sploh nista tega utemeljila,
               tako na strani pozicije kot na strani opozicije, in tam nisem posredoval. Ne mislim
               posredovati več, kadar bo šlo res za obrazložitev poslanskega glasu posamezne
               poslanske skupine, drugače pa res prosim, in tudi namen te obrazložitve glasu je, da
               nekdo razloži individualno, kako bo glasoval, čeprav bi bilo smiselno predvsem
               pojasniti, zakaj ne bo glasoval tako, kot bi glasovala poslanska skupina. To bi imelo
               vsebinsko res nek velik smisel, veliko dodano vrednost, drugače je pa to dejansko
               poslovniško določilo, in dokler bo to poslovniško določilo takšno, kot je, in dokler
               bo v Poslovniku tudi člen 282, ki pravi, da jaz vodim sejo, se bom sam odločil, kdaj
               bom posredoval in kdaj ne bom posredoval.</p>
               <p>Še kakšna obrazložitev glasu? Proceduralno, gospod Jani Möderndorfer.</p>
            </sp>
            <sp xml:id="SDZ7-Izredna-07-2014-12-05.sp95">

               <speaker>JANI (JANKO) MÖDERNDORFER (PS ZaAB):</speaker>

               <p> Kolega Tanko je dal proceduralno in vam je predlagal, da izdate navodilo. Navodilo
               imamo, to je poslovnik, edino navodilo, na katerega se lahko sklicuje, in to kolega
               Jože Tanko tako dobro ve, da gre v bistvu spet za eno vrsto zlorabe. Veste, navodila
               v Državnem zboru je že izdajal vaš bivši strankarski kolega Gregor Virant. Govoril
               je, kako se moramo naslavljati, kako se moramo vikati, kako moramo ne vem kaj vse
               početi. Tako da iz tega razloga upam, da, predsednik, ne bo nikoli nobeno navodilo
               izšlo, ki je v resnici določeno s poslovnikom. Kolega Tanko, vam pa predlagam: v roke
               poslovnik!</p>
            </sp>
            <sp xml:id="SDZ7-Izredna-07-2014-12-05.sp96">

               <speaker>PREDSEDNIK DR. MILAN BRGLEZ:</speaker>

               <p> Tega ne jemljem kot proceduralno vprašanje, kvečjemu ... Ne, nič ni, ne zasluži si
               ... Mislim, marsikdo bi si zaslužil opomin, ampak jaz zelo redko dajem opomine.</p>
               <p>Sprašujem naprej, ali ima kdo še kakšno obrazložitev glasu, najprej v imenu
               poslanske skupine. Ni več obrazložitev glasu v imenu poslanske skupine. Za
               individualno obrazložitev glasu se boste pa prijavili, prosim.</p>
               <p>Obrazložitev glasu, gospod Jože Tanko.</p>
            </sp>
            <sp xml:id="SDZ7-Izredna-07-2014-12-05.sp97">

               <speaker>JOŽE TANKO (PS SDS):</speaker>

               <p> Hvala lepa za besedo, gospod predsednik.</p>
               <p>Če se prav spomnim, je na začetku leta 2009 Irma Pavlinič Krebs prevzela v New Yorku
               na OZN priznanje, ki ga je dobila Slovenija zaradi reform v mandatu 2004–2008, in to
               za debirokratizacijo. To je bilo svetovno priznanje. Sedaj pa bomo verjetno dobili,
               če bodo te rešitve, ki jih predlagate, sprejete, svetovno priznanje za
               birokratizacijo, za postavljanje ovir podjetnikom, kompliciranje njihovega delovanja.
               Postavljamo dodatne stroške, predpisujemo vedno nove akte, testiranja, kontrole na
               vseh mogočih uradih in tako naprej.</p>
               <p>Zaradi teh razlogov, ker se s takimi birokratskimi preprekami samo dodatno
               zaostrujejo pogoji za delovanje podjetnikov, predvsem pa podjetij na območjih, za
               katere pravimo, da veljajo zanje nekateri posebni ali pa omejujoči dejavniki, kjer ni
               interneta, kjer so slabe linije, kjer so oddaljeni kraji, in ker s tem samo še
               dodatno kompliciramo življenje teh ljudi, bom jaz podprl rešitev, ki jo predlagamo,
               to se pravi amandma, da se s temi neumnostmi neha. Poleg dodatnih davkov postavljamo
               državljanom še dodatne prepreke, in to je nevzdržno. Hvala lepa.</p>
            </sp>
            <sp xml:id="SDZ7-Izredna-07-2014-12-05.sp98">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev glasu? <stage>(Ne.)</stage></p>
               <p>Potem prehajamo na odločanje o amandmaju Poslanske skupine SDS k 5. členu.</p>
               <p>Glasujemo. Navzočih je 78 poslank in poslancev, za je glasovalo 18, proti 59.</p>
               <p><stage>(Za je glasovalo 18.)</stage> <stage>(Proti 59.)</stage></p>
               <p>Ugotavljam, da amandma ni sprejet.</p>
               <p>Končali smo z glasovanjem o amandmaju in z drugo obravnavo predloga zakona v okviru
               nujnega postopka.</p>
               <p>Prehajamo na tretjo obravnavopredloga zakona. Ker v drugi obravnavi predlagani
               amandma ni bil sprejet, prehajamo na odločanje o predlogu zakona. Obveščam vas, da me
               Zakonodajno-pravna služba oziroma Vlada nista opozorili, da bi bil zaradi amandmajev,
               sprejetih na matičnem delovnem telesu, predlog zakona neusklajen.</p>
               <p>V imenu poslanske skupine? Obrazložitev glasu v imenu Poslanske skupine SDS, mag.
               Andrej Šircelj.</p>
            </sp>
            <sp xml:id="SDZ7-Izredna-07-2014-12-05.sp99">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa.</p>
               <p>V Poslanski skupini Slovenske demokratske stranke ne bomo potrdili te spremembe
               Zakona o davčnem postopku. Razlogi so številni. Prvič, s tem zakonom se bo na eni
               strani dodatno zbirokratiziralo poslovanje davčnih zavezancev, obrtnikov,
               podjetnikov. Po drugi strani to ne bo prispevalo k manjši sivi ekonomiji in k temu,
               da bi se manj izogibali davkom. Jaz mislim, da bo takšen ukrep celo povečal
               izogibanje davkom, kajti ljudje bodo našli nešteto možnosti, kako se da prelisičiti
               potrjeni račun s strani davčne uprave. Tretjič, ta zadeva ni sodobna. Stalno se
               spodbuja ljudi, stalno se sprejemajo novi ukrepi proti sivi ekonomiji, ne zgodi se pa
               nič, kajti učinek inšpekcijskih ukrepov je dejansko majhen, v primerjavi s silami,
               sredstvi, ljudmi in tako naprej, ki se namenjajo za to, da bi dobili več davka.
               Napačno je pa to, da se to usmerja v majhne podjetnike, v občasne prodajalce cvetja,
               sveč, vulkanizerje, gobarje in podobno, ne pa v tista podjetja, pri katerih gre za
               mednarodne transakcije, kjer gre za to, da se preko transfernih cen veliko denarja in
               davka odliva.</p>
               <p>Tukaj je še ena določba, to pa se nanaša na določbe, ki se nanašajo na izmenjavo
               informacij z Združenimi državami Amerike. Temu v Slovenski demokratski stranki ne
               nasprotujemo. Sprašujemo pa se, ker so del davčnega sistema v državi tudi sporazumi o
               izogibanju dvojne obdavčitve, ki pomenijo dvojno neobdavčitev danes, kar ugotavlja
               tudi OECD. Na podlagi sporazuma o izogibanju dvojne obdavčitve z Luksemburgom lahko
               davčna uprava zahteva podatke o tem, koliko je bilo izplačanih dohodkov fizičnim
               osebam, pravnim osebam v državi Luksemburg. Ta sporazum obstaja. Sprašujemo se,
               kolikokrat je davčna uprava zahtevala od Luksemburga, da bi pridobila te podatke, in
               če jih je pridobila, ali jih dejansko ima. Ampak to so tiste rešitve, ki bodo
               prispevale k manjši sivi ekonomiji ali manjši črni ekonomiji v državi.</p>
               <p>In ker se vlada Mira Cerarja loteva tega vprašanja na napačnem koncu, dodatno
               birokratizira poslovanje podjetij, bomo v Slovenski demokratski stranki glasovali
               proti temu zakonu.</p>
            </sp>
            <sp xml:id="SDZ7-Izredna-07-2014-12-05.sp100">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev v imenu poslanske skupine? V imenu Poslanske skupine SMC,
               gospa Urška Ban.</p>
            </sp>
            <sp xml:id="SDZ7-Izredna-07-2014-12-05.sp101">

               <speaker>URŠKA BAN (PS SMC):</speaker>

               <p>Hvala lepa, predsedujoči, za besedo.</p>
               <p>V SMC razumemo najpomembnejše rešitve tega predlaganega zakona v določbah, ki so
               namenjene boju proti sivi ekonomiji. S predlogom zakona se po našem mnenju povečuje
               preglednost poslovanja z gotovino in s tem zmanjšuje možnosti neplačevanja davkov. Z
               zasledovanjem tega cilja se pri gotovinskem poslovanju ureja izdaja računov ne glede
               na obliko na način, ki bo omogočal transparentnost podatkov o izdanih računih in o
               vseh naknadnih spremembah teh računov. Predlagane vezane knjige ne pomenijo večje
               birokracije, ampak gre za komplementarni ukrep, ki bo omogočal transparentnost
               poslovanja z gotovino. Poudarimo lahko, da tudi rešitve tega zakona določajo
               izvajanje sporazuma o izboljšanju spoštovanja davčnih predpisov na mednarodni ravni
               in izvajanje tako imenovanega FATCA sporazuma. Predlog zakona ureja obveznosti
               finančnih institucij Slovenije v odnosu do pristojnega organa Slovenije, hkrati pa
               finančnim institucijam ne nalaga dodatnih obveznosti, kot izhaja že iz omenjenega
               sporazuma. Pričakujemo, da bodo predlagane rešitve omejile možnost izogibanja plačilu
               davkov pri gotovinskem poslovanju in bo zato ukrepanje zoper primere sive ekonomije
               učinkovitejše, obseg pobranih davkov za vse javnofinančne blagajne pa večji.</p>
               <p>Zaradi navedenega bomo v Poslanski skupini SMC predlog zakona podprli. Hvala.</p>
            </sp>
            <sp xml:id="SDZ7-Izredna-07-2014-12-05.sp102">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Združena levica, Violeta Tomić.</p>
            </sp>
            <sp xml:id="SDZ7-Izredna-07-2014-12-05.sp103">

               <speaker>VIOLETA TOMIĆ (PS ZL):</speaker>

               <p>Hvala za besedo.</p>
               <p>Ko sem se odločala o podpori, sem posebej upoštevala dva dejavnika. Prvi je, da
               uvedba vezanih knjig ne sme prizadeti tistih zavezancev, ki so prisiljeni opravljati
               svoje delo s statusom samozaposlene osebe. Ti delavci večinoma ne opravljajo obrti
               ali samostojnega poklica, kot sta odvetniški in zdravniški. V resnici bi morali biti
               ti delavci v običajnem delovnem razmerju. Delodajalci pa jih silijo v položaj brez
               delavskih pravic z velikim tveganjem revščine in zdravstvenih težav in s slabimi
               obeti za prihodnost. Zato jih ne smemo obremenjevati z davčnimi predpisi. Po moji
               presoji ta zakon dodatnih obremenitev ne prinaša, zato je v tem delu sprejemljiv.
               Veliko težje pa podprem tisti del, ki uvaja sodelovanje med Slovenijo in ZDA na
               področju spoštovanja davčnih predpisov glede računov v tujini. Resnični problem so
               namreč legalizirane davčne utaje v srcu Evropske unije. Dokler bo Evropska unija
               dovoljevala davčni damping celo pri svojih članicah in njihove predsednike vlad
               imenovala za predsednike Evropske komisije, ne bo pravične obdavčitve finančnih
               prihodkov in premoženja. Legalizirano izogibanje davkom ni anomalija, ampak cilj
               izkoriščevalskega sistema na svetovni ravni. Vlada je torej pred težko in odgovorno
               nalogo, pri čemer jo podpiram.</p>
               <p>S temi pomisleki in v dobri veri bomo zato zakon podprli v celoti. Hvala.</p>
            </sp>
            <sp xml:id="SDZ7-Izredna-07-2014-12-05.sp104">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev glasu s strani poslanske skupine? Če ne, prosim za prijavo za
               individualno obrazložitev glasu. Obrazložitev glasu, mag. Branko Grims.</p>
            </sp>
            <sp xml:id="SDZ7-Izredna-07-2014-12-05.sp105">

               <speaker>MAG. BRANKO GRIMS (PS SDS):</speaker>

               <p>Hvala za besedo.</p>
               <p>Glede na resnost stanja v slovenskem gospodarstvu bi pričakovali, da bo danes tukaj
               tudi ustrezno ponujenih veliko kvalitetnih rešitev. Žal temu ni tako.</p>
               <p>Zakona, ki je pred nami, nikakor ne morem podpreti iz več razlogov. Prvič, ker
               mislim, da ima napačno ime in ni skladen z vsebino. Imenovati bi se moral zakon o
               krepitvi birokracije in uničevanju slovenskega gospodarstva, kajti toliko kot bo s
               tem navideznim birokratskim preganjanjem sive ekonomije morda več priteklo v
               proračun, se bo porabilo proračunskih sredstev za nadzor, za dodatno birokracijo, za
               dodatne birokratske postopke, in rezultat z vidika gospodarstva bo samo negativen,
               samo negativen. Nič pozitivnega od tega ni mogoče pričakovati. In veste, ker pomeni
               dodatno obremenitev, fizično, siceršnjo, časovno, v določenih primerih tudi denarno,
               za posamezne subjekte v slovenskem gospodarstvu, podjetništvu, za ljudi, je tale
               rešitev na nivoju srednjeveškega ranocelništva, padarstva, to je padarska rešitev.
               Tam, veste, so tistim, ki so bili ranjeni, vitezi na bojnem polju, potem padarji, da
               bi jim očistili nečisto kri, ker so reveži krvaveli, še dodatno dali gor pijavke, da
               so jim popile še nekaj krvi, in pri tem trdili, da jih rešujejo. To je približno
               tako, kot vi ravnate s slovenskim gospodarstvom, z našo ekonomijo. Zato ni čudno, če
               Vlada vrtoglavo izgublja podporo, žal pa ko gre za blaginjo, za kvaliteto življenja,
               za našo lastno domovino, izgubljamo s tem mi vsi.</p>
            </sp>
            <sp xml:id="SDZ7-Izredna-07-2014-12-05.sp106">

               <speaker>PREDSEDNIK DR. MILAN BRGLEZ:</speaker>

               <p>Kot vidim, ni več interesa za obrazložitev glasu, zato lahko glasujemo o Predlogu
               zakona o spremembah in dopolnitvah Zakona o davčnem postopku.</p>
               <p>Glasujemo. Navzočih je 75 poslank in poslancev, za je glasovalo 59, proti 15.</p>
               <p><stage>(Za je glasovalo 59.)</stage> <stage>(Proti 15.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 4. točko dnevnega reda, to je z obravnavo Predloga zakona o spremembi Zakona o
                  spremembah in dopolnitvah Zakona o tujcih v okviru nujnega postopka</title>
               </p>
               <p>Prehajamo na tretjo obravnavo predloga zakona. Ker k predlogu zakona matično delovno
               telo ni sprejelo nobenega amandmaja, amandmajev na seji zbora ni bilo možno vlagati.
               Zato prehajamo na odločanje o predlogu zakona.</p>
               <p>Obrazložitev glasu v imenu Poslanske skupine SDS, dr. Vinko Gorenak.</p>
            </sp>
            <sp xml:id="SDZ7-Izredna-07-2014-12-05.sp107">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Tega zakona mi ne bomo podprli, niti vas ne bomo ovirali pri tem, da ga vi
               sprejmete. Zakaj? Gre preprosto za to, da v tem državnem zboru, v tem mandatu očitno
               sprejemamo lex specialis zakone. Ene pet zakonov je opozicija, mislim na Zavezništvo,
               vložila konkretno na neko osebo, ker se ga pač želi rešiti iz parlamenta. Ne gre
               tako, saj veste. Torej, zakona ne bomo podprli, ker je tudi ta zakon lex specialis.
               Tega bi pa lahko imenovali Anja Kopač Mrak. Že predsednik sam je rekel, da je to
               zakon o spremembah in dopolnitvah zakona o spremembah in dopolnitvah. Zakaj? Ker
               gospa Anja Kopač Mrak kot ministrica v prejšnji vladi od 1. aprila pa do nastopa te
               vlade ni opravila svojega dela, niti ga ni opravila po tem, ko je prišla spet v novo
               vlado, danes sprejemamo ta zakon. Namreč, ta zakon je tisti, ki je predvidel to, da –
               nosilec zakona je Ministrstvo za notranje zadeve – mora Ministrstvo za delo, družino,
               socialne zadeve in enake možnosti spremeniti v skladu s tem zakonom tudi zakon o
               zaposlovanju tujcev.</p>
               <p>Poglejte, v vsakem realnem življenju – v tem državnem zboru in tej vladi pač ni
               nekega realnega življenja – nekdo, ki svoje naloge ne opravi, izgubi službo. Če vi v
               neki tovarni ne boste opravljali svojega posla, vas bodo verjetno nagnali. V državni
               upravi se že da malo tako tako, ampak načeloma tudi ne moreš iti skozi, brez da bi
               delal. In ker gospa Anja Kopač Mrak ni opravila svojega posla, ni predložila zakona,
               za kar je imela pet mesecev časa, je prišlo do tega, da je spet postala ministrica.
               To je tako, kot da tisti delavec, ki proizvaja škart v Novem mestu pri Twingotih,
               potem napreduje za direktorja. Mislim, to se vi greste pri tej zadevi. In ni prav, da
               je gospa potem še enkrat postala ministrica. Zdaj spreminjamo zakon in tej gospe, ki
               ni opravila svojega dela, dajemo še šest mesecev časa, da bo svoje naloge opravila.
               Naj jih opravi, vi pa ji boste to očitno omogočili brez nas. Hvala lepa.</p>
            </sp>
            <sp xml:id="SDZ7-Izredna-07-2014-12-05.sp108">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Nove Slovenije – krščanskih demokratov,
               gospod Jernej Vrtovec.</p>
            </sp>
            <sp xml:id="SDZ7-Izredna-07-2014-12-05.sp109">

               <speaker>JERNEJ VRTOVEC (PS NSi):</speaker>

               <p>Spoštovani kolegice in kolegi!</p>
               <p>Predlog zakona, ki ga imate na mizah, zgolj daje potuho ministrici za delo, družino,
               socialne zadeve in enake možnosti gospe Anji Kopač Mrak, in ni res, da se doba
               uveljavitve tega zakona podaljšuje samo zaradi tega, ker se je vmes zamenjala vlada.
               Gospa Anja Kopač Mrak je bila ministrica že v prejšnji vladi, in to, kar zdaj
               sprejemamo, je zgolj potuha nedelu pristojnega ministrstva. To je velika škoda, kajti
               Zakon o tujcih, ki ste ga v prejšnjem mandatu sprejeli 1. aprila, je zelo dober.
               Zakon o tujcih je zelo dober, kajti poenostavlja postopke, in če bi odgovorni resor
               sprejel tudi Zakon o zaposlovanju in delu tujcev, govorim o Ministrstvu za delo,
               družino, socialne zadeve in enake možnosti, bi brez kakršnihkoli težav 1. 1. 2015
               lahko že začeli uporabljati tudi Zakon o tujcih. Ker odgovornosti za pripravo tega
               zakona, Zakona o zaposlovanju in delu tujcev, ni bilo, boste danes potrdili, da lahko
               odložimo sprejemanje Zakona o tujcih do 1. septembra 2015. Če bi bili malce bolj
               odgovorni na Ministrstvu za delo, družino, socialne zadeve in enake možnosti, bi ta
               stvar šla brez težav skozi. V osmih mesecih, v osmih mesecih pristojno ministrstvo ni
               bilo sposobno pripraviti ustrezne zakonodaje. Pa kje mi živimo? In sprašujem se, ali
               bo ministrica skupaj s svojimi sodelavci to naredila do 1. septembra ali bomo takrat
               spet rekli, da podaljšujemo za nadaljnjega pol leta. In tudi Zakonodajno-pravna
               služba je na mestu opozorila, da vsaj za tri mesece podaljšamo, to je še
               sprejemljivo, za devet mesecev pa je mnogo preveč. Prav zaradi tega, ker v bistvu
               tudi nobene odgovornosti ni tukaj. V bistvu predstavlja državni sekretar na
               Ministrstvu za notranje zadeve, ne pa sama ministrica za delo, družino in socialne
               zadeve.</p>
               <p>Ker ni nobene odgovornosti in gre dejansko za potuho nekemu nedelu, bomo v Novi
               Sloveniji glasovali proti temu zakonu. Hvala.</p>
            </sp>
            <sp xml:id="SDZ7-Izredna-07-2014-12-05.sp110">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev glasu v imenu poslanske skupine? V imenu Poslanske skupine
               Zavezništvo Alenke Bratušek, gospod Jani Möderndorfer.</p>
            </sp>
            <sp xml:id="SDZ7-Izredna-07-2014-12-05.sp111">

               <speaker>JANI (JANKO) MÖDERNDORFER (PS ZaAB):</speaker>

               <p>Spoštovani državni sekretar Boštjan Šefic!</p>
               <p>Upam, da vam bosta obe ministrici kaj dali za to, ker morate to prenašati že tretjič
               – najprej na odboru, potem v sami razpravi, zdaj pa še ob glasovanju. Imate debelo
               kožo, vas občudujem. Ampak tisto, kar je bolj pomembno od tega, je pa to, da me
               zanima, kdo je res odgovoren. Namreč, en lep stavek, ki se ga je ves čas omenjalo:
               zaradi obsežnosti postopkov, implementacije, zavod za zaposlovanje ... Saj veste,
               kako to gre, kajne. V resnici bi morali za to odgovarjati. Saj vsi vemo, da ministri
               ne pišejo zakonov. Saj to ni nobena posebna umetnost. Državni sekretarji sicer že
               malo več sodelujejo pri tistem zakonu, ampak vse, kar je navzdol, je pa tisto, kar bi
               se v resnici moralo zgoditi. In če je temu tako, se vprašam, kaj dela zavod za
               zaposlovanje, kajti tam bi morali kakšno konkretno reči o tem, kako stvari stojijo.</p>
               <p>Torej, mi bomo za razliko od ostalih to podprli. Podprli bomo predvsem zaradi tega,
               ker nam drugega ne preostane. Ampak treba je vedeti: zaradi malomarnosti ministrstva
               za delo. Hvala.</p>
            </sp>
            <sp xml:id="SDZ7-Izredna-07-2014-12-05.sp112">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev glasu s strani poslanskih skupin? Kakšna druga obrazložitev
               glasu? <stage>(Ne.)</stage></p>
               <p>Potem prehajamo na glasovanje o Predlogu zakona o spremembi Zakona o spremembah in
               dopolnitvah Zakona o tujcih po nujnem postopku.</p>
               <p>Glasujemo. Navzočih je 75 poslank in poslancev, za je glasovalo 55, proti 4.</p>
               <p><stage>(Za je glasovalo 55.)</stage> <stage>(Proti 4.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 5. točko dnevnega reda, to je z obravnavo Predloga zakona o
                  spremembah in dopolnitvah Zakona o državni upravi v okviru nujnega postopka.</title>
               </p>
               <p>Nadaljujemo z drugo obravnavo, to je z odločanjem o vloženih amandmajih, ki ga bomo
               opravili na podlagi pregleda vloženih amandmajev z dne 5. 12. 2014, ki ste ga prejeli
               na e-klop.</p>
               <p>Prehajamo na odločanje o amandmaju Poslanske skupine SDS k 11. členu. Ta amandma je
               vsebinsko povezan z amandmajema istega predlagatelja k 12. in 20. členu. Če ta
               amandma ne bo sprejet, postaneta amandmaja k 12. in 20. členu brezpredmetna.</p>
               <p>Glasujemo. Navzočih je 76 poslank in poslancev, za je glasovalo 24, proti 50.</p>
               <p><stage>(Za je glasovalo 24.)</stage> <stage>(Proti 50.)</stage></p>
               <p>Ugotavljam, da amandma ni sprejet.</p>
               <p>Ker amandma Poslanske skupine SDS k 11. členu ni bil sprejet, je amandma istega
               predlagatelja k 12. členu postal brezpredmeten.</p>
               <p>Prehajamo na odločanje o amandmaju Poslanske skupine Združene levice k 19.
               členu.</p>
               <p>Glasujemo. Navzočih je 78 poslank in poslancev, za je glasovalo 24, proti 52.</p>
               <p><stage>(Za je glasovalo 24.)</stage> <stage>(Proti 52.)</stage></p>
               <p>Ugotavljam, da amandma ni sprejet.</p>
               <p>Ker amandma Poslanske skupine SDS k 11. členu ni bil sprejet, je tudi amandma istega
               predlagatelja k 20. členu postal brezpredmeten.</p>
               <p>S tem smo končali z glasovanjem o amandmajih in z drugo obravnavo predloga zakona v
               okviru nujnega postopka.</p>
               <p>Prehajamo na tretjo obravnavo predloga zakona. Ker v drugi obravnavi predlagani
               amandmaji niso bili sprejeti, prehajamo na odločanje o predlogu zakona. Obveščam vas,
               da me Zakonodajno-pravna služba oziroma Vlada nista opozorili, da bi bil zaradi
               amandmajev, sprejetih na matičnem delovnem telesu, predlog zakona neusklajen.</p>
               <p>Obrazložitev glasu v imenu Poslanske skupine SDS, gospod Tomaž Lisec.</p>
            </sp>
            <sp xml:id="SDZ7-Izredna-07-2014-12-05.sp113">

               <speaker>TOMAŽ LISEC (PS SDS):</speaker>

               <p> Hvala za besedo.</p>
               <p>V Poslanski skupini SDS ne bi nasprotovali temu zakonu, če bi šlo le za formalno
               izvedbo tistega, kar ste zapisali v zakonu o vladi. Sicer smo tam nasprotovali, da
               povečujete število ministrstev s 13 na 17. Celo dovolili ste si, da imate dva
               ministra na zalogo, ampak to je vaša pravica in s tem ste pokazali tudi svojo
               politično držo: država se bohoti, narod pa naj vse to plača. Tudi nimamo problemov,
               da gre za nujni postopek, če bi šlo izključno za to zadevo, da v skladu s tem, kar
               ste spremenili ministrstva, na novo urejate tudi državno upravo. Nobenih problemov,
               tako ste si pač postlali. Ampak zaželeli ste si dva nova državna sekretarja na
               Ministrstvu za finance. Temu v Poslanski skupini SDS odločno nasprotujemo. Ob tem ste
               celo zapisali, da ne gre za dodatne finančne vplive oziroma posledice. Dva nova
               zaposlena, vi pa pravite, da nič več ne bo stalo, kajti šparali bomo drugod, manj bo
               drugih zaposlenih in tako naprej. Prvič, občutek imam, da marsikdo v tej dvorani niti
               ne ve, kaj so državni uradniki, kaj so zaposleni v kabinetu posameznega ministra, kaj
               pa so državni sekretarji kot politični funkcionarji.</p>
               <p>Proti temu zakonu smo tudi zato, ker po nujnem postopku v ta zakon vnašate
               centralizacijo upravljanja nepremičninskega premoženja države in predvsem
               centralizacijo informacijskega sistema državne uprave. Dve zadevi, ki ju boste
               urejali do 1. 1. 2018, ste stlačili v ta nujni postopek pri tem zakonu. Temu v
               Poslanski skupini SDS odločno nasprotujemo, kajti menimo, da je ogromno zadev, ki jih
               komaj čakamo v Državnem zboru, da jih kot nujne postopke vložite, ker so potrebne za
               državo. Vendar ne. Na primer, z rebalansom proračuna za leto 2015 čakate in nekaj
               čarate, tu pa skrivate nekaj v ozadju pri tej centralizaciji, ampak vseeno tlačite
               pod nujno zadevo, ki se jo bo izvedlo do 1. 1. 2018. In ja, spremembe so potrebne,
               ampak z analizami, ne pa na horuk. Očitno analize pozna le minister, državna
               sekretarka nam jih na seji delovnega telesa ni predstavila. Danes je minister rekel,
               da analize ima, vendar nam jih ni predstavil. Skratka, naj malo drugače zaključim kot
               prej: sladke predvolilne obljube v teoriji dobivajo diametralno nasprotne krute
               povolilne izvedbe v praksi.</p>
               <p>Temu in takšnim zakonom v Poslanski skupini SDS ostro nasprotujemo.</p>
            </sp>
            <sp xml:id="SDZ7-Izredna-07-2014-12-05.sp114">

               <speaker>PREDSEDNIK DR. MILAN BRGLEZ:</speaker>

               <p>Je še kakšna obrazložitev glasu s strani poslanskih skupin? S strani Poslanske
               skupine SMC obrazložitev glasu, mag. Lilijana Kozlovič.</p>
            </sp>
            <sp xml:id="SDZ7-Izredna-07-2014-12-05.sp115">

               <speaker>MAG. LILIJANA KOZLOVIČ (PS SMC):</speaker>

               <p>Hvala, predsedujoči, za besedo.</p>
               <p>Zakon o državni upravi pomeni izvedbo zakona o vladi. V njem je zaradi obsega
               problematike na Ministrstvu za finance izražena potreba po dveh dodatnih sekretarjih.
               To pa zaradi tega, ker je to potrebno zaradi učinkovitega reševanja problematike in
               kompetentnosti do drugih deležnikov, ki so udeleženi v tej problematiki, in imajo
               državni sekretarji bistveno drugačna oziroma močnejša pooblastila kot višji in
               srednji menedžment. Obenem naj povem, da število državnih sekretarjev v tej vladi ni
               naraščalo sorazmerno rasti ministrstev, tako kot je bilo to v predhodnih dveh vladah,
               in ne pomeni bohotenja državne uprave, kot se skuša povedati. Prav tako Zakon o
               državni upravi rešuje tudi dve področji, ki bi ju bilo treba že zdavnaj urediti in
               pomenita velik odhodek na odhodkovni strani proračuna, in sicer državno informatiko
               in njeno upravljanje ter področje javnih naročil. Obenem daje tudi pooblastilo za
               reševanje in večje prihodke na strani proračuna pri boljšem upravljanju s stvarnim
               premoženjem. Ne moremo pričakovati učinkov danes. Ti učinki bodo vidni čez določen
               čas, mora pa obstajati zakonsko pooblastilo, da se lahko prične to področje reševati.</p>
               <p>Zaradi tega bomo poslanci Poslanske skupine SMC predlog podprli. Hvala.</p>
            </sp>
            <sp xml:id="SDZ7-Izredna-07-2014-12-05.sp116">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Nove Slovenije – krščanskih demokratov,
               gospod Jernej Vrtovec.</p>
            </sp>
            <sp xml:id="SDZ7-Izredna-07-2014-12-05.sp117">

               <speaker>JERNEJ VRTOVEC (PS NSi):</speaker>

               <p>Najlepša hvala za besedo. Spoštovani kolegice in kolegi!</p>
               <p>Finančni minister gospod Mramor je imel štiri državne sekretarje, dvomim, da zaradi
               potrebe, pač pa bolj zaradi lastnega principa, že v obdobju 2002–2004, ko je bil
               prvič finančni minister. Zavedam se, da je zdaj potreba po več državnih sekretarjih,
               da je to dejansko res potrebno, ampak verjemite, to ni premosorazmerno s tem, ali bo
               ta minister potem tudi dober finančni minister. Naš bivši finančni minister,
               predsednik stranke dr. Andrej Bajuk, je imel dva državna sekretarja in eden je zdaj
               tudi poslanec v Državnem zboru. Ja, gospod Jurša, bil je odličen finančni minister,
               nagrajen za najboljšega finančnega ministra v Evropi. Torej, želim poudariti, da to
               ni premosorazmerno. Širjenje svojega lastnega aparata je, prvič, slab zgled za
               državljanke in državljane. Danes ste jim naložili nove davke, na drugi strani se pa
               vaš dvor bohoti.</p>
               <p>Že prej sem dejal, da so v sholastiki dejali, da si mora vladar prizadevati za
               izkoreninjenje nepotrebnih stroškov ter da uvede zmerne davke. Vi delate ravno
               nasprotno. Poglejte raje malo v zgodovino, pa boste videli, kaj je treba za dobro
               vladanje narediti. Kar se tiče tega zakona, ga ne bomo podprli tudi zaradi tega, ker
               se po nepotrebnem širi aparat. Po drugi strani tudi sama obrazložitev potreb po tem
               zakonu, v kateri piše, da ne bo imel finančnih posledic, ne drži. Finančne posledice
               bodo. Zaradi tega bodimo tukaj realni. Tukaj gre za nove napisne table, nove
               administrativne ovire, ki bodo prišle. In drugič, v Novi Sloveniji se ne strinjamo s
               tem, da bodo morale lokalne skupnosti, pa tudi nekateri drugi proračunski uporabniki,
               tukaj so agencije in zavodi, plačevati za uporabo centralnega
               informacijsko-komunikacijskega sistema.</p>
               <p>To so trije razlogi, zaradi katerih bomo v Novi Sloveniji glasovali proti. Hvala.
           </p>
            </sp>
            <sp xml:id="SDZ7-Izredna-07-2014-12-05.sp118">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Zavezništva Alenke Bratušek, gospod Jani Möderndorfer.
           </p>
            </sp>
            <sp xml:id="SDZ7-Izredna-07-2014-12-05.sp119">

               <speaker>JANI (JANKO) MÖDERNDORFER (PS ZaAB):</speaker>

               <p>Gospod minister, to je verjetno zadnji zakon, s katerim boste 5. decembra tej vladi
               omogočili, da končno začne delati. S tem ste si razdelili naloge in, bi rekli na
               kmetiji, gremo delati. Jaz upam, da ste skozi razpravo razumeli sporočila, kaj vas
               čaka. Upam, da boste imeli srečno roko, in spremljali vas bomo.</p>
               <p>Zakona kot takšnega podprli ne bomo, ker se ne strinjamo s tem. To smo, mislim da,
               argumentirali v zelo jasni razpravi tudi na odboru. In veliko sreče.</p>
            </sp>
            <sp xml:id="SDZ7-Izredna-07-2014-12-05.sp120">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev glasu v imenu poslanske skupine? <stage>(Ne.)</stage> Kakšna druga
               obrazložitev glasu? Obrazložitev glasu, mag. Andrej Šircelj.</p>
            </sp>
            <sp xml:id="SDZ7-Izredna-07-2014-12-05.sp121">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani predsednik.</p>
               <p>Jaz bom glasoval proti spremembi tega zakona, predvsem zaradi tega, ker mislim, da
               je nepotrebno, da ima minister za finance štiri državne sekretarje. Narava dela na
               Ministrstvu za finance ni takšna, da bi štirje državni sekretarji zagotavljali večjo
               učinkovitost. Mislim, da bodo zagotavljali prej manjšo učinkovitost. Tam imajo pet
               direktoratov. Pet direktoratov z lahkoto pokrivata dva državna sekretarja in
               minister, kar pomeni, da lahko hkrati opravljata vsa druga dela, vse mednarodne
               obveznosti, obveznosti do mednarodnih finančnih institucij in tako naprej. Skratka,
               to je nepotrebno. Gospe in gospodje, če danes pogledamo rezultat našega dela, lahko
               ugotovimo, da smo dodatno obdavčili državljane in državljanke, podjetja, da smo
               onemogočili izplačilo dodatnih škod ljudem, ker smo dodatno obdavčili zavarovalniške
               storitve, da smo zbirokratizirali gospodarstvo, samostojne podjetnike in ostale
               pravne osebe s tem, da jim bomo dali obvezo, da račune potrjujejo na davčni upravi,
               in na koncu smo ministru za finance dali še dva državna sekretarja, povečali javno
               upravo. Ni res, da se ne bo povečala javna uprava, ker se število državnih
               sekretarjev pri predsedniku Vlade ne zmanjšuje. In zaradi tega, gospe in gospodje,
               smo povečali javno upravo, smo povečali administracijo, otežili gospodarstvo in bolj
               obremenili gospodarstvo.</p>
               <p>Jaz sem proti temu zakonu in sem tudi proti ostalim zakonom, s katerimi se je to
               zgodilo. Naredili nismo, gospe in gospodje, nič dobrega za ljudi. Vi niste naredili
               nič dobrega za ljudi in nič dobrega za gospodarstvo, kvečjemu škodo.</p>
            </sp>
            <sp xml:id="SDZ7-Izredna-07-2014-12-05.sp122">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev glasu? Obrazložitev glasu, dr. Vinko Gorenak.</p>
            </sp>
            <sp xml:id="SDZ7-Izredna-07-2014-12-05.sp123">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Jaz sem se sicer prej javil k razpravi, pa je potem časa zmanjkalo, zato samo tole.
               Proti zakonu bom, to je jasna zadeva. Ampak da obrazložim, zakaj. Poglejte, gospe in
               gospodje, vi ste v koalicijsko pogodbo zapisali, da boste ravnali racionalno in
               odgovorno, da boste racionalizirali državno upravo. Vi ste ljudi nategnili. Se
               opravičujem – vi ste ljudi ogoljufali, da bom lepo govoril, gospod predsednik.
               Namreč, z 11 ministrov v vladi Janeza Janše in 12 v vladi Alenke Bratušek ste šli na
               17. Vsak ima seveda dva državna sekretarja, tako kot je prej imel. In kaj ste še
               naredili? Sedaj dodajate državne sekretarje, in to štiri. Državni sekretar je od
               tistega zakona leta 2003 naprej na nek način politična funkcija, ker smo takrat
               uvedli enega državnega sekretarja, kasneje dva, ob združevanju ministrstev. Vi pa
               dajete spet štiri državne sekretarje.</p>
               <p>To, da se zraven zlažete, pa rečete, da ne bo nobenih finančnih posledic, je mogoče
               malo manj pomembna zadeva. Potem minister izreče še eno laž, namreč da bodo iz
               kabineta predsednika Vlade šli. Povejte mi, kdo. Gospod Dragonja? On se spozna na
               gospodarstvo. Ali bo šel mogoče gospod Povše? On je končal vojaško akademijo v
               Beogradu. Mogoče bi bil za financerja v redu. Ali pa Lenarčič. Poglejte, ne na tako
               poceni način ljudi nategovati. Ne počnite tega. In ne tako govoriti, ker dobro veste,
               da se to ne bo zgodilo. Dobro veste, da boste imeli štiri državne sekretarje, ker ste
               nekomu plačo obljubili ali pa ste nekomu položaj obljubili, ker ste pač to dolžni
               narediti. Ampak ljudem morate to povedati, ne nam. To je pomembno.</p>
               <p>Torej, proti. Hvala lepa.</p>
            </sp>
            <sp xml:id="SDZ7-Izredna-07-2014-12-05.sp124">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev? Prosim, da se prijavite.</p>
               <p>Proceduralno? Prosim.</p>
            </sp>
            <sp xml:id="SDZ7-Izredna-07-2014-12-05.sp125">

               <speaker>MAG. MARGARETA GUČEK ZAKOŠEK (PS SMC):</speaker>

               <p>Glede na to, da smo prej razpravljali, kaj je obrazložitev glasu in kaj ni, bi
               prosila, če se držimo obrazložitve glasu. Hvala. <stage>/ oglašanje iz dvorane/</stage> Jaz sem
               doživela kot nagovarjanje.</p>
            </sp>
            <sp xml:id="SDZ7-Izredna-07-2014-12-05.sp126">

               <speaker>PREDSEDNIK DR. MILAN BRGLEZ:</speaker>

               <p>Bomo pazili, kaj je to obrazložitev glasu, ampak gre za zadnjo obrazložitev glasu
               danes. Zato obrazložitev glasu, gospod Jože Tanko.</p>
            </sp>
            <sp xml:id="SDZ7-Izredna-07-2014-12-05.sp127">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Jaz zakona ne bom podprl, zato ker finančne posledice niso usklajene s tistim, kar
               ta zakon prinaša, kajti ti dodatni državni sekretarji na Ministrstvu za finance ne
               bodo volontersko opravljali svojih nalog, ampak bodo plačani funkcionarji. Ti ne bodo
               delali na tak način, kot je strokovna skupina, ki je bila oblikovana pri
               Mandatno-volilni komisiji, ko so se nekateri kar odpovedali nadomestilu in so
               opravili delo na črno, če prav razumem te zadeve. Ti bodo plačani. In še nekaj. Več
               državnih sekretarjev v državni upravi ne pomeni, da bo država ali pa resor deloval
               bolje, ampak bo pomenilo to večje število obrazcev, večje število birokratskih ovir,
               večje število vseh tistih elementov, ki zaustavljajo državo. Nobena racionalizacija
               se zaradi tega ne bo zgodila. In pristajati na to, da bodo stvari potekale bolje in
               drugače, ne gre, ker je povsem jasno, da z vsakim novim delovnim mestom v
               administraciji nastopijo novi stroški, novi obrazci, nove ovire, novi računalniki in
               tako naprej. Zato ne vidim popolnoma nobenega racionalnega razloga, ne iz
               obrazložitve zakona, ne iz poznavanja delovanja sistema, ne iz kakšnih drugih
               razlogov, da bi ta zakon podprl.</p>
               <p>Zato bom tudi glasoval proti.</p>
            </sp>
            <sp xml:id="SDZ7-Izredna-07-2014-12-05.sp128">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev glasu? Obrazložitev glasu, mag. Branko Grims.</p>
            </sp>
            <sp xml:id="SDZ7-Izredna-07-2014-12-05.sp129">

               <speaker>MAG. BRANKO GRIMS (PS SDS):</speaker>

               <p>Hvala še enkrat za besedo.</p>
               <p>Glasoval bom proti zaradi rdeče niti, ki je značilna za to celotno sejo. Imamo
               pravzaprav birokratsko vlado, če kdo še ni tega pogruntal. In kako reagira
               birokratska vlada ob pogledu na preveč zbirokratizirano ureditev Slovenije? Odgovori
               po birokratsko, z birokracijo nad birokracijo, še več birokracije, skladno z
               Murphyjevim zakonom, da od nekega nivoja naprej birokracija sama regenerira in gradi
               novo birokracijo. In pri tem se vsi zadovoljno držite; celo dvotretjinsko večino ste
               skoraj dosegli na posameznih glasovanjih. Pozabili pa ste, kdo to plača – slovensko
               gospodarstvo. Točno tisti, ki bi jim morala biti posvečena ta seja in kjer bi morali
               iskati rešitve, zato da njim omogočimo, da zaposlujejo, zato da njim omogočimo, da
               odpirajo visoko produktivna delovna mesta, zato da njim, gospodarstvu, omogočimo, da
               bi postali bolj konkurenčni na svetovnem trgu. Tega pa danes ni, samo nova mesta za
               nove zaposlene na račun davkoplačevalcev, rešitve, za katere je vnaprej jasno, da
               bodo požrle več denarja davkoplačevalcev kot ga lahko kadarkoli prinesejo, in to je
               vse. Jaz bi pa rad videl, da bi tukaj veljala tudi slovenska ustava, ne samo
               Murphyjevi zakoni. Ampak očitno pri vladah tranzicijske levice tega pač ni mogoče
               dočakati.</p>
            </sp>
            <sp xml:id="SDZ7-Izredna-07-2014-12-05.sp130">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev glasu? Če ne, potem glasujemo o Predlogu zakona o spremembah
               in dopolnitvah Zakona o državni upravi.</p>
               <p>Glasujemo. Navzočih je 77 poslank in poslancev, za je glasovalo 49, proti 26.</p>
               <p><stage>(Za je glasovalo 49.)</stage> <stage>(Proti 26.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Imam tudi dve obvestili. Člane Kolegija obveščam, da bo čez 15 minut, to je ob
               14.30, seja Kolegija v veliki dvorani na Tomšičevi. Članice in člane Odbora za zadeve
               Evropske unije pa bi rad spomnil, da se bo prvo nadaljevanje 14. seje odbora začelo
               15 minut po koncu seje Državnega zbora v velikem salonu.</p>
               <p>S tem zaključujem tudi 7. izredno sejo Državnega zbora. <stage type="time">Seja se je končala 5.
                  decembra 2014 ob 14.17.</stage>
               </p>
            </sp>
         </div>
      </body>
   </text>
</TEI>