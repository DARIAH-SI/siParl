<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ7-Redna-36-2017-12-13">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|A71F78E62A8AF2BBC125828E0043B331</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=A71F78E62A8AF2BBC125828E0043B331</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-36-2017-12-13.DZ" n="36">
               <name>Redna</name>
               <date when="2017-12-13"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-36-2017-12-13.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 36. seje</stage>
            <stage type="chairman">Sejo so vodili predsednik Državnega zbora dr. Milan Brglez ter podpredsednika
            Primož Hainz in Matjaž Nemec.</stage>
            <stage type="time">Seja se je začela ob 9. uri. </stage>


            <sp xml:id="SDZ7-Redna-36-2017-12-13.sp1">

               <speaker>PODPREDSEDNIK PRIMOŽ HAINZ:</speaker>

               <p>Spoštovani kolegice poslanke in kolegi poslanci, gospe in gospodje! Začenjam z
               nadaljevanjem 36. seje Državnega zbora.</p>
               <p>Obveščen sem, da se današnje seje ne morejo udeležiti naslednji poslanke in poslanci:
               dr. Jasna Murgel, Iva Dimic od 17. ure, dr. Mirjam Bon Klanjšček, Nada Brinovšek,
               Vesna Vervega, dr. Simona Kustec Lipicer od 11. do 13. ure, Irena Grošelj Košnik od
               14.30 dalje, Andreja Potočnik, Janja Sluga, Vojka Šergan do 15. ure, mag. Tanja Cink,
               mag. Andrej Šircelj, Franc Breznik, dr. Franc Trček od 12.30 dalje, dr. Matej Tašner
               Vatovec od 14. ure dalje, dr. Milan Brglez do 12. ure, dr. Mitja Horvat od 19. ure
               dalje, Danilo Anton Ranc do 14. ure in Branko Zorman.</p>
               <p>Vse prisotne lepo pozdravljam!</p>
               <p>Prehajamo na <title>13. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  UREDITVI LASTNIŠTVA JAVNIH CEST PO REDNEM POSTOPKU. </title>
               </p>
               <p>Predlog zakona je v obravnavo Državnemu zboru predložil Državni svet. V zvezi s tem
               predlogom zakona Odbor za infrastrukturo, okolje in prostor predlaga Državnemu zboru
               sprejetje sklepa, da predlog zakona ni primeren za nadaljnjo obravnavo.</p>
               <p>Besedo dajem predsedniku odbora gospodu Igorju Zorčiču za dopolnilno obrazložitev
               predloga sklepa.</p>
               <p>Izvolite, gospod Zorčič.</p>
            </sp>
            <sp xml:id="SDZ7-Redna-36-2017-12-13.sp2">

               <speaker>IGOR ZORČIČ (PS SMC):</speaker>

               <p>Spoštovani podpredsednik, hvala za besedo. Kolegice in kolegi, predstavniki
               Vlade!</p>
               <p>Odbor za infrastrukturo, okolje in prostor je na 35. seji 29. 11. 2017 kot matično
               delovno telo obravnaval Predlog zakona o ureditvi lastništva javnih cest, ki ga je
               Državnemu zboru v obravnavo po rednem postopku predložil Državni svet. V dopolnilni
               obrazložitvi je v imenu predlagatelja državni svetnik gospod Dušan Strnad izpostavil
               poglavitne rešitve, ki jih vsebuje predlog zakona. Poudaril je, da se je Državni svet
               odločil za vložitev predloga zakona, ker so občine deležne čedalje pogostejših
               pozivov, naj bolj intenzivno pristopijo k reševanju problematike kategoriziranih
               občinskih cest, ki potekajo preko zasebnih zemljišč; in poskrbijo za ureditev
               lastninskih razmerij ali izvzamejo zemljišča iz kategorizacije občinskih cest.
               Izpostavil je, da občine urejanju lastništva ne nasprotujejo, največjo težavo
               predstavlja pomanjkanje finančnih sredstev, celo za tekoče delo in investicije. Tista
               kmetijska zemljišča, ki so jih občine včasih imele v lasti in bi jih lahko uporabile
               za zamenjavo, pa je bilo treba prenesti na Sklad kmetijskih zemljišč in gozdov.</p>
               <p>Pri predstavitvi predloga zakona je sodeloval tudi župan občine Dol pri Ljubljani
               mag. Janez Tekavc, ki je v imenu 68 občin pobudnic dodal, da se s predlogom zakona
               rešuje problematika 23 tisoč kilometrov neodmerjenih in zemljiškoknjižno neurejenih
               kategoriziranih cest. Kot ključno rešitev predloga zakona pa je izpostavil določitev
               domneve priposestvovanja, in sicer na način, da se domneva, da je nepremičnina v
               javni lasti, če je na njej več kot 20 let zgrajena javna cesta. Poudaril je, da
               obstajajo primeri, ko nekdo desetletje ne izvršuje lastninske pravice na zemljišču,
               po katerem poteka cesta, in je celo pomagal pri njeni gradnji; zato po njegovem
               mnenju ni mogoče govoriti o razlastitvi, saj je lastnik svojo lastninsko pravico že
               zdavnaj opustil. Predstavnica Zakonodajno-pravne službe je povzela pripombe te službe
               iz pisnega mnenja. Na podlagi proučitve predloga zakona z vidika njegove skladnosti z
               Ustavo Republike Slovenije, pravnim sistemom in z zakonodajno-tehničnega vidika je
               poudarila, da predlagana ureditev, ki omogoča državi oziroma občini kot javnopravnemu
               subjektu in nosilcu oblasti neodplačno pridobitev lastninske pravice na temelju
               domneve priposestvovanja, nasprotuje temeljnemu konceptu dopustnega prisilnega posega
               v lastninsko pravico, ki se lahko izvede le proti nadomestilu in ima kot takšna
               razlastitvene učinke; vendar ne upošteva zahtev za ustavno dopusten poseg v
               lastninsko pravico v skladu z 69. členom Ustave Republike Slovenije.</p>
               <p>Poleg tega predlagana ureditev posega tudi v načelo zaupanja v pravo, ki je eno od
               načel pravne države in posamezniku zagotavlja, da mu država njegovega pravnega
               položaja ne bo poslabšala brez razloga, utemeljenega v prevladujočem javnem interesu.
               Izpodbijana ureditev namreč pomeni ex lege odvzem lastninske pravice kot posledica
               opustitve zakonitega ravnanja javnopravne osebe pri pridobivanju nepremičnin, na
               katerih se zgrajene javne ceste, in pomeni bistveno poslabšanje pravnega položaja
               vseh lastnikov nepremičnin, ki niso sklenili pravnega posla oziroma jim ni bila
               nepremičnina odvzeta s pravnomočno odločbo o razlastitvi. V razpravi so bili poslanci
               enotnega mnenja, da je problematika, ki se jo želi urediti s predlogom zakona,
               pereča, da gre za materijo, ki bi jo bilo treba začeti urejati že pred časom. V zvezi
               z vsebino predloga zakona pa so se strinjali z opozorili in pripombami
               Zakonodajno-pravne službe, ki v mnenju opozarja, da je rešitev, ki je predlagana v
               predlogu zakona, ustavno sporna. Posledično je bil predlagan sklep, da predlog zakona
               ni primeren za nadaljnjo obravnavo, ki je bil po končani razpravi in na glasovanju
               tudi sprejet z osmimi glasovi za in nobenim proti. Hvala lepa.</p>
            </sp>
            <sp xml:id="SDZ7-Redna-36-2017-12-13.sp3">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Za predstavitev stališča do predloga matičnega delovnega telesa dajem besedo
               predstavniku predlagatelja predloga zakona gospodu Dušanu Strnadu.</p>
            </sp>
            <sp xml:id="SDZ7-Redna-36-2017-12-13.sp4">

               <speaker>DUŠAN STRNAD:</speaker>

               <p>Hvala lepa za besedo. Lep pozdrav vsem skupaj v imenu Državnega sveta in tudi v mojem
               imenu!</p>
               <p>Večino razlogov, zaradi katerih se je Državni svet odločil, da predlaga ta zakon, je
               povedal že gospod predsedujoči odbora. Jaz bi dodal samo nekaj poudarkov, zakaj smo
               se mi odločili, da zakon vložimo. Dejstvo je, da so po trenutni zakonodaji postopki
               prenosa zemljišč prezamudni, prezapleteni in predragi za javna sredstva; zato so
               občine, pa tudi država ima tovrstne probleme, manj uspešne pri prenosu lastništva iz
               zasebnih v javne. To pomeni, da dosedanja zakonodaja očitno ni ustrezna, saj je
               problem še vedno velik in daleč od rešitve. Državni svet se je odločil za vložitev
               predloga tudi zato, ker smo si že več let prizadevali, da bi se zakonodaja
               spremenila, da bi se občinam in tudi državi dejansko omogočila ureditev lastništva.
               Ta problem, kot ste slišali, ni majhen. Gre za velik problem, za 23 tisoč kilometrov
               cest. Naš izračun je tudi za javna sredstva, če se po trenutnih cenah plačajo
               odškodnine, to pomeni čez milijardo evrov sredstev, ki jih bo pač treba zagotoviti v
               občinskih in državnem proračunu. Tega denarja občine trenutno seveda nimajo. Gre tudi
               za problem, ki ni od včeraj. Ta problem ima več desetletij dolgo brado. Od sedanjih
               občinskih svetov in županov pa se pričakuje, da ga bodo rešili v kratkem času, kar
               seveda očitno ni mogoče, čeprav obstaja volja in da mnogi to že počnemo. Vendar so
               težave, na katere naletimo, tako velike, da so preprosto nerešljive. Ko zadeva pride
               na sodišče, praviloma sodijo v korist zasebnih zemljišč; in tukaj so občine šibkejše.
               Tudi na ta problem vsa leta doslej opozarja Varuh človekovih pravic. V svojem
               poročilu tej tematiki nameni vsako leto veliko pozornosti in vsako leto vsi skupaj
               nekako obljubimo, da bomo to rešili; pa se zadeva ne premakne. S strani lastnikov
               zemljišč se pojavljajo posamezni neljubi primeri, grožnje. So tudi primeri, ko se je
               to že zgodilo, recimo da se kategorizirane ceste zaprejo. Pojavljajo se nerealno
               visoko zahteve po odškodninah, pogosto in največkrat pa celo neodzivnost in
               nezainteresiranost aktualnih lastnikov zemljišč, da se to uredi. Ne nepomembne
               težave, ki se pojavljajo, so težave zasebnih in javnih investitorjev, saj se od njih
               zahteva dostop do javne ceste. In če ta javna cesta ni javna, dejansko
               kategorizirana, se od njih pogosto zahteva pridobitev služnosti od tistih lastnikov,
               ki so dejanski lastniki. To je, milo rečeno, nedopustno in neodgovorno od nas, da se
               morajo investitorji s tem ukvarjati. Državni svet se s to problematiko ukvarja že ves
               zadnji mandat. Organizirali smo posvet na to temo v letu 2015, ki je bil izjemno
               dobro obiskan, eden bolje obiskanih s strani stroke, zainteresiranih lastnikov in
               tudi občin. Tam smo pripravili 23 predlogov, pobud in priporočil, kaj bi bilo treba
               storiti, kako naj se to reši, vendar se do danes ni zgodilo skoraj nič. Kot je bilo
               že rečeno, gospod Tekavc, ki je pripravil ta predlog zakona in ga je Državni svet
               posvojil soglasno, je pravnik. On je v obrazložitvi precej tehtno razložil, zakaj se
               je odločil za institut priposestvovanja, in ga tudi podkrepil. Samo še en stavek, če
               dovolite. Ker bo najbrž zakon zavrnjen, bi rad opozoril, da s tem težava ne bo
               rešena. Moramo se zavedati, da je problem ostal in da moramo najti ustrezne rešitve,
               da bi se lahko ta problem rešil. Hvala lepa.</p>
            </sp>
            <sp xml:id="SDZ7-Redna-36-2017-12-13.sp5">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Za predstavitev stališča do predloga matičnega delovnega telesa dajem besedo
               predstavniku Vlade gospodu mag. Klemnu Potisku.</p>
               <p>Izvolite.</p>
            </sp>
            <sp xml:id="SDZ7-Redna-36-2017-12-13.sp6">

               <speaker>MAG. KLEMEN POTISEK:</speaker>

               <p>Spoštovani poslanke in poslanci!</p>
               <p>Vlada Republike Slovenije nasprotuje Predlogu zakona o ureditvi lastništva javnih
               cest, ki ga je Državnemu zboru predložil Državni svet. Vlada predlogu nasprotuje, saj
               meni, da je v pretežnem delu neskladen z Ustavo Republike Slovenije. Sicer se
               strinja, da je neurejeno zemljiškoknjižno stanje zemljišč, na katerem so zgrajene
               javne ceste, pereča problematika in da jo je treba rešiti, na kar Vlada in pristojna
               ministrstva že dolgo opozarjajo. S tega vidika je razumljiva pobuda Državnega sveta,
               vendar Vlada omenjenega predloga ne more podpreti zaradi ustavnopravnih razlogov.
               Mnenje Vlade je, da je treba za obravnavano področje nujno upoštevati ustavno sodno
               prakso. Poenostavljanje postopkov oziroma pogojev za urejanje lastninske pravice
               države oziroma občin v nasprotju z jasnimi stališči Ustavnega sodišča Republike
               Slovenije ne prispeva k ureditvi tega stanja. Enake rešitve, kot jih predlaga Državni
               svet, je že imel Zakon o javnih cestah, Ustavno sodišče pa je določbo, ki je
               omogočala poenostavljeno vknjižbo, razveljavilo zaradi neskladnosti z Ustavo. To
               problematiko je treba urediti le tako, kot je že večkrat odločilo Ustavno sodišče, in
               sicer s sklenitvijo pogodbe ali v postopku razlastitve, pri čemer ima lastnik
               zemljišča pravico do odškodnine v skladu z zakonom. Vlada meni, da predlagani zakon
               za urejanje problematike ni potreben, saj so ukrepi in postopki za urejanje
               stvarnopravnih razmerij javnih cest že ustrezno urejeni v veljavni zakonodaji.
               Hvala.</p>
            </sp>
            <sp xml:id="SDZ7-Redna-36-2017-12-13.sp7">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Gospod Danilo Anton Ranc bo predstavil stališče Poslanske skupine Stranke modernega
               centra.</p>
               <p>Izvolite.</p>
            </sp>
            <sp xml:id="SDZ7-Redna-36-2017-12-13.sp8">

               <speaker>DANILO ANTON RANC (PS SMC):</speaker>

               <p>Spoštovani podpredsednik Državnega zbora, spoštovani predstavniki Vlade, spoštovani
               poslanke in poslanci!</p>
               <p>Predlog zakona o ureditvi lastništva javnih cest se obravnava na pobudo Državnega
               sveta. Predlagatelj utemeljuje, da želi s predlaganimi rešitvami urediti problematiko
               kar 23 tisoč kilometrov neodmerjenih in zemljiškoknjižno neurejenih kategoriziranih
               cest. Predlog zakona naj bi omogočil sistemsko saniranje pravnega položaja, ko država
               in občine že desetletja zagotavljajo in vzdržujejo javne ceste, ki jim
               zemljiškoknjižni lastniki vse do danes niso nasprotovali, čeprav so zgrajene po
               zemljiščih, ki so formalno vknjižena na posameznike in ne na Republiko Slovenijo ter
               občine. V Poslanski skupini Stranke modernega centra se strinjamo, da gre v tem
               primeru neurejenega zemljiškoknjižnega stanja zemljišč, na katerih so zgrajene javne
               ceste, za zelo kompleksno področje, ki zahteva ustrezne rešitve. Kljub temu pa
               rešitve, ki jo predlaga Državni svet, ne moremo podpreti, saj je besedilo predloga
               zakona z več vidikov nesprejemljivo, in sicer zaradi resnih razlogov ustavnopravne
               presoje.</p>
               <p>Pripombe pristojne Zakonodajno-pravne službe, Vlade in resornega ministrstva se
               pretežno nanašajo na morebitno protiustavnost tako imenovanega priposestvovanja.
               Zakonske rešitve bi namreč omogočile državi oziroma občini neodplačno pridobitev
               lastninske pravice na temelju domneve priposestvovanja, to pa predstavlja neposreden
               poseg v lastninsko pravico, ki bi se sicer lahko izvedla le proti nadomestilu. Na ta
               način bi dosegli razlastitvene učinke, vendar ne na način, kot ga dopušča 69. člen
               Ustave. Poleg tega predlagana rešitev posega tudi v načelo zaupanja v pravo, ki je
               eno od načel pravne države, 2. člen Ustave, in posamezniku zagotavlja, da država
               njegovega pravnega položaja ne bo poslabšala brez razloga, utemeljenega v
               prevladujočem javnem interesu, ter v načelo enakosti pred zakonom, drugi odstavek 14.
               člena Ustave, saj uvaja razlikovanje med lastniki nepremičnin, na katerih so zgrajene
               javne ceste. V Poslanski skupini Stranke modernega centra predloga zakona ne
               podpiramo, ker menimo, da je predlog zakona v pretežnem delu v neskladju z Ustavo
               Republike Slovenije, zato bomo podprli sklep, da Predlog zakona o ureditvi lastništva
               javnih cest ni primeren za nadaljnjo obravnavo. Hvala lepa.</p>
            </sp>
            <sp xml:id="SDZ7-Redna-36-2017-12-13.sp9">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Marjana Kotnik Poropat bo predstavila stališče Poslanske skupine Demokratične
               stranke upokojencev Slovenije.</p>
               <p>Izvolite.</p>
            </sp>
            <sp xml:id="SDZ7-Redna-36-2017-12-13.sp10">

               <speaker>MARJANA KOTNIK POROPAT (PS DeSUS):</speaker>

               <p>Spoštovani podpredsednik Državnega zbora, spoštovani predstavniki Vlade, predstavnik
               Državnega sveta ter poslanke in poslanci!</p>
               <p>V Desusu se strinjamo z mnenjem Zakonodajno-pravne službe, z mnenjem Vlade in večine
               razpravljavcev na seji Odbora za infrastrukturo, da je Predlog zakona o ureditvi
               lastništva javnih cest v pretežnem delu neskladen z Ustavo Republike Slovenije. Se pa
               z ostalimi strinjamo tudi v tem, da je neurejeno zemljiškoknjižno stanje zemljišč, na
               katerih so zgrajene javne ceste, dolgoletna in pereča problematika, s katero se
               srečujejo občine in tudi država. Dejstvo je, da ti problemi izhajajo še iz
               sistemskega obdobja družbene lastnine, ko zemljiškoknjižnemu urejanju lastništva
               zemljišč, po katerih potekajo javne ceste, ni bila posvečena potrebna pozornost. Tako
               so se številne občinske ceste gradile tako, da v zvezi z zemljišči ni bila sklenjena
               niti pogodba niti ni bil uveden postopek razlastitve, temveč se je večina teh zadev
               uredila kar z ustnimi dogovori ali izjavami v postopkih pridobivanja gradbenih
               dovoljenj, brez plačila odškodnine. V zemljiško knjigo pa se lastninska pravica
               občine ni vpisovala, saj ni bilo ustrezne listine za vpis, kot je na primer pogodba
               ali odločba razlastitvenega organa.</p>
               <p>Prav zaradi dolgotrajnosti te problematike nam je žal, da so predlagane rešitve
               neustavne, kar potrjuje tudi ustavna sodna praksa. Obenem je treba spomniti še na to,
               da je enake rešitve, ki jih predlaga Državni svet, vseboval že Zakon o javnih cestah
               iz leta 1997. Ustavno sodišče pa je nato leta 2002 določbo, ki je omogočala
               poenostavljanje vknjižbe, zaradi neskladja z Ustavo razveljavilo. Zaenkrat se ta
               problematika rešuje tako, kot je že večkrat določilo Ustavno sodišče, in sicer s
               sklenitvijo pogodbe ali v postopku razlastitve, pri čemer ima lastnik zemljišča
               pravico do odškodnine v skladu z zakonom. V Poslanski skupini Desus menimo, da se bo
               treba pošteno potruditi, vse vpletene strani bodo morale stakniti glave in najti
               zakonsko rešitev, ki ne bo ustavno sporna. Na koncu naj povem, da bomo v Poslanski
               skupini Desus podprli sklep, da predlog zakona ni primeren za nadaljnjo obravnavo.
               Hvala lepa.</p>
            </sp>
            <sp xml:id="SDZ7-Redna-36-2017-12-13.sp11">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Jan Škoberne bo predstavil stališče Poslanske skupine Socialnih
               demokratov.</p>
               <p>Izvolite.</p>
            </sp>
            <sp xml:id="SDZ7-Redna-36-2017-12-13.sp12">

               <speaker>JAN ŠKOBERNE (PS SD):</speaker>

               <p>Najlepša hvala, spoštovani gospod podpredsednik. Spoštovani državni sekretar,
               kolegice in kolegi!</p>
               <p>Seveda ni nobenega dvoma, da bo treba v prihodnje bistveno bolj učinkovito kot do
               zdaj urejati problematiko neurejenosti lastniških razmerij na nepremičninah, kjer so
               zgrajene javne ceste in poti. Najbrž se vsi zavedamo, da ta rešitev ne bo prišla na
               mizo jutri. Prav zaradi tega ob pozitivni pobudi Državnega sveta, ki jo pozdravljamo
               tudi zaradi tega, ker Državni svet bolj poredko uporablja svojo ustavno pristojnost,
               razmišljamo v Poslanski skupini Socialnih demokratov v smer, da bi ob tako
               kompleksnem in zahtevnem vprašanju veljalo uporabiti instrument predhodnega
               zakonodajnega postopka v okviru pristojnega državnozborskega odbora. Na ta način bi
               bržkone lažje prišli do rešitve, ki ne bi bila potencialno tako zelo ustavno sporna
               in ki ne bi posegala v temeljne lastninske pravice, ki so po Ustavi, ki je trenutno
               veljavna, vendarle svete. Zato je pomembno poudariti, da neodplačna pridobitev
               lastninske pravice zgolj na podlagi domneve o priposestvovanju ne more biti nekaj,
               kar bi bilo mogoče spregledati, zato bomo v Poslanski skupini Socialnih demokratov
               temu zakonu nasprotovali. Podprli bomo sklep, da ni primeren za nadaljnjo obravnavo,
               v upanju, da se postopek reševanja tega zapleta tu ne bo ustavil in da bo morda
               izkoriščen drugi postopkovni okvir za rešitev tega kompleksnega vprašanja. Hvala
               lepa.</p>
            </sp>
            <sp xml:id="SDZ7-Redna-36-2017-12-13.sp13">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Zvonko Lah bo predstavil stališče Poslanske skupine Nove Slovenije –
               krščanskih demokratov.</p>
               <p>Izvolite.</p>
            </sp>
            <sp xml:id="SDZ7-Redna-36-2017-12-13.sp14">

               <speaker>ZVONKO LAH (PS NSi):</speaker>

               <p>Hvala lepa, podpredsednik. Kolegice in kolegi!</p>
               <p>Državni svet kot predlagatelji zakona med cilji predloga zakona navaja ureditev
               problema neurejenih lastninskih razmerij na nepremičninah, na katerih so zgrajene
               javne ceste, javne poti in nekategorizirane ceste, ki se uporabljajo za javni cestni
               promet. To naj bi uredili s poenostavitvijo postopka za ureditev lastniških razmerij
               na nepremičninah, na katerih so zgrajene javne ceste. Ker imamo v Sloveniji kar 23
               tisoč kilometrov neodmerjenih in zemljiškoknjižno neurejenih kategoriziranih cest,
               naj bi predlog zakona omogočil, da se sistemsko sanira pravni položaj, ko država in
               občina že desetletja zagotavljajo in vzdržujejo javne ceste, ki jim zemljiškoknjižni
               lastniki zemljišč vse do danes niso nasprotovali, čeprav so zgrajene po zemljiščih,
               ki so formalno pisana na posameznike in ne na Republiko Slovenijo ali občino. Ni malo
               primerov, ko imamo v občinah prekopane ceste, ker se občina in zemljiškoknjižni
               lastnik ne moreta dogovoriti za ureditev stanja. V Poslanski skupini Nove Slovenije
               ocenjujemo, da bo takih primerov vsako leto več, ker nepremičnine prehajajo iz roda v
               rod. Mlajši ljudje so glede svojih pravic veliko bolj poučeni, zato menimo, da je
               treba celovito pristopiti k reševanju te problematike. V Poslanski skupini Nove
               Slovenije se zavedamo, da je treba urediti lastništvo vseh neodmerjenih in
               zemljiškoknjižno neurejenih javnih cest, vendar ne na tak način, kot ga je predlagal
               Državni svet. V naši poslanski skupini zagovarjamo pravno državo in s tem spoštovanje
               pravic vseh državljanov. Bistveni element stvarnega prava je narava lastnine, to je
               lastninske pravice. Klasično stvarno pravo temelji na zasebni lastnini, to je na
               pravici posameznika uporabljati stvar, kot hoče, brez skoraj vsakršnih omejitev. Po
               našem mnenju lastniki parcel, na katerih so v preteklosti zgradili javne ceste, niso
               mogli oziroma ne morejo svoje zasebne lastnine uporabljati in z njo razpolagati, zato
               menimo, da je treba tem lastnikom omogočiti pravično odškodnino. Po predlaganem
               zakonu temu ni tako, ker predlagatelj predvideva institut priposestvovanja za
               nepremičnine, na katerih so zgrajene javne ceste več kot 20 let, in možnost
               zemljiškoknjižnega lastnika, da zahteva odkup nepremičnine za tiste nepremičnine, na
               katerih so zgrajene javne ceste manj kot 20 let.</p>
               <p>V Poslanski skupini Nove Slovenije pozdravljamo to pobudo in ta predlog Državnega
               sveta, da je to zelo velik problem. Nikakor pa se ne moremo strinjati s tem, kot
               pravi vlada, da je to že sedaj urejeno; kar evidentno ni. In to kaže vso bedo naše
               državne administracije. Ta problem je treba rešiti nemudoma. Težko ga je rešiti čez
               noč, to se zavedamo vsi, tudi vsi župani. Vendar je treba predlagati tak zakon, da bo
               najprej izkazan javni interes, da je možno tiste lastnike, ki nočejo prevzeti
               odškodnine ali podpisati, da gre to v javno korist, razlastiti; in sicer po kratkem,
               nujnem postopku, ter da dobijo pravično odškodnino. Zato je treba sprejeti tako
               zakonodajo. In če bo vlada še naprej trdila, da je to urejeno, kar vsekakor ni, mi v
               poslanski skupini pričakujemo, da bo vlada to stvar vzela resno in pripravila zakon.
               Ampak očitno ne, zato bomo v Poslanski skupini Nove Slovenije poskušali skupaj z
               združenji občin, župani in Državnim svetom pripraviti zakon, ki bo omogočil pravično
               odškodnino in ureditev te problematike v doglednem času. Temu zakonu nismo
               nasprotovali na seji odbora in tudi danes mu ne bomo; ne moremo ga pa tudi potrditi.
            </p>
            </sp>
            <sp xml:id="SDZ7-Redna-36-2017-12-13.sp15">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Franc Trček bo predstavil stališče Poslanske skupine Levica.</p>
            </sp>
            <sp xml:id="SDZ7-Redna-36-2017-12-13.sp16">

               <speaker>DR. FRANC TRČEK (PS Levica):</speaker>

               <p>Hvala za besedo. Lep pozdrav vsem skupaj!</p>
               <p>V Sloveniji imamo več kot 23 tisoč kilometrov kategoriziranih cest, neodmerjenih ali
               zemljiško neurejenih. Gre za javne ceste, ki že desetletja potekajo po zasebnih
               zemljiščih, uporabljamo pa jih vsi, saj so del javne prometne infrastrukture. Da bi
               zemljišča, po katerih tečejo te ceste, prešla v javno last občin ali države,
               zakonodaja pozna dva mehanizma – odkup in/ali razlastitev. Ker pa je človeški pohlep
               nenasiten in pravica do zasebne lastnine varovana kot sveta krava, se problem
               ureditve lastništva javnih cest že desetletja ne premakne z mrtve točke. Lastniki
               zahtevajo nerazumno visoke odškodnine, zaradi katerih je postopek odkupa nemogoč. Ko
               pa občine poskušajo z razlastitvami, se stvar zatakne, ko pride do odločanja na
               Ustavnem sodišču. Le-to namreč od leta 2011 naprej nenehno postavlja pravico do
               zasebne lastnine pred javni interes in razveljavlja občinske odloke. Ti morajo biti
               predhodno sprejeti kot podlaga začetka razlastitvenih postopkov, kar vemo. Vlada to
               že dolgo od strani opazuje – ne le ta vlada, tudi vlade pred njo – in ne naredi se
               ničesar, da bi se stvari uredile. Še več, občinam se grozi s sankcijami, tudi z
               razpustitvijo občinskih svetov in razrešitvijo županov, če ne bodo aktivnejše urejale
               lastninske razmere na zemljiščih, čez katera potekajo javne ceste. Očitno pa je, da
               ni kriva neaktivnost občin, neaktivnost lokalne samouprave, kriv je slab pravni
               okvir, znotraj katerega občine to lahko počnejo.</p>
               <p>V Levici se nikakor ne moremo strinjati, da je pravica do zasebne lastnine
               pomembnejša od javnega interesa. Zasebna lastnina je stvar posameznih lastnikov,
               medtem ko je javni interes izkazan na ravni družbe kot celote. Ustavno sodišče pravi,
               da s sklicevanjem na javno korist ni mogoče upravičevati kaznovanja tistih, ki se z
               izvrševanjem in uživanjem svoje lastninske pravice ne podrejajo neustavnemu stanju.
               In zdaj pridemo do ključnega ideološkega vprašanja. Tu se pojavlja vprašanje, kakšno
               lastninsko pravico lahko sploh nekdo izvršuje in uživa na zemlji, čez katero teče
               javna cesta. Dejstvo je, da gre tu za mrtvo lastnino, od katere lastnik nima neke
               pretirane koristi. Zato je prav, da se lastništvo te zemlje prenese na občino oziroma
               državo. In to je tudi razlog, da v Levici zakon načeloma podpiramo in sklepa o
               neprimernosti zakona za nadaljnjo obravnavo ne bomo podprli. Glavni očitek zakonu je,
               da nedopustno posega v pravico do zasebne lastnine, ki jo zagotavlja Ustava. In tu v
               bistvu tiči srž problema ne samo tega zakona, ampak celotnega družbenega reda.
               Socialisti se zavzemamo za odpravo tovrstne lastnine; in tu poudarjam, zasebne
               lastnine. Tu seveda ne gre za osebno lastnino, ki jo ljudje potrebujemo zato, da z
               njo zadovoljujemo lastne potrebe; gre za lastnino, ki v veliki meri temelji na
               trgovini, na trgovanju. Premisa osebne lastnine je, da ima vsak to, kar potrebuje.
               Osebna lastnina predstavlja tisto lastnino, ki jo ljudje uporabljamo za in v
               vsakdanjem življenju in jo za življenje pogosto tudi nujno potrebujemo. Premisa
               zasebne lastnine pa je pogosto ta, da ima nekdo nekaj, kar nekdo drug potrebuje; a mu
               je bilo to ali onemogočeno ali pa celo odvzeto. V družbi, ki temelji na
               zasebnolastninskih pravicah, imajo večjo moč ljudje, ki nakopičijo več reči, ki jih
               drugi potrebujejo, a ne morejo priti do njih. Kaj sledi iz tega? Iz tega sledi, da
               imajo večji nadzor nad tem, kaj drugi dojemajo kot potrebe ali želje; navadno večji
               nadzor v interesu večanja lastnega profita. To je temelj kapitalizma, temelj nasilja
               sistema, ki je vir večine tegob 90 % ljudi na svetu, ki razpolagajo zgolj s skromno
               osebno lastnino. Zato je treba pravico do zasebne lastnine v Ustavi Republike
               Slovenije nadomestiti s pravico do osebne lastnine. In to, kar sem govoril, se nanaša
               na minimalne plače in na moje omice v Mariboru s prenizkimi penzijami, na deložacije
               in na vrsto politik, ki jih Slovenija nima, vključno s politikami za mlajše od 40
               let. Hvala za besedo.</p>
            </sp>
            <sp xml:id="SDZ7-Redna-36-2017-12-13.sp17">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>O predlogu sklepa, da predlog zakona ni primeren za nadaljnjo obravnavo, bomo
               odločali jutri, 14. decembra 2017, v okviru glasovanj.</p>
               <p>S tem prekinjam 13. točko dnevnega reda.</p>
               <p>Prehajamo na <title>21. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  DOPOLNITVAH ZAKONA O PREVOZIH V CESTNEM PROMETU. </title>
               </p>
               <p>Predlog zakona je v obravnavo Državnemu zboru predložila skupina 19 poslank in
               poslancev s prvopodpisanim gospodom Jožetom Tankom. V zvezi s tem predlogom zakona je
               skupina 19 poslank in poslancev s prvopodpisanim gospodom Jožetom Tankom zahtevala,
               da Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavniku predlagatelja
               gospodu Žanu Mahniču.</p>
            </sp>
            <sp xml:id="SDZ7-Redna-36-2017-12-13.sp18">

               <speaker>ŽAN MAHNIČ (PS SDS):</speaker>

               <p>Hvala za besedo, podpredsednik. Spoštovani gospod državni sekretar, kolegice poslanke
               in poslanci!</p>
               <p>Pred 14 dnevi sem se mudil na obisku v Bruslju, kjer smo imeli srečanje mladih
               poslancev nacionalnih parlamentov Evropske ljudske stranke. Ko sem prišel na
               letališče, se mi je mudilo na sestanek, zato sem imel samo 2 možnosti, ali čakati
               približno dobrih 20 minut na taksi in plačati dobrih 40 evrov, da me pelje v center;
               ali pa preko mobilne aplikacije naročiti Uber, kjer sem čakal točno 3 minute in za
               prevoz do centra plačal 23 evrov. Da bi šel na avtobus ali na vlak, ni prišlo v
               poštev, ker se mi je mudilo v center. Zakaj to govorim? Ker govorimo o delitveni
               ekonomiji. V Slovenski demokratski stranki predlagamo, da vrata delitveni ekonomiji
               odpremo tudi v Sloveniji. Za kaj gre? Gre za to, da lahko ti svojo zasebno lastnino
               uporabiš v tržne oziroma komercialne namene. Zaradi tega predlagamo spremembo Zakona
               o prevozih v cestnem prometu. Danes obstajajo številne platforme, preko katerih lahko
               svojo zasebno lastnino ponudiš na trgu kot storitev. Ena od teh zasebnih lastnin je
               zagotovo prevozno sredstvo. V tem državnem zboru smo se že velikokrat pogovarjali o
               stanju v cestnem prometu. In ena od rešitev za to je tudi predlog, ki ga predlagamo v
               Poslanski skupini Slovenske demokratske stranke. Verjetno ste vsi slišali za podjetje
               Uber, za to platformo, ki je posrednik oziroma na nek način organizator prevozov med
               posamezniki v nekaterih državah, nekje pa tudi med podjetji in posameznikom. Zaradi
               tega v Slovenski demokratski stranki predlagamo spremembo zakona v tej smeri, da
               spreminjamo 1. člen in zadevo opredeljujemo tako, da določbe tega zakona ne veljajo
               za posredovanje prevoza med fizičnimi osebami ali med podjetjem z licenco in fizično
               osebo. Nadalje dajemo tudi nekatere pogoje oziroma zaostrujemo stvar v tej smeri, da
               teh prevozov ne bi smeli opravljati vozniki začetniki, to so mladi vozniki, da bi
               morali imeti zavarovane tudi sopotnike in da teh prevozov ne smejo opravljati tisti,
               ki imajo kazenske točke. To je predlog, ki ga dajemo v prvo branje.</p>
               <p>Glede na pogovore, ki sem jih imel z nekaterimi poslanci tudi zunaj naše stranke, smo
               nekako prišli do tega, da bi bilo treba v drugem branju, če bi prišlo do tega,
               predlog zakona verjetno popraviti v tej smeri, da bi za začetek zadevo še malo bolj
               zaostrili oziroma da bi za začetek omogočili to platformo Uber samo za posredovanje
               prevoza med podjetjem z licenco in fizičnimi osebami; ne vsemi fizičnimi osebami,
               ampak samo s podjetjem z licenco in fizičnimi osebami. Tukaj je tudi vprašanje
               smiselnosti zaostritve glede kazenskih točk, kajti vemo, za kakšne prekrške se dobi
               kazenske točke. Mi menimo, da bi s tem predlogom odprli nekaj novega, da bi stopili v
               korak s časom, da ne moremo več zapirati oči pred modernizacijo. Tukaj so seveda še
               druge platforme. Velika večina tukaj pozna tudi Airbnb, o kateri je bilo predvsem v
               zadnjem času veliko govora. Kar je najbolj pomembno, pa so očitki, ki bodo verjetno
               prišli s strani nekaterih poslancev, poslanskih skupin, kaj se dogaja v tujini, da je
               Uber izkoriščevalski in tako naprej. Zadeva bi bila pregledna, in sicer na način, da
               bi se podjetje Uber povezalo s strežniki Finančne uprave, da bi točno vedeli, koliko
               prevozov je bilo opravljenih in kakšne so bile cene. In da bi za Uber in ostale
               platforme, ki bi morebiti prišle v Slovenijo, vozili na način, da se plačuje vse
               davke in prispevke. Nekdo, ki želi voziti za Uber, bi bil po tem predlogu, če bi ga
               spremenili v to smer, lahko nekdo z licenco, če rečemo direktno – taksist. S tem
               predlogom smo šli v tej smeri, da ne bi povzročili preglavic taksistom, pač pa da bi
               spodbujali zdravo konkurenco, ki pa je v Sloveniji danes še kako potrebna. Hvala
               lepa.</p>
            </sp>
            <sp xml:id="SDZ7-Redna-36-2017-12-13.sp19">

               <speaker>PODPREDSEDNIK PRIMOŽ HAINZ:</speaker>

               <p>Za uvodno obrazložitev mnenja dajem besedo predstavniku Vlade, državnemu sekretarju
               na Ministrstvu za infrastrukturo mag. Klemnu Potisku.</p>
               <p>Izvolite.</p>
            </sp>
            <sp xml:id="SDZ7-Redna-36-2017-12-13.sp20">

               <speaker>MAG. KLEMEN POTISEK:</speaker>

               <p>Spoštovani poslanke in poslanci!</p>
               <p>Vlada Republike Slovenije meni, da Predlog zakona o dopolnitvah Zakona o prevozih v
               cestnem prometu, ki ga je Državnemu zboru Republike Slovenije predložila skupina
               poslancev s prvopodpisanim Jožetom Tankom, ni primeren za nadaljnjo obravnavo, ker ne
               zagotavlja enakopravnega dostopa do trga dela, izkrivlja konkurenco na področju
               opravljanja javnega prevoza potnikov in ne omogoča učinkovitega nadzora. Določbe
               Zakona o prevozih v cestnem prometu ne bi veljale za posredovanje prevozov med
               fizičnimi osebami ali med fizičnimi osebami in podjetji ob pogoju, da mora posrednik
               zagotoviti, da bodo prevoz opravljala podjetja, ki lahko opravljajo dejavnost po tem
               zakonu, ali fizične osebe, ki imajo v času prevoza nezgodno zavarovane potnike v
               vozilu, nimajo izrečenih kazenskih točk po predpisih o varnosti cestnega prometa in
               niso vozniki začetniki po veljavnem Zakonu o voznikih. Predlog poslancev ne rešuje
               celovite problematike možnosti najema vozila z voznikom in omogoča možnost
               opravljanja prevoza na podlagi tako imenovane aplikacije UberPOP, kar pomeni, da
               lahko prevoze izvaja vsakdo. Ta možnost se je v do sedaj v večini držav Evropske
               unije pokazala kot neustrezna rešitev. Predlog prav tako ne ureja sprememb na
               področju opravljanja taksi prevozov, ki so nujne, ko se uvaja možnost najema vozila z
               voznikom s pomočjo novih tehnologij, da se zagotovi enakopravni dostop do trga dela
               pri obeh oblikah prevoza potnikov.</p>
               <p>Predlog zakona tudi ne zagotavlja, da bi se podatki, ki jih pridobivajo ponudniki
               storitev preko sodobnih informacijskih platform, neposredno posredovali v Nacionalni
               center za upravljanje prometa, kjer postavljamo sistem za vodenje in upravljanje
               prometa v Republiki Sloveniji. Ta bo temeljil prav na trenutnih podatkih o poteku in
               izvajanju prometa ter bo informacijo o aktualnem dogajanju v prometu zagotavljal vsem
               pristojnim družbam v Republiki Sloveniji. Predlog zakona ne zagotavlja možnosti
               nadzora nad izvajalci z vidika delovne in davčne zakonodaje ter tudi ni usklajen z
               Zakonom o prevoznih pogodbah v cestnem prometu, ki urejajo pogodbeni odnos med
               naročnikom prevoza in prevoznikom. V skladu s tem zakonom mora prevoznino prevozniku
               plačati potnik. Če bi v tem razmerju dodatno uvedli posrednike, bi morali prilagoditi
               tudi Zakon o prevoznih pogodbah v cestnem prometu. Hvala.</p>
            </sp>
            <sp xml:id="SDZ7-Redna-36-2017-12-13.sp21">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Prehajamo na predstavitev stališč poslanskih skupin.</p>
               <p>Gospod Igor Zorčič bo predstavil stališče Poslanske skupine Stranke modernega
               centra.</p>
               <p>Izvolite.</p>
            </sp>
            <sp xml:id="SDZ7-Redna-36-2017-12-13.sp22">

               <speaker>IGOR ZORČIČ (PS SMC):</speaker>

               <p>Hvala lepa. Še enkrat lep pozdrav!</p>
               <p>V Strategiji razvoja prometa v Republiki Sloveniji do leta 2030, ki je bila sprejeta
               leta 2015, je vizija prometne politike opredeljena kot zagotavljanje trajnostne
               mobilnosti prebivalstva in oskrbe gospodarstva. Beseda trajnostni se nanaša na
               učinkovito delovanje prometnega sistema, ki deluje v presečišču okoljskega,
               socialnega in ekonomskega vidika. Če za namene obravnave zakona, ki ga imamo na
               mizah, izpustimo tisti del vizije prometne politike, ki se nanaša na oskrbo
               gospodarstva, in se osredotočimo na tisti del vizije, ki omenja zagotavljanje
               trajnostne mobilnosti prebivalstva, lahko ugotovimo, da je v tem delu poudarek vizije
               v strategiji na javnem potniškem prometu, ki pa svoje razvojne možnosti gradi na
               intermodalnosti in integraciji z drugimi oblikami prometa. Klasični subvencionirani
               javni prevozi na pol praznih avtobusov in na pol praznih vlakov ne morejo uresničiti
               vizije o trajnostni mobilnosti prebivalstva, zato je ob spodbujanju razvoja
               integriranega javnega potniškega prometa in ob intermodalnosti treba spodbujati tudi
               razvoj različnih vrst prevozov. V Stranki modernega centra ocenjujemo, da razvoj
               internetnih platform in tudi tako imenovane delilne ekonomije s storitvami, kot jih
               zagotavlja na primer družba Uber, lahko predstavlja osnovo za trajnostno mobilnost v
               okviru sprejete strategije razvoja prometa. Če želimo prebivalce spodbujati na primer
               k vožnji z vlakom, je treba zagotoviti čim bolj razpoložljiv in zanesljiv prevoz od
               doma do železniške postaje, ki je žal zagotovljen le potnikom v večjih urbanih
               središčih, bistveno manj pa v manjših krajih, kjer se prebivalstvo lahko poslužuje le
               lastnega prevoza ali pa taksi prevozov.</p>
               <p>Prevoz preko sistema Uber bi torej lahko bila takšna razpoložljiva, zanesljiva in
               tudi cenovno ugodna oblika prevoza, ki bi lahko pomembno vplivala na razvoj prometa v
               Republiki Sloveniji. Pa vendar ugotavljamo, da to podjetje vsega, česar si želimo in
               kar potrebujemo, še ne zagotavlja in bi z nepremišljeno spremembo zakonodaje zaradi
               novih oblik prevozov, organiziranih preko spletnih platform, lahko prišlo do več
               težav, kot jih imamo predvidenih za reševanje v Strategiji razvoja prometa v
               Republiki Sloveniji. Iz tujine, kjer deluje omenjeno podjetje, namreč prihajajo
               večkrat negativne novice o številnih sporih na sodiščih, pred upravnimi organi in
               drugimi organi, ki se odvijajo zaradi poslovanja te družbe in ki v grobem nekako
               pomenijo nekakšno izkrivljanje konkurence nasproti taksi prevozom, kot ga je že
               omenila Vlada v svojem stališču.</p>
               <p>V Stranki modernega centra se zato strinjamo z nekaterimi pomisleki Vlade, ki
               naslavlja določena odprta vprašanja v zvezi z implementacijo takšnih prevozov v
               Republiki Sloveniji. Strinjamo se tudi s tem, da predlagana rešitev omogoča
               neenakopraven dostop do trga dela, izkrivlja konkurenco na področju opravljanja
               javnega prevoza potnikov in ne omogoča učinkovitega nadzora nad to vrsto prometa;
               niti nadzora, ki se tiče delovne zakonodaje, niti nadzora, ki se tiče davčne
               zakonodaje. Seveda to ne pomeni, da je treba pobude za takšen promet, ki je, kot je
               bilo že rečeno uvodoma, lahko zelo perspektiven, zatreti v kali; vendarle takšno
               besedilo, kot je predlagano v zakonu, po naši oceni zaenkrat ni primerno oziroma ni
               takšno, da bi bilo deležno naše podpore. Zato bomo v naši poslanski skupini stremeli
               k rešitvam, ki bi hkrati omogočile delovanje takšnih platform, pa vendarle primerno
               in tudi v skladu s prakso v tujini odgovarjale na vsa vprašanja, ki so bila danes že
               izpostavljena s strani Vlade in katerim se, kot že rečeno, pridružujemo. Hvala
               lepa.</p>
            </sp>
            <sp xml:id="SDZ7-Redna-36-2017-12-13.sp23">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Ljubo Žnidar bo predstavil stališče Poslanske skupine Slovenske demokratske
               stranke.</p>
               <p>Izvolite.</p>
            </sp>
            <sp xml:id="SDZ7-Redna-36-2017-12-13.sp24">

               <speaker>LJUBO ŽNIDAR (PS SDS):</speaker>

               <p>Spoštovani predstavniki ministrstva, spoštovani kolegice in kolegi!</p>
               <p>V lanskem septembru je podpredsednik slovenske Vlade gospod minister Boris
               Koprivnikar s predstavniki Uberja v San Franciscu podpisal pismo o nameri. V pismu so
               zapisali, da Uberjeve storitve bogatijo delujoče ekosisteme urbane mobilnosti, da je
               storitev varna, zanesljiva in cenovno dostopna ter da so glavni zmagovalci
               uporabniki. Vsi smo razumeli ta podpis kot podlago za vstop Uberja na slovenski trg.
               Dejansko pa se od podpisa do danes ni zgodilo nič. Vse od podpisa skupnega pisma o
               nameri se čaka na konkretne korake, s katerimi bi slovenska vlada začela uresničevati
               lastne zaveze na področju digitalne preobrazbe in sodelovalnega gospodarstva. Z
               vstopom Uberja na slovenski trg bi uporabniki dobili hitrejšo in cenovno ugodnejšo
               prevozno storitev. Uber bi na primer bil tudi dobrodošla novost v Ljubljani, kjer trg
               taksijev deluje dobro; Uber pa bi pocenil storitve oziroma klasične taksije spodbudil
               k izboljšanju storitev. Dodatna oblika prevoza, kot je najem vozila z voznikom, bi
               omogočila tudi nastanek novih podjetij. Uber pa bi bil zelo dobrodošel v manjših
               slovenskih krajih, kjer ni stalne taksi službe. V Združenih državah Amerike se Uber
               zelo pogosto uporablja za zdravstvene prevoze pacientov, da pridejo brez težav do
               zdravnika, ter tudi za izvajanje storitev prevoza, ki jih direktno pri njih naročajo
               bolnišnice.</p>
               <p>Na Ministrstvu za infrastrukturo do danes niso pripravili nobene zakonske podlage, da
               bi se taka oblika prevoza v Sloveniji omogočila; niti ni nobenih informacij, ali
               ministrstvo sploh bo realiziralo vladne dogovore in obljube. Tudi predsednik Vlade je
               na ustno poslansko vprašanje 17. 10. 2016 glede dogovora, podpisa in uvedbe Uberja
               odgovoril sledeče: »Ministrstvo, ki se pri nas ukvarja z razvojnimi rešitvami …, tudi
               sam sem bil zraven na obisku v Ameriki, ko smo se pogovarjali o digitalnem razvoju
               Slovenije, o digitalizaciji Slovenije, o Sloveniji kot referenčni državi na tem
               področju. Ministrstvo za javno upravo in minister Koprivnikar ima tu opredeljene
               pristojnosti, ima pa tudi vlogo koordinatorja vladnih aktivnosti na področju
               digitalne transformacije. V to vlogo sem ga imenoval sam, kajti vlada takšnega
               povezovalca tukaj potrebuje. Zato je tudi on v ZDA, ko je bil nedavno tam, podpisal s
               podjetjem Uber pismo o nameri. Neposredna uveljavitev takšne storitve bo možna šele,
               ko bodo izpolnjeni vsi zakonsko določeni pogoji in ko bomo sploh sklenili nadaljnje
               sporazume s to soorganizacijo oziroma podjetjem. Do konca leta 2016 bo predvidoma
               Ministrstvo za infrastrukturo pripravilo predlog sprememb Zakona o prevozih v cestnem
               prometu.« To je bil odgovor predsednika Vlade gospoda Mira Cerarja. Na isto vprašanje
               je odgovoril tudi minister Boris Koprivnikar, ki ima za to področje, ste slišali iz
               odgovora predsednika Vlade, vsa pooblastila ter seveda tudi dolžnosti in obveznosti.
               On pa odgovarja sledeče: »V Ameriki se nisem pogovarjal o tem, kdaj bo Uber začel
               voziti v Sloveniji.« To drži. Izpostavil je pa tri dileme. Prva je, citram: »Temeljna
               vprašanja, ki jih moramo v regulaciji razrešiti, so predvsem vprašanja delovnega
               razmerja, kajti če nekdo samostojno vozi za Uberja, potem pri Uberju ni zaposlen,
               ampak je delovno aktiven.« Potem je kot drugo vprašanje izpostavil vprašanje
               obdavčitve. »Torej ne gre za to, kdo bo boljši – ali taksist ali Uber, gre za to, da
               imajo vsi enako obdavčitev.« Logično, morajo imeti. In tretja dilema, ki jo je
               izpostavil, da je treba razrešiti v zakonodaji vprašanje varstva potrošnikov. Seveda,
               če se pripravi neka zakonska podlaga, je treba na te dileme odgovoriti, to pa
               predstavlja delo. Narediti je treba. Če se neko nalogo naloži, potem je treba to delo
               tudi opraviti.</p>
               <p>Ampak v Slovenski demokratski stranki smo pripravili Predlog zakona o dopolnitvah
               Zakona o prevozih v cestnem prometu, ki daje možnost nove oblike prevoza, to je najem
               vozila z voznikom. Zdaj bom pa podal računski primer. Dajte si vsak pri sebi
               izračunati, koliko vsak posameznik v Sloveniji da za ceno prevoza, koliko ga to
               stane. To je zelo velik strošek; ob dejstvu, da izračunamo, da je vsak osebni
               avtomobil v povprečju izkoriščen le 20-odstotno. Če si izračunamo celoten strošek,
               vsak posameznik plača za prevoz skozi življenjsko obdobje več, kot je vrednost ene
               hiše, ali pa več, kot je vrednost enega stanovanja. Izračunajte si. Usedite se pa si
               to izračunajte, kakšen strošek je to. Pa si vedno predstavljam, da je v Sloveniji
               največji strošek, ne vem, stanovanje za mlade; nihče pa nikoli pa ne pomisli in
               razmisli, kakšen je strošek prevoza. Usedite se in si izračunajte. Dejstvo je, da so
               nove tehnologije in novi prejemi cenejši, področje prevoza je absolutno predrago in
               je treba iskati cenejše rešitve. Verjamem, da so izpostavljene določene dileme,
               določene težave pri tem, ampak te stvari je treba rešiti. In že danes je bilo iz
               obrazložitve predstavnika Vlade, spoštovanega državnega sekretarja na Ministrstvu za
               infrastrukturo moč razbrati, da je za ministrstvo priprava take zakonske podlage, ki
               bo dala možnost nove oblike prevoza, absolutno prevelik zalogaj za ministrstvo. To je
               bilo danes jasno povedano, da je s tem toliko težav, da to se pa ne da. V Slovenski
               demokratski stranki smo drugačnega mnenja. Mnenja smo, da so nove tehnologije
               cenejše; in te nove prijeme je treba v Sloveniji tudi uvesti. To je dobro za vsakega
               državljana in za to se bomo v Slovenski demokratski stranki trudili tudi še naprej.
            </p>
            </sp>
            <sp xml:id="SDZ7-Redna-36-2017-12-13.sp25">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Marjana Kotnik Poropat bo predstavila stališče Poslanske skupine Demokratične
               stranke upokojencev Slovenije.</p>
               <p>Izvolite.</p>
            </sp>
            <sp xml:id="SDZ7-Redna-36-2017-12-13.sp26">

               <speaker>MARJANA KOTNIK POROPAT (PS DeSUS):</speaker>

               <p>Spoštovani podpredsednik, spoštovani predstavniki Vlade, spoštovani poslanke in
               poslanci!</p>
               <p>V Poslanski skupini Desus se pridružujemo mnenju Vlade, ki ne podpira novele Zakona o
               prevozih v cestnem prometu. Strinjamo se, da ima predlog kar nekaj pomanjkljivosti
               oziroma je v določenih delih premalo domišljen. Tako recimo predlog ne rešuje
               celovito problematike najema vozila z voznikom ter dopušča možnost, da bi lahko
               prevoze potnikov izvajal praktično vsak, ki ima svoje vozilo in vozniški izpit.
               Vozilo z voznikom naj bi se najelo preko določene aplikacije, ki omogoča možnost
               opravljanja prevozov praktično vsem, kajti ta vozila ponavadi niso označena.
               Uporabnik ob naročilu storitve dobi podatke o tipu vozila, registrski tablici vozila
               in ime voznika; na zunaj pa se ta vozila ne ločijo od drugih. kot se na primer lahko
               takoj prepozna taksi. To pomeni, da bi pristojne službe izjemno težko opravljale
               nadzor nad vozniki, ali imajo vsa potrebna dovoljenja, ali res nimajo kazenskih točk;
               razen če bi tako vozilo slučajno ustavili med nadzorom prometa oziroma bi inšpektorji
               igrali potencialne kupce. Tak način opravljanja prevozov potnikov po naši oceni
               izkrivlja konkurenco na področju opravljanja javnega prevoza potnikov. Ta predlog
               zakona naj bi bil namenjen točno določenemu podjetju, ki prevoze potnikov opravlja
               praktično po celem svetu. Gre za kontroverzno podjetje, ki je v različnih državah
               zelo različno sprejeto. Res je, da gre za poceni storitev, ki je uporabnikom sodobne
               tehnologije zelo lahko dostopna in enostavna; hkrati pa ne zahteva plačevanja z
               gotovino. Vendar pa delavci niso zavarovani preko podjetja, za katerega delajo,
               temveč morajo po navadi odpreti vsak svoj espe. Proti podjetju se zato vrstijo tožbe
               zaradi izogibanja odgovornosti do svojih zaposlenih in potrošnikov.</p>
               <p>V Nemčiji, Italiji in na Nizozemskem je podjetje celo prepovedano. Ko je pred časom
               minister za javno upravo predstavil podobno idejo, kot jo imamo pred seboj danes,
               namenjeno istemu podjetju, ga je nekaj nevladnih organizacij celo pozvalo k odstopu,
               ker spodbuja prekarne oblike zaposlitev, pri katerih najslabšo potegnejo vedno
               zaposleni. Se pa v Desusu strinjamo s predlaganim v točki, da bomo tudi v Sloveniji
               morali omogočiti sodobno tehnologijo in delitvene ekonomije na področju opravljanja
               storitev, pa naj bodo to storitve prometa, nudenja prenočišč ali kaj drugega. V tem
               pogledu še zaostajamo za preostalim svetom, čeprav smo sicer tehnološko kar solidna,
               napredna država. Naj na koncu še enkrat ponovim, da Poslanska skupina Demokratične
               stranke upokojencev Slovenije predloga zakona bo podprla. Hvala lepa.</p>
            </sp>
            <sp xml:id="SDZ7-Redna-36-2017-12-13.sp27">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Jan Škoberne bo predstavil stališče Poslanske skupine Socialnih
               demokratov.</p>
               <p>Izvolite.</p>
            </sp>
            <sp xml:id="SDZ7-Redna-36-2017-12-13.sp28">

               <speaker>JAN ŠKOBERNE (PS SD):</speaker>

               <p>Najlepša hvala, spoštovani podpredsednik. Spoštovani kolegice in kolegi, spoštovani
               državni sekretar!</p>
               <p>Pomembno je, da se v sodobni družbi, ki deluje v tržnem kapitalizmu, omogoča vsem pod
               enakimi pogoji, pod istimi standardi, da opravljajo storitve, ki jih lahko ponudijo,
               da se ne izkrivlja konkurenca in da nihče ni v primerjalno boljšem ali celo
               monopolnem položaju v razmerju do drugih. To namreč ustvarja neravnovesja, na dolgi
               rok dviguje ceno in niža kvaliteto opravljenih storitev. In prav v tem istem okolju
               je seveda pri vseh razvitih demokracijah povsem običajno, da si tudi skozi
               zakonodajne rešitve kljub zavedanju, da je to dolgoročno škodljivo, številni skušajo
               zagotoviti svoj privilegiran položaj na trgu. Prav tako ni prvič, da v tem državnem
               zboru obravnavamo predlog, s katerim bi točno določeni multinacionalki, čeprav z
               rahlo zabrisano sledjo znotraj zakona, zagotovili poseben položaj v naši družbi,
               poseben položaj na trgu. S tem lahko tudi ni nič posebnega narobe, če je mogoče
               ugotoviti poseben javni interes, da to uveljavimo. Pred časom smo po istem principu
               razpravljali o uveljavitvi tako imenovanega lex Magna. Danes lahko upravičeno
               govorimo, da je na mizi lex Uber. Torej od zavedanja, zaradi koga in česa v resnici
               sprejemamo zakon ter zaradi koga in česa je bil ta zakon pripravljen, je treba zelo
               precizno, predvsem skozi prizmo temeljnih vrednot naše družbe in ključne naloge naše
               države, ugotoviti, ali takšen zakon potrebujemo. Ta izjemni interes, da se sprejme
               poseben lex multinacionalka, seveda lahko ugotovimo, če to pomeni bistveno
               izboljšanje standarda življenja naših ljudi, če to pomeni dvig blaginje in če to
               pomeni, da bomo omogočili bolj dostojanstveno in boljše življenje naših ljudi. Zato
               mi dovolite, da se v jedru vprašam, ali je lex Uber zakon, v katerem je moč
               prepoznati tovrsten interes države, da določeni multinacionalki dovoli poseben
               položaj v naši družbi, odstop od pravil, ki sicer veljajo za vse. Pretehtati moramo,
               ali obstaja cilj države, da skozi svojo temeljno nalogo omogočanja dostojanstva
               svojih ljudi zavaruje interes multinacionalke.</p>
               <p>Simbol česa je Uber? Zagotovo je simbol delitvene ekonomije, gotovo je simbol
               tehnološkega napredka in pomeni pomemben korak k predrugačenju sveta, kot smo ga
               poznali pred desetletji, kot ga v marsičem poznamo še danes. Hkrati pa je tudi simbol
               deregulacije, liberalizacije, ki poteka na področju avtotaksi prevozov mimo vseh
               pravil, mimo vseh uveljavljenih igralcev in običajno mimo vseh varnostnih davčnih,
               socialnih in potrošniških varovalk, ki jih imamo v državi ravno z namenom, da
               zaščitimo na eni strani potrošnika, na drugi strani konkurenco; na dolgi rok pa
               omogočimo kvalitetno storitev za kar se da najnižjo ceno. Uber je tudi simbol
               ekstremne prekarizacije, ker je, to je dano dejstvo, v resnici platforma izkoristila
               stisko tistih, ki izhoda niso imeli nikjer drugje več; in ki je koncept delitvene
               ekonomije postavila v platformo tako, da ne bogatí, ampak v skorajda suženjsko
               razmerje spravlja tistega, ki je prisiljen voziti na način, da posel, delo, možnost
               preživetja odvzema tudi nekomu drugemu, ki pa igra po vseh uveljavljenih pravilih, ki
               ima ustrezne licence, dovoljenje lokalne skupnosti in soustvarja, če želite, tudi
               svet, v katerem se obnašamo po redu ter skrbimo za varnost in dobro življenje vseh.
               Zato je odgovor Socialnih demokratov na vprašanje, podpreti ali ne podpreti ta zakon,
               povsem preprost. Ne; ker ta zakon v ničemer ne izkazuje možnosti, da bi javni interes
               ustvarjati dobro nujno potreboval izjemo od obstoječega reda za točno določeno
               multinacionalko.</p>
               <p>Socialni demokrati tega predloga ne bomo podprli. Hvala lepa.</p>
            </sp>
            <sp xml:id="SDZ7-Redna-36-2017-12-13.sp29">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Zvonko Lah bo predstavil stališče Poslanske skupine Nove Slovenije –
               krščanskih demokratov.</p>
               <p>Izvolite.</p>
            </sp>
            <sp xml:id="SDZ7-Redna-36-2017-12-13.sp30">

               <speaker>ZVONKO LAH (PS NSi):</speaker>

               <p>Spoštovani!</p>
               <p>Res me žalosti, ko poslušam tole. Pravijo, da je najhuje za politika ali pa poslanca,
               če ga povozi čas; še bolj žalostno je pa videti, da mlade poslance povozi čas, še
               preden sploh začnejo dobro delati. In tudi Stranka modernega centra bi se pri takih
               stališčih, ko ne moremo slediti trendu razvoja, lahko preimenovala, verjetno se bo
               lahko, v stranko kakšnega minulega centra, ne pa modernega. Nekateri poslanci, ki jih
               poznam, ki razmišljajo drugače, se morajo ukloniti in pač trobiti stališča, ki si jih
               je nekdo izmislil. Tudi vlado, smo že zdavnaj ugotovili, je povozil čas. Ko se
               predsednik Vlade hvali, potrjuje, kako bomo mi referenčna država nove ekonomije,
               tehnologije blockchain, tehnologije podatkovnih blokov, ki prihaja; tisti, ki vidijo
               malo dlje, se pogovarjajo o tem, kako bo avto vozil sam, brez šoferja. To se že
               dogaja. Pri nas bi uvedli poleg šoferja najraje še kopilota, da bi bila dva
               zaposlena. V to smer gremo. Ko se vozimo v službo z Dolenjske, je 80 % avtomobilov z
               enim potnikom, registriran pa je za pet. Koliko bi bilo manj gužve, če bi se vsaj dva
               peljala v avtomobilu?! Kaj šele trije ali štirje. Gospodje, delitvena ekonomija je
               tukaj, aplikacije so na telefonih. Če pravite, da je nekaj netransparentno, da je
               težko nadzirati, poglejte, kaj so potem trafikanti?! Novodobni sužnji? Vse je
               zakonito in je vse po zakonih. Tu, kjer prihaja nova tehnologija, nova ekonomija, kot
               govorijo, in Slovenija naj bi bila referenčna država na tem delu. Blockchain
               tehnologija, ki se bo uporabljala slej ko prej v vseh delih gospodarstva, smo mi v
               prednosti pred ostalimi, vodilni v svetu.</p>
               <p>Vlada, kar ji štejem edino v dobro, si prizadeva, da bi tudi zakonske osnove, zakoni
               sledili razvoju na tem področju, kar ji jaz skoraj edino štejem v zelo dobro, kar
               dela; da nas tu čas ne povozi, da naši strokovnjaki ne uidejo ven, zunaj ne
               registrirajo podjetij za to novo ekonomijo. A po drugi strani se vedemo na vseh
               področjih kot v stari Jugoslaviji, kot Kremenčkovi. Zakaj ne sledimo? Danes je
               državni sekretar govoril v nasprotju s tistim, kar sta govorila minister, ki je
               zadolžen za to področje, in predsednik Vlade. Nekaterim birokratom na ministrstvih,
               ki so že tri desetletja tam ali pa še več, poslanske skupine in poslanci enostavno
               pritrjujete vladi. Kdo pa je vlada, ali so vaši ministri ali so naši? Dajmo se enkrat
               zresniti! In potem samo ugotavljate, kako ponovno priti na oblast. Očitno je, da
               ljudje hočejo nekoga, ki bo to resetiral in postavil na novo pa bil ne vem kdo. In
               vse bolj ugotavljamo, tisti poslanci, ki skušamo slediti temu, da imajo ljudje prav;
               ne mi, ne vlada, ne neki kvazistrokovnjaki, ki čakajo samo plačo vsakega petega.</p>
               <p>V Poslanski skupini Nove Slovenije bomo ta zakon podprli. Tudi če ga ne bomo imeli,
               Uber bo prišel – zakonito ali nezakonito. Hvala lepa.</p>
            </sp>
            <sp xml:id="SDZ7-Redna-36-2017-12-13.sp31">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Miha Kordiš bo predstavil stališče Poslanske skupine Levica.</p>
            </sp>
            <sp xml:id="SDZ7-Redna-36-2017-12-13.sp32">

               <speaker>MIHA KORDIŠ (PS Levica):</speaker>

               <p>Hvala za besedo, predsedujoči.</p>
               <p>Uber je ena od najbolj brezsramno izkoriščevalskih kapitalističnih korporacij. No,
               Slovenska demokratska stranka z Žanom Mahničem na čelu pa mu želi s to novelo
               omogočiti, da bo poleg številnih drugih ljudi po svetu brezsramno izkoriščal tudi
               prebivalke in prebivalce Slovenije. To, kar ni uspelo ministru Koprivnikarju, je zdaj
               v parlament prinesla Slovenska demokratska stranka, da bo lahko Uber na račun
               prekomernega dela vseh tistih, ki jim ta država noče zagotoviti primernih plač,
               pokojnin in socialnih podpor, koval milijardne dobičke in se izogibal plačevanju
               prispevkov za socialno varnost in plačilu davkov. Slovenska demokratska stranka noče
               pripeljati Uberja v Slovenijo, ampak hoče Slovenijo pripeljati v Uber. Res je, da smo
               lahko zelo hudemu izkoriščanju v prevozništvu priča že danes. Prekarizacija dela,
               mizerna plačila po prevoženih kilometrih, nikakršna socialna varnost, delo v
               nemogočih delovnih pogojih in tako naprej so tiste stvari, ki določajo bedni vsakdan
               poklicnih voznikov. No, da bi te razmere odpravili in spravili celotno prevozniško
               branžo pod večji nadzor pristojnih inšpekcij, smo v Levici že dajali pobude na Vlado,
               sklicali smo nujno sejo in vložili novelo taistega zakona, katerega sedaj novelira
               predlagatelj. Ampak s to razliko, da smo mi želeli delovne pogoje voznikov
               izboljšati, jim zagotoviti ustrezno plačilo in omogočiti nadzor nad spoštovanjem
               določb o delovnem času in obveznih počitkih, ki jim pripadajo. Slovenska demokratska
               stranka dela prav nasprotno. S tem, ko želijo v Slovenijo pripeljati Uber, hočejo
               povzročiti še več socialnega dampinga in posledično še slabše pogoje, še bolj
               prekarne oblike zaposlitve in še slabše plačilo za opravljeno delo. Ampak to pri vsem
               skupaj sploh še ni najhuje. Najhuje je to, da se za eno samo korporacijo spreminja
               zakon, eno samo korporacijo, in to na način, da to korporacijo v celoti izvzema iz
               določb, z izjemo nekaj ohlapnih zahtev, ki bi jih morali izpolnjevati vozniki Uberja
               kot fizične osebe.</p>
               <p>Dejstvo je, da bi lahko Uber že danes čisto brez problema prišel v Slovenijo in
               opravljal prevoze kot vsaka druga taksi služba, ampak tega seveda noče. Zakaj? Ker ni
               pripravljen pristati na pogoje iz Zakona o prevozih v cestnem prometu, iz čistega
               pohlepa. Hočejo obratno, zakon o cestnem prometu mora pristati na pogoje Uberja, pa
               čeprav le-tega ni nihče izvolil, nihče ga ne nadzoruje, nihče ga ne more odpoklicati.
               In predlog Slovenske demokratske stranke zato ni čisto nič drugega kot lobistična
               kapitulacija zakonodaje pred mednarodnim kapitalom. Ponovno povem, neizvoljenim, brez
               kakršnihkoli demokratičnih standardov, ljudem ne odgovarja. Uber pa v tem ni nič kaj
               prida novega. Gre za preverjen 300 let star izkoriščevalski odnos kapitalist –
               delavec, ki se od klasičnega industrijskega kapitalizma razlikuje zgolj v tem, da tu
               izkoriščevalec na delavca prenese tudi stroške nakupa in vzdrževanja sredstev za
               delo, to je avtomobila; pa še to niti ni neka blazna invencija, ki je ne bi videli že
               kdaj prej. Edino, v čemer je Uber zares inovativen, je izogibanje in izigravanje
               delavske, davčne in druge zakonodaje. Na ta način si znižuje stroške in predstavlja
               nelojalno konkurenco vsem ostalim prevoznikom, ki tega ne morejo ali pa nočejo
               delati. Vozniki, ki vozijo za Uber, se za to ne odločijo, ker bi bila to neka fina,
               dobro plačana služba, v kateri dosežejo svojo samoizpolnitev, kot nas hoče s
               floskulami o spremenjenem načinu življenja, o pozitivnem vplivu na zaposlitve in
               kakovosti življenja prepričati SDS. Tukaj ne govorimo o rednem delu. Zelo malo
               voznikov Ubra namreč to jemlje kot polno zaposlitev. Tisti, ki jo, pa ne zdržijo prav
               dolgo. Po nekaterih podatkih naj bi več kot polovica Uberjevih voznikov vozila manj
               kot pol leta, pa čisto nič več. Razlogi za to so: težki delovni pogoji, bedni
               zaslužek, ki komaj, če sploh, pokrije stroške bencina in amortizacije avtomobila. Gre
               predvsem za občasno delo, v katerega so prisiljeni tisti, ki jim trenutne ekonomske
               razmere ne omogočajo dostojnega življenja. Tisti, ki imajo prenizke plače, tisti, ki
               ne morejo po rednem 8-urnem delovniku uživati življenja z družino in prijatelji
               oziroma zasledovati nekih strasti, ki jih dejansko samoizpopolnjujejo. To so tisti,
               ki se morajo vsemu temu odreči in po brezveznemu, slabo plačanemu delavniku voziti še
               za Uber, da si zakrpajo luknjo golega preživetja. In čisto iskreno se vprašajmo, vsak
               pri sebi, če hočete, kdo od nas bi zvečer raje vozil za Uber, kot bil s svojim
               partnerjem in otroki. Nihče, razen tistih, ki ne zaslužijo dovolj, da bi imeli topel
               dom in poln trebuh, se ne spusti v kaj takega.</p>
               <p>In v luči obljube predlagateljev zakona o višji kakovosti življenja, ki naj bi jo
               prinesel Uber, te obljube izpadejo kot obljube o odpravi lakote s postom. Če želi
               Uber priti v Slovenijo, naj opravlja svojo dejavnost tako kot vsi drugi prevozniki. V
               Levici še raje vidimo, če ne pride nikoli. Potrebujemo učinkovito mrežo javnih
               prevozniških podjetij, ki jih bo vodilo delavsko upravljanje. Potrebujemo javni
               prevoz, ki bo učinkovitejši in cenejši od prevoza z osebnim avtomobilom in bo znižal
               število avtomobilov na naših cestah ter s tem prispeval k zmanjševanju emisij
               toplogrednih plinov in čistejšemu zraku. Prihod Uberja ne prinaša nič od tega,
               kvečjemu prinaša nasprotno. In zato bomo v Levici glasovali proti predlaganemu
               zakonu. Za zaključek pa še dve besedi o delitveni ekonomiji. Delitvena ekonomija je
               lahko dobra stvar, če se dogaja v korist dela in korist družbe. Ampak v primeru
               korporacij, kot so Uber, Airbnb in podobno, smo soočeni s situacijo, ko si delovni
               ljudje delijo zgolj drobtinice in življenjska sredstva; kapital pa dobičke z njihovih
               hrbtov. To logiko je treba v celoti in v temelju zavrniti. Hvala.</p>
            </sp>
            <sp xml:id="SDZ7-Redna-36-2017-12-13.sp33">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Sledi splošna razprava poslank in poslancev.</p>
               <p>Besedo ima predlagatelj gospod Žan Mahnič.</p>
               <p>Izvolite.</p>
            </sp>
            <sp xml:id="SDZ7-Redna-36-2017-12-13.sp34">

               <speaker>ŽAN MAHNIČ (PS SDS):</speaker>

               <p>Hvala za besedo, gospod podpredsednik.</p>
               <p>Prav neverjetno je poslušati stališča poslanskih skupin, z izjemo Poslanske skupine
               Nove Slovenije in Slovenske demokratske stranke, kakšne razloge vse ste pripeljali
               sem proti temu zakonu. Če bi nekako povzel mnenje Vlade, bi lahko rekel tako, kot mi
               je kolega Lah prišepnil, ko je stališče bral državni sekretar – ker ne bo več tako,
               kot je sedaj, vlada tega zakona ne podpira. Ker ne bo več tako, kot je sedaj, vlada
               tega zakona ne podpira, ker ta vlada je proti vsem spremembam, ta vlada je za
               nadaljevanje obstoječega stanja, ki ne koristi nikomur. Državni sekretar je rekel, da
               ne bo nadzora. Povejte mi, gospod sekretar, kakšnega nadzora ne bo? Jasno sem
               povedal, da se je podjetje Uber že povezalo v državah, kjer deluje, s strežniki
               finančne uprave. Na ta način je zagotovljena preglednost, koliko prevozov je bilo
               opravljenih, kje so bili opravljeni, kdaj so bili opravljeni in koliko davka mora
               priti s tega naslova. Kar se tiče računa. Moje vprašanje vam je, kdo od vas je
               uporabljal kakšno tako aplikacijo, kakšno tako platformo, recimo konkretno Uber, in
               ve, kako zadeva poteka. Jaz sem ga uporabljal v Nemčiji, Franciji, v Združenih
               državah Amerike in povsod so bile pozitivne izkušnje. In kako zadeva poteka? Pravijo,
               vse je brez računa. Ni res. Dobili bi elektronski račun. Elektronski račun dobiš
               takoj, ko opraviš plačilo s kreditno kartico na meji. Račun je torej izdan. Kako pa
               zadeva sploh poteka? Očitno tukaj nekateri mislite, da bi se lahko kar vsak, ki ima
               avto, prijavil v neko platformo oziroma v neko aplikacijo in opravljal prevoze.
               Seveda temu ni tako.</p>
               <p>Z zakonom, ki ga mi predlagamo, bi zadeva potekala na naslednji način. Nekdo, ki bi
               ustrezal pogojem, ki smo jih dali v zakon, bi moral odpreti espe. S tem espejem bi
               šel na Uber, kjer bi predložil vsa potrdila, ki jih ta zakon predvideva oziroma jih
               zahteva. Gospa Marjana Kotnik Poropat je dejala, kako bi lahko nadzirali, kdo bi
               nadziral. Mladi voznik sploh ne bi mogel opravljati prevozov, ker mu Uber ne bi izdal
               dovoljenja, ker bi moral prinesti potrdilo, da nima kazenskih točk, da je odprl
               podjetje, da ni mladi voznik in da ima zavarovane sopotnike. Če tega ne bi prinesel,
               ne bi mogel opravljati prevozov za Uber. Potem je vlada rekla, da izkrivlja
               konkurenco. Ni res, odpira konkurenco. Saj med taksi prevozniki nobene konkurence. Od
               0,75 do 0,85 evra na kilometer stane taksi v Ljubljani. In z zakonom, ki ga
               predlagamo, bi tudi taksisti lahko opravljali prevoze za podjetje Uber ali za kakšno
               drugo podjetje. Vlada je rekla, da postavlja sistem, ki bo v prihodnosti omogočil
               tudi takšne prevoze. Nekam dolgo ga postavljate. Pol leta je še do volitev. Dvomim,
               da boste v zadnje pol leta prišli s takšnim zakonom, ki bi omogočil delitveno
               ekonomijo vsaj na področju prevozov. Pravite, kaj vse bi bilo treba narediti. Več kot
               leto in dva meseca je že mimo, odkar je minister za javno upravo gospod Koprivnikar
               podpisal pismo o nameri, več kot leto in dva meseca je že mimo, odkar je predsednik
               Vlade dr. Miro Cerar podprl prizadevanja, da Uber pride v Slovenijo; in še vedno ni
               predloga na mizi. Zaradi tega smo ga vložili v Slovenski demokratski stranki.</p>
               <p>Sprašujem vas, gospod državni sekretar, koliko časa na vašem ministrstvu potrebujete
               za spremembo enega, maksimalno dveh členov. Koliko časa potrebujete za spremembo
               maksimalno dveh členov? Ali pa recimo dveh členov v dveh zakonih? Interesa ni in
               želje ni. Ne vem, zakaj. In dejali ste, da ne zagotavlja nadzora nad plačilom davkov,
               prispevkov in nad delovno zakonodajo. Zakaj pa ne? Povejte mi, kaj je razlika med
               nekom, ki ima espe in dela za Uber, in nekom, ki ima espe in dela za Metro, Laguno
               ali kakšno drugo taksi službo v Ljubljani. Kakšna je razlika? Ravno tako mora plačati
               davke in prispevke. Razen če obstajata dve, tri ali štiri razlike espeja v tej
               državi, kar pa dvomim glede na zakonodajo, ki jo imamo. Skratka, ni res, da ne bo
               nadzora. Potem je Stranka modernega centra rekla, da so bili večkrat negativni odzivi
               iz tujine in zopet o izkrivljanju konkurence in da ni omogočenega učinkovitega
               nadzora. In ne vem, kakšen nadzor bi pa vi še potrebovali. Če se podjetje Uber poveže
               s strežniki finančne uprave, kjer je potem vse jasno zabeleženo in država vidi,
               koliko davkov in prispevkov je treba plačati, če so izdani računi, če podjetje samo
               ne izdaja dovoljenj za opravljanje prevozov tistim, ki ne ustrezajo pogojem, ki smo
               jih dali v zakon. Kakšnega nadzora ni, gospod državni sekretar, in kakšen nadzor bi
               po vašem mnenju še potrebovali?!</p>
               <p>Odgovoril sem že, kar je dejala poslanka gospa Marjana Kotnik Poropat, da nekdo, ki
               nima vseh teh pogojev, ki ne izpolnjuje pogojev, niti ne bi mogel opravljati dela za
               podjetje Uber. Gospe in gospodje, ne gre samo za Uber. Ola, Lyft, DD, Get, Taxify,
               Car:Go – vse to so podjetja, ki delujejo kot posredniki prevozov. Ne gre samo za
               Uber. Tudi druga podjetja bi lahko prišla po tem zakonu, ki ga mi predlagamo, v
               Slovenijo in ponudila svoje storitve. Rečeno je bilo, da se vsem ne omogoča
               opravljanja dela pod enakimi pogoji. To je prišlo s strani Poslanske skupine
               Socialnih demokratov. Zakaj pa ne? Komu se onemogoča delo pod enakimi pogoji? Po
               zakonu, ki ga mi predlagamo, omogočamo delo vsem pod enakimi pogoji. Ta zakon ne
               izključuje taksistov. Tudi taksisti bi lahko opravljali prevoze za Uber. Mislim, da
               je minilo dva meseca, odkar smo vložili ta zakon. Jaz nisem slišal ene taksi službe,
               enega taksista, da bi temu nasprotoval, ker smo tudi ob vložitvi zakona jasno
               povedali, da bodo tudi taksisti imeli možnost opravljati prevoze za podjetje Uber.
               Rečeno je bilo, da je zakon napisan za točno določeno multinacionalko. Za razliko od
               zakona, ki je omogočil prihod podjetja Magna v Slovenijo, to ni zakon, ki bi omogočal
               prihod samo podjetja Uber v Slovenijo, ampak še vseh drugih platform, ki sem jih prej
               naštel. Boljši standard in dvig blaginje. Kaj pa lahko naredimo za boljši standard in
               dvig blaginje naših državljank in državljanov, če ne tega, da jim ponudimo možnost
               dodatnega zaslužka, ne da bi imeli kakšne dodatne stroške, da bi delo sploh lahko
               začeli. Tukaj je rekel kolega Kordiš, da jim ne povrnejo stroškov nakupa in
               vzdrževanja tistega, kar potrebujejo za delo. Seveda ne, saj to je bistvo delitvene
               ekonomije, da bi uporabiš nekaj, kar že imaš, da to stvar tržiš, tako kot vozila,
               tudi primer stanovanj, nepremičnin. Sedaj gredo zadeve še celo v to smer, sem se
               pogovarjal v Evropskem parlamentu z ljudmi, ki pravijo, da želijo tudi na področju
               kmetijstva odpreti področje delitvene ekonomije, da bi si nekdo, ki bi potreboval
               nekaj od kmetijske mehanizacije, enostavno sposodil oziroma preko neke platforme
               naročil storitev.</p>
               <p>Še nekaj, gospe in gospodje iz Desusa. Jaz sem prepričan, da je ta zakon upokojencem
               prijazen. Ravno zaradi dejstva, ki ga je povedal moj kolega Ljubo Žnidar – na
               podeželju nimamo rednih taksi linij, nimamo podjetij, ki bi opravljali taksi prevoze.
               Če pa že, pa praktično pod evro na kilometer ne prideš. S tem, ko bi omogočili prihod
               podjetjem, platformam na področju delitvene ekonomije pri prevozih v Slovenijo, bi
               tudi starejšim omogočili javni prevoz oziroma prevoz, ki bi ga lahko naročili pri
               nekom, ki bi se s tem ukvarjal. Govorice, da bi potem opravljali prevoze, namesto da
               bi bili zvečer s partnerji in otroki, so seveda iz trte izvite. Povejte mi, kdo pa
               koga sili, da mora opravljati te prevoze. To je prostovoljno. Če nekdo meni, da je
               Uber izkoriščevalski, da bo tistega, ki bi vozil zanj, izkoriščal, tak verjetno ne bo
               šel vozit za Uber ali za kakšno drugo aplikacijo. Omogoča pa ta zakon nekomu, ki ima
               svoje prevozno sredstvo, da ponudi prevoz drugemu. Marsikdo je recimo sedaj na
               podeželju, ki pride ob dveh, treh iz službe, pa bi mogoče popoldne še za uro ali dve
               opravil kakšen prevoz za dodaten zaslužek. Zakaj onemogočate ljudem dodaten zaslužek?
               Ali pa kdo, ki živi v Ljubljani, ki med tednom dela v Ljubljani, se tukaj izobražuje,
               pride s svojim avtom in ima čas, zakaj ne bi opravil kakšne ure prevoza in s svojim
               lastnim premoženjem tudi dodatno zaslužil. Vsak, ki ima vozilo in vozniški izpit, da
               je edini pogoj, je bilo tudi slišati iz Desusa. Ja, poleg še tistega, kar smo rekli,
               kazenske točke in nezgodno zavarovanje sopotnikov. Kdor tega ne bi imel, sploh ne bi
               mogel opravljati prevoza. Uber na tem področju ne bi kršil zakonodaje. Vsak, ker bi
               bilo pregledno, koliko je bilo prevozov, koliko je bilo denarja v obtoku, pa bi
               seveda kot vsak drug, ki ima espe in nekje dela, plačal davke in prispevke.</p>
               <p>Rečeno je bilo, da prihaja do izogibanja odgovornosti do delavcev. Kakšnega
               izogibanja odgovornosti? Ko ti plačaš prevoz, dobiš račun in Uber po pogodbi denar
               nakaže tistemu, ki zanj opravlja prevoz. In tukaj je zgodba zaključena za nekoga, ki
               ima espe. Kakšno izogibanje odgovornosti do zaposlenih?! Spodbuja prekarne
               zaposlitve. Kaj pa taksi prevozi? Večina taksistov je espejev, pa nihče ne govori o
               prekarnih zaposlitvah taksistov, ker druge možnosti žal ni. Tisto, kar je
               dispečerskih služb, to so trije, mogoče štirje taksisti, ki potem opravljajo za to
               dispečersko službo prevoze, pa so praktično vsi na espejih. In po tem zakonu bi lahko
               tudi ti opravljali prevoze za platforme, katerim s tem zakonom odpiramo vrata. Javni
               potniški promet. Ja, vse lepo in prav; ampak ne vem, zakaj bi se vozil na relaciji
               Ljubljana–Celje z vlakom uro in pol, minimalno, plačal 10 evrov, če pa ljudje danes
               raje gredo z avtom. Ne samo cena pri javnem potniškem prometu v Sloveniji, bistven je
               predvsem čas. Kolega Ferluga verjetno dobro ve, koliko časa vozi vlak
               Ljubljana–Koper, verjetno tudi ve, zakaj se ne vozi z vlakom iz Ljubljane do Kopra.
               Ne zato, ker ne moreš priti, ker vemo, kako je vmes s progo, ampak tudi če bi bilo
               vse v redu, mogoče sem se jaz peljal dvakrat, ne vem, če je trajalo manj kot dve uri
               in pol. Iz Poljanske doline pa si z avtom v Kopru, če grem čez Logatec, v dobri uri.
               Zakaj bi potem uporabljal javni potniški promet?!</p>
               <p>Bilo je rečeno, ko sem prišel v Bruselj, da bi pa šel na vlak. Zopet, čas je denar.
               Če se ti nekam mudi, zagotovo ne boš šel na vlak, ampak boš vzel prevozno sredstvo,
               ki te lahko v krajšem času pripelje na želeno točko. In kadar se ti mudi, druge
               opcije nimaš. Sem tudi že šel iz letališča v Bruslju do centra mesta z vlakom.
               Enkrat. Raje grem s taksijem oziroma odkar je Uber, grem vedno z Uberjem. Če je
               izkrivljanje konkurence to, da je cena ugodnejša, potem lahko zaključimo. Verjetno se
               bo marsikdo strinjal, govorite proti monopolom; ampak to, kar je danes na področju
               taksi prevozov, to je monopol. To je monopol. In s tem, ko bi spodbujali konkurenco,
               s tem razbijamo monopole. Ampak nekaterim očitno to ni v interesu. Glede na slišano,
               glede na vse novice, ki prihajajo iz različnih držav v Evropi in po svetu, trije
               nasprotujejo podjetju Uber, drugim podjetjem na področju delitvene ekonomije. Če
               konkretno govorim o našem primeru – taksisti, ki se bojijo konkurence in nasprotujejo
               nižanju cen, ampak tega v Sloveniji zaenkrat še ni. Nisem slišal nobenih pozivov in
               nasprotovanj taksistov, odkar smo vložili zakon, tako da to očitno za naše taksiste
               ne velja. Potem temu nasprotujejo sindikati, ki so ostali ujeti v nekem času in
               prostoru. Temu nasprotujejo še posamezniki, politične stranke, druge nevladne
               organizacije, ki pa že v samem bistvu nasprotujejo zasebni lastnini.</p>
            </sp>
            <sp xml:id="SDZ7-Redna-36-2017-12-13.sp35">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Franc Trček, jaz vam seveda moram dati besedo za postopkovno, ampak bojim se, da
               ste hoteli polemizirati.</p>
            </sp>
            <sp xml:id="SDZ7-Redna-36-2017-12-13.sp36">

               <speaker>DR. FRANC TRČEK (PS Levica):</speaker>

               <p>Ne, ne, nisem.</p>
            </sp>
            <sp xml:id="SDZ7-Redna-36-2017-12-13.sp37">

               <speaker>PODPREDSEDNIK PRIMOŽ HAINZ:</speaker>

               <p>Izvolite.</p>
            </sp>
            <sp xml:id="SDZ7-Redna-36-2017-12-13.sp38">

               <speaker>DR. FRANC TRČEK (PS Levica):</speaker>

               <p>Hvala za besedo.</p>
               <p>Po treh letih in pol v parlamentu lahko odkrito rečem, da ko dobimo neko materijo,
               nek zakon, strategijo, tudi kaj drugega, o številnih zadevah pojma nimamo. Sem rekel
               – pojma nimamo. Tudi Trčka tukaj vključujem. Potem se pa poslanke in poslanci,
               poslanske skupine, strokovci razlikujemo. Eni se o zadevah podučimo, drugi pa malo
               improvizirajo ali pa na pamet lapajo. Mladi poslanec Slovenske demokratske stranke
               nekako vehementno govori: Vi pojma nimate. Jaz imam osebno pojma o delilni ekonomiji
               in o tej problematiki, vsebinsko bom pa govoril o tem v razpravi, ne bom zlorabljal
               poslovnika. Prosim, predsedujoči, da ga opozorite na tovrstne in take zadeve. Ker jaz
               se tri leta in pol na vsako točko resno pripravljam, ne bom pa z nekim nedoraslim
               pubecom pingpongiral postopkovne. Hvala za besedo.</p>
            </sp>
            <sp xml:id="SDZ7-Redna-36-2017-12-13.sp39">

               <speaker>PODPREDSEDNIK PRIMOŽ HAINZ:</speaker>

               <p>Lepo prosim, če ne mimo predsedujočega. Mislim pa, da je gospod Žan Mahnič slišal
               vašo pobudo.</p>
               <p>Gospod Žan Mahnič, izvolite.</p>
            </sp>
            <sp xml:id="SDZ7-Redna-36-2017-12-13.sp40">

               <speaker>ŽAN MAHNIČ (PS SDS):</speaker>

               <p>Hvala, podpredsednik.</p>
               <p>Ta »nedorasli pubec« je dobil nekajkrat več glasov kot dorasli dr. Franc Trček; in to
               v Mariboru, kjer je bistveno večje število volivcev. Prosim, da se mi za to
               opraviči.</p>
               <p>Druga zadeva pa je, gospod podpredsednik, prosim, da ga pozovete, naj mi pove, kje
               sem govoril, da nimajo pojma. Če pa sem poslance vprašal, ali je kdo od vas že
               uporabljal platformo Uber, pa to ni nobeno žaljenje. Naj mi to pove, sicer pa mu
               dajte opomin. Ga pa razumem, Poslanska skupina Levica je omejena v minutaži, 25 minut
               imajo, prijavljenih je vseh pet in pač dr. Trček mora s svojimi ekstravagantnimi
               nastopi narediti določen šov, tako kot ga naredi pri vsaki točki. Posebno to počne
               pri glasovanju, da je potem treba odrejati pavze, ne ravno kratke. Umirite ga in mu
               prosim povejte, da naj se drugič v poslanski skupini zmenijo, da naj njemu dajo
               celotnih 25 minut, da pove tisto, kar ima za povedati, potem pa naj da mir.</p>
            </sp>
            <sp xml:id="SDZ7-Redna-36-2017-12-13.sp41">

               <speaker>PODPREDSEDNIK PRIMOŽ HAINZ:</speaker>

               <p>Mislim, da je to nek obračun, ki bi ga moral potem z magnetogramom ali kaj takega, da
               bi bili bolj natančni, kaj se je dogajalo, da ne bi bilo dvoma. Ampak dobro.</p>
               <p>Dr. Trček, izvolite, postopkovno.</p>
            </sp>
            <sp xml:id="SDZ7-Redna-36-2017-12-13.sp42">

               <speaker>DR. FRANC TRČEK (PS Levica):</speaker>

               <p>Postopkovno.</p>
               <p>Ni lepo lagati. Res je, jaz sem na volitvah dobil 560 glasov. Manj od mene je dobila
               samo Bojana, 523. Takšen je volilni sistem. Ampak Slovenska demokratska stranka
               nikoli ne pove resnice, da je Janša v nekem okraju, ki je po številu potencialnih
               volivk in volivcev največji. Na primer, v Estoniji pred vsakimi volitvami na novo
               naredijo okraje, da so povsod skoraj identična števila volivk in volivcev. Temu se pa
               seveda upirate. Prosim, da gospoda Mahniča opomnite, da ne laže in da se mi v bistvu
               opraviči, ker izkrivlja pogled na volilni sistem. To bi pa kot poslanec moral vedeti,
               kakšen je. Hvala.</p>
            </sp>
            <sp xml:id="SDZ7-Redna-36-2017-12-13.sp43">

               <speaker>PODPREDSEDNIK PRIMOŽ HAINZ:</speaker>

               <p>Ne. Jaz bi lepo prosil. To ni postopkovno, ne eno ne drugo.</p>
               <p>Izvolite, ampak upam, da bomo končali, ker to so polemike, ki spadajo skoraj na
               hodnik.</p>
               <p>Izvolite, gospod Mahnič.</p>
            </sp>
            <sp xml:id="SDZ7-Redna-36-2017-12-13.sp44">

               <speaker>ŽAN MAHNIČ (PS SDS):</speaker>

               <p>Hvala.</p>
               <p>Gospod predsedujoči, mislim, da lahko elegantno to zadevo prekinete na ta način, da
               daste enemu opomin. Ve se, kdo je začel, pa tudi ve se, kdo to zadevo zlorablja.
               Ampak ker pač dr. Trček nadaljuje, bom tudi jaz nadaljeval. Zopet govori, da lažem.
               Naj mi pove, v čem lažem. Še dobro, da je povedal, da je dobil 560 glasov. Jaz sem
               jih dobil 2 tisoč 637. In sem upravičeno rekel, da sem dobil nekajkrat več glasov kot
               on, več kot štirikrat več. Naj mi pove, v čem sem se zlagal; in dajte mu že opomin,
               drugače se bo ta pingpong nadaljeval.</p>
            </sp>
            <sp xml:id="SDZ7-Redna-36-2017-12-13.sp45">

               <speaker>PODPREDSEDNIK PRIMOŽ HAINZ:</speaker>

               <p>Ne. Ta pingpong se ne bo nadaljeval, ker na to temo ne bom več dal proceduralnega.
               Slišali smo od vsakega, kaj ste hoteli povedati.</p>
               <p>Besedo ima gospa Marjana Kotnik Poropat.</p>
               <p>Izvolite.</p>
            </sp>
            <sp xml:id="SDZ7-Redna-36-2017-12-13.sp46">

               <speaker>MARJANA KOTNIK POROPAT (PS DeSUS):</speaker>

               <p>Hvala, spoštovani podpredsednik. Spoštovani poslanke, poslanci, spoštovani državni
               sekretar, sodelavec!</p>
               <p>Čeprav sem podala stališče poslanske skupine, bi nekaj besed o tem zakonu povedala še
               v svojem imenu. Danes smo večkrat slišali, da je podjetje Uber neko kontroverzno
               podjetje, katerega poslovanje je problematično z več vidikov. Pa bom rekla najprej z
               vidika uporabnika – seveda je interesantno to poslovanje, ker gre za poceni storitev,
               gre za zanesljivo storitev, gre za storitev, ki jo lahko plačaš s kreditno kartico,
               voznik te pobere in odloži tam, kjer pač želiš. Z vidika voznika pa to ni več tako.
               Voznik sicer 80 % zneska obdrži zase, Uberju pa gre 20 % tega iztržka ali, če rečemo,
               prevoznine. Je pa problem v tem, da delavci niso zavarovani kot klasični delavci. Kot
               smo lahko prebrali in tudi danes tu slišali, da se v številnih državah Evrope in
               drugod po svetu vrstijo tožbe zoper podjetje Uber predvsem zaradi kršitev
               delovnopravne zakonodaje. V nekaterih državah je Uber celo prepovedan, na primer v
               Italiji, Nizozemski, tudi v Nemčiji, kjer dva meseca dela UberPOP. Tako moramo tu
               razmisliti, ali je poslovanje te multinacionalke, ki bi jo naj pripeljali v
               Slovenijo, z vidika zakonodaje problematično. Z vidika taksistov, če še to omenim, pa
               gre za nelojalno konkurenco, za poceni konkurenco, ki iz posla izriva obstoječe taksi
               službe; to so taksi službe, ki so za svoje delo potrebovale licenco. Pri Uberju pa
               lahko opravlja storitve prevoza vsak, ki ima vozniški izpit. Žan Mahnič je prej še
               druge pogoje povedal, to je seveda treba upoštevati.</p>
               <p>Vlada, kot smo prebrali, predloga zakona ne podpira. Vlada med drugim navaja tudi, da
               predlog zakona ne rešuje celovito problematike možnosti najema vozila z voznikom,
               omogoča pa možnost opravljanja prevozov na podlagi tako imenovane aplikacije UberPOP.
               To je oblika, s katero lahko prevoze opravlja vsak, in v večini držav Evropske unije
               se je ta možnost pokazala kot neustrezna rešitev, ker ne zagotavlja enakopravnega
               dostopa do trga dela, izkrivlja konkurenco na področju opravljanja prevoza potnikov
               in ne omogoča učinkovitega nadzora. Tudi to je problem in tudi to bi bil problem v
               naši državi, ker tega nadzora z vidika davčne zakonodaje in delovnopravne zakonodaje
               ne zagotavlja; in je to problematično. Spoštovane in spoštovani, opozorila bi še na
               to, da v Sloveniji prihodu Uberja nasprotujejo štiri nevladne organizacije, in sicer
               Sindikat Mladi Plus, Svobodni sindikat Slovenije, Gibanje za dostojno delo in
               socialno družbo ter Društvo Svetovalnica za migrante. Vsi ti nasprotujejo prihodu
               Uberja zaradi spodbujanja prekarne oblike zaposlitve, s katerimi se že srečujemo v
               naši državi. Po mojem mnenju bi te zadeve morali že zdavnaj razrešiti, pa jih nismo.
               Če zaključim, ker mi zmanjkuje časa, bi se na koncu vprašala, za koga mi sedaj
               sprejemamo ta zakon? Ali res mislimo, da bomo s sprejetjem tega zakona in s prihodom
               Uberja v Slovenijo ljudem zagotovili boljše razmere, boljše prevoze? Menim, da imamo
               že danes tudi poceni taksije, sicer to ni čista taksi služba, adekvatna našim
               taksistom, ker gre za druge prevoze, ampak vseeno menim, da zaenkrat na tak način ne
               bi omogočili … / izklop mikrofona/</p>
            </sp>
            <sp xml:id="SDZ7-Redna-36-2017-12-13.sp47">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Jožef Horvat. Pripravi naj se dr. Franc Trček.</p>
               <p>Izvolite, gospod Horvat.</p>
            </sp>
            <sp xml:id="SDZ7-Redna-36-2017-12-13.sp48">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik. Spoštovane gospe, spoštovani gospodje!</p>
               <p>Že večkrat sem trdil in pri tem vztrajam, da tehnologija prehiteva zakonodajo, torej
               nas, Državni zbor, tehnologija prehiteva. Najbrž, dragi kolegice in kolegi, vsi
               razumemo in vemo, kaj pomeni avtoštop. Upam, da tudi vsi razumemo, kaj pomeni
               internet ali, po slovensko, medmrežje. Če to daste skupaj, dobite avtoštop ali,
               nekateri popularno pravijo, avtoštoparijo na medmrežju. Kaj konkretno pa to je? To je
               aplikacija Prevoz.org. Deset, morda trinajst let nazaj, čas zelo hitro teče, sta se
               srečala dva študenta. Eden je bil Jure Čuhalev, ki je bil študent družboslovne
               informatike na FDV, drugi pa je bil računalničar Matjaž Horvat, ki se je vsak teden,
               ker ni imel avtomobila, vozil iz Ljubljane v Prekmurje in iz Prekmurja v Ljubljano.
               Ta dva mladeniča sta reševala povsem banalni problem, to je prevoz. Vedela pa sta, da
               praktično vsako uro kdo potuje iz Ljubljane kamorkoli že, tudi na periferijo, in
               obratno. In sta torej to idejna očeta aplikacije Prevoz.org. Nočem hvaliti mojih
               otrok, ampak ta Matjaž je moj sin. Prevoz.org ni isto kot Uber, da me ne bo kdo držal
               za besedo, ni isto kot Uber. Je pa dejansko zelo preprosta sinteza avtoštopa in
               sodobne tehnologije, torej te škatlice in avtoštop. Zadeva deluje in tisti, ki izvaja
               ta prevoz, ne opravlja dela na črno, mimogrede, vprašajte ministrstvo.</p>
               <p>In jaz bi tudi podpisal to pismo o nameri, ki ga je podpredsednik Vlade gospod
               Koprivnikar podpisal v San Franciscu 22. septembra 2016, ker Nova Slovenija
               zagovarja, kar piše v prvem odstavku tega pisma o nameri – podjetje Uber in
               Ministrstvo za javno upravo Republike Slovenije sta vzpostavila dialog, katerega cilj
               je izkoristiti socialni, poudarjam socialni, okoljski, poudarjam okoljski, in
               gospodarski potencial rastočega, sodelovalnega in digitalnega gospodarstva. Njuna
               prizadevanja izhajajo iz skupne vizije Slovenije kot zelene referenčne države v
               digitalni Evropi. In glej ga zlomka, zdaj desni blok opozicije podpira podpredsednika
               Vlade, vsi ostali ga pa režete. Narobe svet. Jaz ne bi želel, dragi kolegice in
               kolegi, da bi zaradi tega, ker pač nasprotujete zakonu iz ne vem kakšnih razlogov,
               imel kdo od vas čez leto dni dolg nos kot Ostržek. In ko imate strahotne skrbi, kako
               zdaj zakonodajo urediti; v prvem branju je ta zakon dovolj dober, v drugem branju na
               matičnem delovnem telesu pa ga lahko in moramo tudi dodelati. In imamo vse možnosti.
               Evropska komisija je junija lansko leto izdala smernice za ustrezno uporabo prava
               Evropske unije za tovrstne poslovne modele, na splošno, glede zahtev dostopa do trga,
               ureditve odgovornosti, varstva uporabnikov, klasifikacije delavcev in obdavčenja, s
               hkratnimi navodili državam članicam Evropske unije glede ustrezne zakonske ureditve
               na nacionalni ravni. Kaj še potrebujemo?! Smernice so dane in so stare že več kot eno
               leto. Hvala podpredsedniku Državnega zbora gospodu Matjažu Nemcu, našemu kolegu, ki
               je, bodimo pošteni, prvi med nami vlado spodbujal, da uredi na zakonski ravni tako
               imenovano delitveno ekonomijo. Poglejte njegove poslanske pobude oziroma poslanska
               vprašanja glede Airbnb. Ter seveda Marko Ferluga iz Stranke modernega centra, ki pa –
               zdaj ne vem, če je to še vedno – je morda bil prvi. Torej so bile pobude s strani
               poslancev, vlada nas pa ne posluša. Kdo vlada v tej državi?! To je narobe svet.
               Vzemite si tajmavt in razmislite.</p>
            </sp>
            <sp xml:id="SDZ7-Redna-36-2017-12-13.sp49">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Franc Trček, izvolite.</p>
            </sp>
            <sp xml:id="SDZ7-Redna-36-2017-12-13.sp50">

               <speaker>DR. FRANC TRČEK (PS Levica):</speaker>

               <p>Hvala za besedo. Lep pozdrav vsem skupaj, lep pozdrav mladim na balkonu!</p>
               <p>Pogovarjamo se o Uberju. Pogovarjamo se o uberizaciji ali ne. Veste, ključno
               vprašanje Slovenije ni prekopavanje kosti, ni niti to, ali se Ivanu Janezu Janši
               dogaja krivica ali ne; ključno vprašanje kapitalizma je politično-ekonomsko
               vprašanje. Je vprašanje, ali bo ta mladina, ki nas zdaj posluša, lahko imela neko
               dostojno življenje, ali bodo morali skoraj rintati do nezavesti pa jim bodo morale
               omice od tistih malih penzij dajati zraven pa starši pa gor pa dol, da bodo prišli do
               neke luknjice, stanovanja; pa bodo zakreditirani 30 let. In bodo dajali denar za
               predrag beton, namesto da bi kot na Dunaju, kjer imajo že sto let stanovanjsko
               politiko, imeli vsaj četrtino, če ne tretjino, plače proste, da bi z njo razpolagali,
               da bi počeli tisto, kar bi radi v življenju počeli, in da bi se iz tega denarja
               ustvarjala cela vrsta delovnih mest. Najprej bom nekaj prebral, potem se bom Janši
               zahvalil. Bolgarija, Danska, Madžarska, celo Orban, cela vrsta mest v Španiji je Uber
               prepovedala. Moj strokovc je rekel, da se mu ne smem zahvaliti, to mi je šel vmes
               pogledat. To so države, kjer so v koaliciji in na oblasti konservativne stranke iz
               EPP, iste politične grupacije, v kateri so Nova Slovenija pa Slovenska demokratska
               stranka. Dobro jutro, Slovenija! Za družine gre.</p>
               <p>Naprej, tudi malo zavajanje. V 1. členu piše tudi »ali fizične osebe«, ne samo
               espeji. Gremo naprej. Bush mlajši pride na Aljasko. Obisk pač, predsedniki hodijo
               okrog, zelo znana zgodba, lahko jo na Youtubu poguglate, in se pogovarja tam, kot bi
               rekli v Mariboru, z ludeki, z navadnimi državljani. In mu neka gospa razlaga, » veste
               gospod Bush, dopoldne delam v McDonaldsu, ki ima več kot 200-odstotni obrat delovne
               sile v enem letu, kar povprečno pomeni, da ljudje tam zdržijo pol leta ali še manj,
               potem še nekje čistim ter filam police v eni štacuni«. In potem Bush pravi: »Ja, kako
               je to super, ameriški sen, kdor hoče delati, lahko uspe.« Klinac. Ženska mora vse te
               tri šihte delati, da zveže špago skupaj.</p>
            </sp>
            <sp xml:id="SDZ7-Redna-36-2017-12-13.sp51">

               <speaker>PODPREDSEDNIK PRIMOŽ HAINZ:</speaker>

               <p>Lepo prosim!</p>
            </sp>
            <sp xml:id="SDZ7-Redna-36-2017-12-13.sp52">

               <speaker>DR. FRANC TRČEK (PS Levica):</speaker>

               <p>Neko dodatno delo. Odgovorna politika mora skrbeti tudi za to, da ima človek čas za
               regeneracijo, kot se temu reče, da ima človek prosti čas, da ima človek, če hoče,
               čas, da laja na luno. In za to gre pri tem vprašanju. Evropsko sodišče se je tudi
               resno vprašalo, ali je Uber prevoznik ali ne? Edina država, ki je to do zdaj kolikor
               toliko rešila – to vem jaz, ki se spoznam na tematiko, in tudi državni sekretar ter
               kolega –, je Estonija. Oni so pač pragmatiki in so rekli: Okej, ampak imajo enake
               dolžnosti, ne samo pravice, kot taksisti. Pa še kljub temu niso znosna konkurenca.
               Pogovarjal sem se s taksistom na Dunaju, ki je s taksiranja prešaltal na Uber. Mi je
               rekel, da za isti keš moram dvakrat več delati – dober dan, dober dan. Ne drži tudi
               to, da se taksisti v Sloveniji strinjajo s tem. Sedaj mi mobitel nori, pregorel bo.
               To je tudi zavajanje, da ne bom uporabil besede laganje, ker mi res ni do
               pingpongiranja s poldoraslimi ljudmi.</p>
               <p>Ne moremo mešati vse delilne tehnologije. Jaz sem o tem pisal še kot asistent okoli
               leta 2000. Na začetku tega stoletja sem soorganiziral nek pomembni workshop
               svetovnega sociološkega združenja, kamor so prišle res klase profesorjev,
               strokovnjakov. Eno je, če na primer gospod Mahnič dela dobro vino na Dolenjskem, jaz
               pa, ko imam čas, skuham zelo kvalitetno marmelado; pa si malo izmenjava. To je ena
               oblika delilne ekonomije. In to delilno ekonomijo mi na vasi poznamo že od pamtiveka.
               Drugo. Jaz se strinjam glede kmetijstva, ampak desnica je nad tem delom kmetijstva
               držala roko. Vi ste zavriskali zadrugi skupaj z Židanom. Moj brat je skupaj s pubecom
               iz sosednje vasi kupil sekalnik za drva. Greš, ne vem, sedaj imam v glavi otok
               Bornholm, pridem tja, vsaka vas ima – kako smo včasih temu rekli – mehansko skupnost.
               In so tam traktorji ranga deutz, renault; niso merdžoti. To je eno odgovorno
               kmetijstvo. Naprej. Zakaj bi se pa vozil z vlakom, če grem sedaj lahko z avtom tako
               ali tako?! Ker onesnažuješ, ker uničuješ cesto, gre eksternalizacija stroškov. Ja,
               čas je tudi denar. Jaz se vozim z vlakom. Ali veste, zakaj? Zato, da sem bolje
               pripravljen kot večina vas, ker na vlaku delam dve uri. Berem te zakone, saj tudi
               zaradi tega sem postal čorav, še bolj kot sem bil prej, v teh treh letih in pol. Sem
               rekel, da se bom Janši zahvalil oziroma njegovi privat firmi. Nek gospod iz Slovenske
               demokratske stranke, ki sedi v prvi vrsti pogosto na televiziji, mi je rekel: »Ali
               veste, saj mi v bistvu nismo stranka, mi smo privat firma enega človeka.« Zahvalil bi
               se Slovenski demokratski stranki, ker včeraj ni imela stališča o minimalni plači, ni
               vas bilo. Vsi drugi ste tukaj; dostojnost, je premalo, pa ste nekaj, da ne bom rekel,
               kar imam na koncu jezika. Vi ste jasno povedali: Nas to ne zanima, za družine gre.
               Politična ideologija slovenske desnice je ta, da bodo ludeki še manj zaslužili, da
               bodo plače še nižje, da bo problem prilivov v proračun še večji, da bomo posledično
               imeli še več revežev; to je legalno in legitimno. Živimo v parlamentarni ustavni
               demokraciji, je malo ustavno sporno to ali malo bolj, ampak pač nekdo zastopa ta
               stališča. Jaz dobro vem, kdo lobira za Uber v Sloveniji. Ko poslušaš gospoda Mahniča,
               imaš občutek, da bo vsakič, ko reče Uber, dobil v šparovček en evro. Tisti, ki ne
               veste, rebus JBTZ. Konec, ne rabim več govoriti. Tudi to je legalno in legitimno, če
               je tisti gospod prijavljen kot lobist. To je politika, to je politika! Jaz sedaj ne
               bi rad bil žaljiv do poslanca na sedežu številka 90, ampak, Jožko, zakaj mi rabimo
               Amerikance, če imamo tvojega sina, pri ljubem bogu?! Zakaj rabimo, če imamo domačo
               pamet? To je tudi žaljivo do tistih, ki bodo delali ali garali, da bomo mi riti greli
               v penziji. Tudi za to gre, ko se o tem pogovarjamo. To so v bistvu te zadeve. Sedaj
               izkoriščate kritiko Magne, pa sem bil jaz dokaj kritičen. Takrat se je pa Ljubo
               Žnidar drl iz zadnje vrste: »Ja, za vsako tujo investicijo, tudi če bo samo deset
               delovnih mest«, pojdite pogledati v magnetogram, »moramo sprejeti posebni zakon.«
               Temu se reče, bom vljuden, dvoličnost. To pa je treba pospraviti iz slovenske
               politike po petindvajsetih letih, če se hočemo kam premakniti, v bistvu naprej.</p>
               <p>Nemčija. V Nemčiji ni nekako radikalna levica na oblasti, razen če mogoče še ne vem,
               da smo Mutti Merkel mi nastavili tam, niso mi še moji povedali; pa so prepovedali
               Uber. Zakaj že?! Pa se slovenska desnica preko nemških fundacij, ki so na postavki
               nemškega zunanjega ministrstva, hodi šolat v Nemčijo. Ne vem, ali na ušesih sedite,
               kaj delate?! Neka zgodba, o kateri je predlagatelj tudi govoril, saj zakaj bi mu
               pokrili stroške. Ali je zdaj bistvo delitvene ekonomije po gospodu Mahniču, da nimaš
               pokritih stroškov?! Dobro jutro, Slovenija. To so neke zadeve. Tudi fizične osebe.
               Jaz sem slab šofer, priznam, pa tretjina ljudi v Sloveniji je tako slabih šoferjev,
               da bi jim morali vozniško vzeti. Ali bodo le-ti zdaj Uber-vozniki?! In vaše pihanje
               na dušo omicam, podeželju, gore, dole; na vsaki vasi se ljudje zmenimo, kdo bo koga
               peljal. Mi bi morali spreminjati zakon, ko je lekarniški lobi pritisnil, če imaš
               lekarno bližje kot 10 kilometrov, da zdravnik ne sme imeti priročnih zdravil. Pa bi
               se lahko s kolegom Breznikom pogovarjali recimo o Cerkvenjaku, tam imam jaz doktorja,
               koncesionarja, ker ga v Mariboru nisem mogel dobiti. Kangler zgodba. Pa je ravno 200
               metrov manj kot 10 kilometrov, pa vsaka omica ravno nima koga, da bi ji šel po
               zdravila. To so teme, o katerih bi se morali resno pogovarjati, vsaj krščanska
               demokracija, če že firma enega človeka ne. Ampak ne, vi ste zdaj pametni v smislu –
               zdaj smo digitalna družba, gor in dol. Vsaka tehnologija je lahko izkoriščevalska in
               izključujoča; ali pa neizkoriščevalska in inkluzivno vključujoča. To pa je srčika
               politične ekonomije. In tukaj je razlika med tako imenovano desnico in ostalimi, kar
               je tudi legalno in legitimno v ustavni parlamentarni demokraciji; in ljudje bodo
               stehtali. Mogoče pa bodo rekli, da ta Trček bluzi, mogoče pa ima Žan Mahnič prav;
               potem pa bodo čez štiri leta butali z glavo ob zid. Ko pa bodo prišli pred to, da bi
               morali iti v penzijon, kot kak natakar, ki je še v Državnem zboru, pa če ne bo imel
               še kaj zraven za delati, si bodo šli pa kupiti štrik. In to je tudi srčika politične
               ekonomije in to je v bistvu tudi del te zgodbe o uberizaciji sveta, proti kateri so
               številni, tudi v dosti bolj kapitalističnih državah, kot je Slovenija. A veste, v
               Franciji, Parizu, lahko se pelješ z vespo z letališča, jaz sem se peljal, 120
               kilometrov na uro te piči, če ti je čas pomemben, ko nastane gneča, na 2, 3
               centimetre. Če bi me moja žena videla, bi mi ušesa odtrgala.</p>
               <p>Javni potniški promet – kdaj ste ga razvijali, kdo ga je razvijal? Pride ena
               multinacionalka pa nas sesuje. Zakaj je takrat Siemens kupil fabriko vlakov v
               Mariboru, gospoda? Ja, da je sesul konkurenco, dober dan. Vsa Janševa generacija je
               brala Marxa včasih, pa ste zelo površno to brali, gospoda proti šestdesetim. Če se že
               hočete iti kapitalizem, klinc, dajte ga vsaj razumeti. Za te zadeve gre. In če je
               politika to – zakaj bi nekaj, če danes lahko delamo to; saj potem lahko zapremo
               parlament. Zakaj bi potem sploh kaj spreminjali?! Danes pač delamo, kar delamo; enim
               paše, enim ne, eni so apatični. Bomo prišparali 25 milijonov na leto, kolikor stane
               Državni zbor v celoti, pa bomo kakšen vlakec kupili. Ali pa bomo Uberju dali. Javni
               potniški promet; skoraj dve tretjini avtobusnih prevozov je subvencioniranih. Koliko?
               Okoli 62 odstotkov. Kdo dobi največ penez od tega – Arriva. Kaj piše na Arrivi?
               Arriva by DB, Nemške železnice, drugi največji globalni lobist. Vi ste sedeli tukaj
               25 let, nekateri, sicer manj. Kaj ste naredili? Blazno pameten moraš biti, da to
               narediš. Jaz ravno ne vem, če v Avstriji vozijo avtobusi, na katerih piše – by SŽ.
               Dober dan, gospoda. To so ključna vprašanja, ki se skrivajo za tem. To je politična
               ekonomija. To je srčika tudi Državnega zbora in o tem se je treba pogovarjati v
               naslednjem mandatu; upam, da v neki drugi in drugačni sestavi ter z dosti več pameti.
               Hvala za besedo.</p>
            </sp>
            <sp xml:id="SDZ7-Redna-36-2017-12-13.sp53">

               <speaker>PODPREDSEDNIK MATJAŽ NEMEC:</speaker>

               <p>Besedo ima predstavnik predlagatelja gospod Žan Mahnič.</p>
               <p>Izvolite.</p>
            </sp>
            <sp xml:id="SDZ7-Redna-36-2017-12-13.sp54">

               <speaker>ŽAN MAHNIČ (PS SDS):</speaker>

               <p>Hvala, podpredsednik.</p>
               <p>Nisem se mislil oglasiti, ker nima smisla polemizirati z gospodom, ki misli, da je
               edini dorastel, nadzveličaven, nad vsemi, vsi ostali pač v ta parlament ne sodimo.
               Popravil bi ga samo pri dveh stvareh, pri katerih me je narobe navedel. Prva je, da
               sem rekel, kako taksisti ta naš zakon podpirajo. To ni res. Jaz sem samo rekel, da
               odkar smo vložili ta zakon, nisem slišal nasprotovanja in kakšnih javnih pozivov s
               strani taksistov. Druga zadeva pa je, ko ste povedali stavek iz zakona, kjer piše:
               »Določbe tega zakona ne veljajo za posredovanja prevoza med fizičnimi osebami ali med
               fizičnimi osebami in podjetjem.« Ne gre za espeje. Za Uber fizična oseba ne more
               voziti kot fizična oseba; moraš imeti espe, če želiš voziti za Uber, moraš imeti vsaj
               espe. Kar se pa tiče konkretne dikcije, določbe tega zakona ne veljajo za
               posredovanje prevoza med fizičnimi osebami. Kaj pa je to drugega kot Prevoz.org?!</p>
            </sp>
            <sp xml:id="SDZ7-Redna-36-2017-12-13.sp55">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospod Tomaž Lisec.</p>
               <p>Pripravita naj se gospod Simon Zajc in gospod Bojan Podkrajšek.</p>
               <p>Gospod Lisec, izvolite.</p>
            </sp>
            <sp xml:id="SDZ7-Redna-36-2017-12-13.sp56">

               <speaker>TOMAŽ LISEC (PS SDS):</speaker>

               <p>Hvala, podpredsednik, za dano besedo. Kolegi, kolegice, spoštovana predstavnika
               ministrstva, vsem skupaj lep pozdrav!</p>
               <p>Pa bom začel s predsednikom Vlade, ki nima problemov samo z etiko, moralo, s pojmi,
               kot so pravna država; ampak očitno tudi z izgubo spomina. 17. 10. 2016, seja
               Državnega zbora, ustna poslanska vprašanja. Odgovor Miroslava Cerarja, citiram:
               »Najprej naj izpostavim, da je vizija vlade zagotovo modernizacija Slovenije. Pogled
               v prihodnost in iti v to prihodnost, stopiti vanjo, tako da prilagajamo naše razvojne
               procese temu, kar se danes dogaja v svetu, da smo konkurenčni in da lahko na tak
               način povečamo kakovost življenjskega standarda in zagotovimo državi rast in razvoj.«
               V uvodu. Potem pa isti dr. Miro Cerar, predsednik Vlade: »Ministrstvo, ki se pri nas
               ukvarja z razvojnimi rešitvami in je v tem smislu bilo tudi, tudi sam sem bil zraven,
               na obisku v Ameriki, ko smo se pogovarjali o digitalnem razvoju Slovenije, o
               digitalizaciji Slovenije in o Sloveniji kot referenčni državi na tem področju.
               Ministrstvo za javno upravo in minister Koprivnikar ima tu opredeljene pristojnosti,
               ima pa tudi vlogo koordinatorja vladnih aktivnosti na področju digitalne
               transformacije. V to vlogo sem ga imenoval sam, kajti vlada takšnega povezovalca
               nujno potrebuje; zato je tudi on v ZDA, ko je bil nedavno tam, podpisal s podjetjem
               Uber pismo o nameri.« Še enkrat, odgovor na ustno poslansko vprašanje, 17. 10. 2016.
               In potem za zaključek v tej patetiki dr. Miroslav Cerar nadaljuje: »Dejstvo je, da
               podjetje Uber s svojo dejavnostjo prinaša korenite spremembe v urbano mobilnost.
               Pozitivno pa vpliva tudi na zaposlitvene možnosti in splošen gospodarski razvoj ter
               na sploh na kakovost življenja. Ta hip deluje v več kot 500 mestih v svetu in med
               drugim tudi v 21 državah Evropske unije, še enkrat – v 21 državah Evropske unije,
               torej članicah Evropske unije. Storitve podjetja Uber dopolnjujejo sistem javnega
               potniškega prevoza in zmanjšujejo potrebo po zasebnem lastništvu avtomobilov, kar je
               ključno za razvoj zelenih in pametnih mest prihodnosti.« Skratka, dr. Miro Cerar pred
               enim letom.</p>
               <p>Eno leto in dva meseca kasneje, izguba spomina pri predstavnikih Vlade, pri
               predstavnikih koalicije, ki so govorili, kako je treba iti z digitalnimi platformami,
               kako moramo stopiti v četrto industrijsko revolucijo in kako moramo biti zgled Evropi
               ter širšemu svetu na področju digitalne platforme. In zato dobimo tak odgovor vlade,
               ki govori samo o tem, kako se nič ne da; ki leta 2016 obljublja digitalno Slovenijo
               tudi na področju prevozov, ne naredi pa ničesar. In ko obljubi po enem letu: »Vlada
               Republike Slovenije bo Predlog zakona o spremembah in dopolnitvah Zakona o prevozih v
               cestnem prometu, ki zagotavlja celovite rešitve navedenih področij, posredovala v
               obravnavo Državnemu zboru v začetku leta 2017.« Spoštovana predstavnika ministrstva,
               ali lahko pričakujemo do 13. 1., torej v roku enega meseca, celovite rešitve
               navedenih področij v Državnem zboru v zakonski obliki? Preprost odgovor, imate
               petnajst minut, potrebujem pet sekund odgovora: Vlada bo do 13. 1. 2018 dala
               Državnemu zboru v obravnavo ta zakon. Klinac, ga boste! Januarja, februarja, marca.
               Aprila je predsednik Državnega zbora rekel, nehamo delati; in nič ne bo! Ker, še
               enkrat, gre za izgubo spomina ali pa podpis določene predpogodbe s figo v žepu.</p>
               <p>In ko zdaj govorimo o Uberju, ki je danes neka kletvica v tem prostoru, me dejansko
               zanima, kar je prej že kolega Žan Mahnič govoril, koliko od vas je to storitev že
               uporabljalo. Če ste jo uporabljali in ste proti, potem vas resnično ne razumem. Zakaj
               ste proti temu, da za določene storitve namesto pri monopolistu pri konkurenci
               plačujete manj, za enako storitev, za prevoz s točke A na točko B. Zakaj ste proti,
               če ste to uporabljali? Če pa niste uporabljali, pri čemer se mi zdi, da je večina na
               strani tistih, ki niste uporabljali, zakaj pravite, da ste proti, če sistema ne
               poznate? Resnično ne razumem: jaz sem o stvareh, ki jih ne poznam, tiho ali pa se dam
               podučiti. Ko sem bil prvič v tujini, mislim, da sva bila v Nici, pa še marsikje
               drugje sva bila s kolegom Žanom Mahničem, ko mi je rekel, da zdajle bova pa šla
               namesto s taksijem z letališča v Nici, kjer sva plačala 50 evrov, bova videla, koliko
               stane Uber. 25 evrov, za vogalom, v minuti pride, dobiš račun, nobenega bavbava s
               posiljevalci in ne vem čim, kar slišimo, kot da so taksisti pa vsi sveti možje,
               decembrski možje ali kakšni; in takšne neumnosti, ki jih govorite. Dobiš račun,
               enkrat cenejše, enaka storitev. Ampak mi je znano, zakaj imate probleme s tem zakonom
               predvsem v levem polu, to sta pa dve tretjini Državnega zbora. Ker gre za delitveno
               ekonomijo. In kako si vi predstavljate delitveno ekonomijo, je približno jasno. Pri
               vas je delitvena ekonomija nekako v tem smislu: jaz zaslužim, država troši. V
               normalnem svetu, ki se mu reče leto 2017, v večini razvitih držav pa se ta delitvena
               ekonomija deli takole: jaz delam, jaz zaslužim, jaz trošim. In potem imamo tule
               medklic poslanke Desusa, ki reče, da bo 80 % dobil voznik, 20 % pa bo dobil Uber.
               Spoštovana poslanka, ali pogledate svojo plačilno listo, kot jo verjetno pogleda
               večina Slovenk in Slovencev? Pa njih vprašajte, ali bi bili zadovoljni, da bi 80 %
               tega, kar naredijo, obdržali oni; 20 % pa bi dali svojemu delodajalcu ali državi. Vsi
               bi ploskali! Tudi jaz trdim, da je bil fevdalizem v tem smislu super. 10 % državi?
               Vsak od nas to podpiše. Pa še enkrat, poglejte svoje plačilne liste! 50 % damo
               državi, ker imamo seveda socialo, ja, državno zdravstvo in ne vem kaj, ki ga še vedno
               plačujemo, kljub temu da 50 % svoje plače damo državi; ker še vedno plačujemo državni
               šolski sistem, državno zdravstvo in vse ostalo. In tu je ta problem; ko govorimo o
               Uberju, govorimo o prihodu nekega zasebnika, o nečem zasebnem. In kot imamo pri
               zakonu, ki ga bomo obravnavali jutri ali v petek, javno in zasebno šolstvo, imate
               tukaj problem. Ko nekaj gre izven monopola, imate problem. Jaz tega ne razumem. Jaz
               razumem, da so taksisti proti, ker če imaš ti monopol, pa nekdo pride in ti ponudi
               isto storitev za pol manjšo ceno, si proti; ampak za nas kot uporabnike je to super.
               Tudi če se spomnite, ko smo imeli v Sloveniji le enega velikega igralca na področju
               trgovine; in so prihajali ti zlobni tujci. Ah, uničili bodo Slovenijo. Ampak nič niso
               uničili, vsak uporabnik oziroma vsak državljan je vesel, ker ima možnost izbire iti k
               najboljšemu, najslabšemu ali h kakšnemu vmesnemu ponudniku.</p>
               <p>Skratka, leta 2016 predsednik Vlade in minister v Ameriki, trosita fake news, kako
               bosta v Sloveniji uredila področje z Uberjem, eno leto in dva meseca kasneje se nič
               ne naredi, medtem pa gre razvoj v Evropi pa tudi v svetu še dalje. Ko sva bila s
               kolegom Žanom v Nici, sva srečala na eni od okroglih miz gospoda, ki je šel še dlje,
               kot si upa iti Uber. Ker ne razvija samo pametne platforme za prevoz, grejo še dlje,
               razvijajo celo tako, da bi bili avtomobili pametni avtomobili. Preko tega, čemur se
               reče pametni telefon, bi ti naročil avto in bi avto brez voznika, brez taksista ali
               prišel ali pa bi točno vedel, kje te čaka, in bi se ti zapeljal s točke A do točke B
               ter bi enako plačal storitev, brez problema. Mislim, da zadeva v Montrealu že
               funkcionira. Leta 2016, ko sva bila z Žanom v Nici, so imeli kar pogodbe z določenimi
               mesti že podpisane. In sva takrat z Žanom na poti domov v Slovenijo razmišljala, da
               Uber bi bil pa vrhunska ideja, vsaj za Ljubljano. Sicer gospod Janković ne uporablja
               računalnika, vprašanje je, če uporablja internet; ampak morda pa bi v letu 2016 in
               2017 doumel, da bi svojim prebivalcem le dal možnost, biti nekje prvi ali drugi v
               svetu. Pa sva rekla, zakaj ponuditi to storitev samo Ljubljani, če je v bistvu v
               globalnem svetu cela Slovenija ena manjša Ljubljana, eno manjše mesto. Ampak ta vlada
               obljublja nekaj, dela pa nekaj popolnoma drugega. In najbolj žalostno je to, da to
               dela zato, ker se boji nečesa novega. Pa ne bom še enkrat citiral, kar je rekel
               gospod Miro Cerar, kako je vizija vlade modernizacija Slovenije. Od te modernizacije
               je ostala samo obljuba o tem, kako boste nekoč sprejeli zakon.</p>
               <p>In tukaj bi se tudi navezal na določene poslance, ki postavljajo poslanska vprašanja,
               kaj je z Airbnb. Podobna zadeva. Ko je kolega Ferluga to spraševal, sem verjel, da
               ima resne namene, celo na dveh sestankih sva bila skupaj, ko sva se prebijala skupaj
               s turističnimi delavci, kako bi bilo fino. In kakšen je bil odgovor vlade? Ne da se,
               ker je preveč ministrstev, ker je problem Ministrstva za javno upravo, ker je problem
               Ministrstva za notranje zadeve, ker je problem Ministrstva za gospodarstvo, čeprav je
               bilo le-to še najbolj naklonjeno tej ideji; pa so našli še dve ministrstvi, ki imata
               probleme s tem, da to, kar pozna cel svet, pripeljemo v Slovenijo. Tudi podpredsednik
               je nazadnje spraševal vlado, svojo lastno koalicijo. In razumem, da ima verjetno tudi
               sam kot eden od mlajših poslancev poln kufer tega, kar večinoma govorijo uradniki na
               ministrstvih – Joj, minister, ne da se, to pa je res nekaj novega. Zakaj bi bili mi
               prvi ali drugi, bodimo raje zadnji. Ampak potem, ko bomo mi zadnji, bo pa itak prišla
               že neka nova platforma. In tudi tukaj je isto. Medtem ko se mi, buuu, bojimo Uberja,
               kot že rečeno, v tujini gredo z idejami že korak naprej; ne samo pametne platforme,
               ampak že pametni avtomobili. Pri nas pa sanjamo o viziji in strategiji leta
               2030–2050. Morda samo en medklic, kako resno se ta vlada spopada z modernizacijo in z
               letom 2030. Ko govorite o električnih avtomobilih leta 2030, bom povedal glede na to,
               da sem baje tudi jaz v energetskem lobiju, rabimo ne samo eno novo nuklearko v
               Krškem, ampak dve takšni, kot sta sedaj, ali pa eno tisoč 200 megavatno samo zato, da
               bomo lahko imeli leta 2030 električne avtomobile, ker bomo fancy, ker bomo moderni in
               bomo po predsedniku Vlade prvi v Evropi. Ampak ali o tem kdo razmišlja na istem
               ministrstvu, sicer določeni drugi ljudje, kaj vse potrebujemo? Medtem pa imamo tukaj
               tako preprosto zakonsko dikcijo, ki je zelo jasna, ki govori, kdo lahko, kako se
               opravlja nadzor in kakšne so globe, če kdo krši ta zakon; dobimo s strani Vlade še
               enkrat mnenje – mi bomo pripravili celovite rešitve. Kakšne celovite rešitve, če je
               čisto enostavna rešitev?! Edina celovita rešitev, ki bi bila, je ta, da gre danes
               zakon v prvi obravnavi naprej in če je treba, ker ima ministrstvo ogromno problemov,
               da se v teh členih, ki so tukaj, doda kakšen amandma. Saj bo verjetno tudi
               Zakonodajno-pravna služba imela še kakšno mnenje. V Poslanski skupini Slovenske
               demokratske stranke nimamo nobenih problemov, da bi ta amandma, ki bi še bolj
               učinkovito naredil zakonsko platformo, sprejeli, da bi potem lažje šli tudi v
               prakso.</p>
               <p>In da počasi zaključim; slišim, da so štiri organizacije proti. Če so migranti proti,
               bi lahko rekel, da bi bil tudi jaz skoraj proti, ampak ker so migranti, morajo
               najprej dobiti določene dokumente, da so v državi, potem pa lahko dobijo espe. Ali
               lahko že kar vsak dobi?! Ali pa delavci migranti. Potem tri ostala socialistična
               društva, če so proti, nimam nobenih problemov, če so proti, ker so itak proti nečemu
               novemu, proti vsemu, kar diši na zasebno. In ko govorimo o prekarnih zaposlitvah, tu
               ne streljamo na ljudi oziroma jim ne držimo puške, da sedaj bodo morali to delati.
               Ne. Če se nekdo odloči, da mu delovni čas v službi omogoča, da popoldan lahko še kaj
               drugega stori, kot na primer kmetje ali pa doma gospodinje z majhnim delom ali pa
               delajo kaj drugega, kot da delajo na črno, če imajo možnost, če izpolnjujejo pogoje,
               ki so zelo natančni, zakaj mu ne bi dali možnosti. Mislim, da kdorkoli bi se ob tej
               možnosti odločil za to, ne bi razmišljal: oh, jaz sem pa prekarni delavec. On bi samo
               rekel: aha, koliko lahko jaz dodatno dobim v svojo denarnico, da lahko potem jaz iz
               te denarnice trošim. To je ključno vprašanje, ki si ga bo vsak zastavil, ki bi se
               odločil za ta sistem. Zaključil pa bom počasi z enim člankom, 25. 7. 2017, ki govori
               o tem, kako so nekje moderni. In ko smo ravno v času, ko vidimo, da nam zdravstveni
               sistem kolapsira; naslov – Uber za zdravniške prevoze: »V ZDA vsako leto 3,6 milijona
               pacientov ne pride do rednega pregleda pri zdravniku, ker nimajo ustreznega prevoza.
               Startup Circulation iz Bostona so ustanovili v partnerstvu med tamkajšnjo otroško
               bolnišnico in globalno uspešnim podjetjem za najem prevoza Uber.« Tu piše otroško
               bolnišnico. Verjamem, da marsikateri od vas, poslancev, bi imel vprašanje, ali gre za
               državno ali zasebno bolnišnico. In če gre za državno, bi rekli, okej, potem še gre;
               če gre za zasebno, pa bog ne daj, da to gre. In sistem deluje. Ameriški pacienti so
               zadovoljni. Ampak to je samo eno od nadaljevanj v modernizaciji na tem področju, ki
               si jo je, vsaj v besedah, zastavil tudi predsednik Vlade, v dejanjih pa jo konkretno
               ruši, ne samo da nič ne naredi. Ruši to, kar govori v besedah. Mislim, da gre za zelo
               dober predlog zakona, ki prihaja iz prakse. Nasprotujete mu večinoma tisti, ki nimate
               pojma o tej praksi, ki ste samo slišali neke zlobne zgodbice, kako ta sistem ne
               deluje. Spoštovani, predlagam vam, da preden pritisnete tipko »proti«, vprašajte
               ljudi, ki so že imeli možnosti uporabiti Uber, in naj vam povedo svoje izkušnje, ali
               je predlog zakona dober, ali je storitev Uber dobra ali slaba. In potem bo vaša
               odločitev verjetno popolnoma diametralna tistemu, kar so vam napisali strokovni
               sodelavci. Najlepša hvala.</p>
            </sp>
            <sp xml:id="SDZ7-Redna-36-2017-12-13.sp57">

               <speaker>PODPREDSEDNIK MATJAŽ NEMEC:</speaker>

               <p>Imamo postopkovno.</p>
               <p>Gospa Marjana Kotnik Poropat, izvolite, imate besedo.</p>
            </sp>
            <sp xml:id="SDZ7-Redna-36-2017-12-13.sp58">

               <speaker>MARJANA KOTNIK POROPAT (PS DeSUS):</speaker>

               <p>Hvala lepa, spoštovani podpredsednik.</p>
               <p>Želela bi, da opozorite spoštovanega kolega Tomaža Lisca, da jaz nisem navajala tu
               nekih podatkov zlonamerno, ampak ker očitno še ni prepisa moje razprave, bi povedala,
               da sem jaz govorila o Uberju, kaj njegovo poslovanje pomeni vizavi z vidika
               uporabnika, kaj pomeni z vidika voznika in kaj pomeni z vidika taksistov. Povedala
               sem, da z vidika voznika pomeni, da 80 % plačila za prevoz dobi voznik, 20 % pa Uber.
               Samo to dejstvo, ki sem ga pač prebrala iz vašega predloga. Hvala lepa, gospod
               podpredsednik.</p>
            </sp>
            <sp xml:id="SDZ7-Redna-36-2017-12-13.sp59">

               <speaker>PODPREDSEDNIK MATJAŽ NEMEC:</speaker>

               <p>Hvala lepa, gospa Marjana Kotnik Poropat.</p>
               <p>Če se strinjate, bi vaše postopkovno prekvalificiral v repliko. Mislim, da ste že
               odgovorili gospodu Tomažu Liscu. Imamo še eno postopkovno.</p>
               <p>Dr. Franc Trček, izvolite, imate besedo.</p>
            </sp>
            <sp xml:id="SDZ7-Redna-36-2017-12-13.sp60">

               <speaker>DR. FRANC TRČEK (PS Levica):</speaker>

               <p>Hvala za besedo.</p>
               <p>Sem pozorno poslušal. Gospod Lisec je rekel – »pojma nimate«. Kar ni res. Naša
               najstarejša kolegica, tudi ena med najbolj modrimi med nami, je zelo nazorno celo
               dimenzijo Uberja podala. Pričakujem, da se nam gospod opraviči. Hvala.</p>
            </sp>
            <sp xml:id="SDZ7-Redna-36-2017-12-13.sp61">

               <speaker>PODPREDSEDNIK MATJAŽ NEMEC:</speaker>

               <p>Imam še eno postopkovno. Gospod Trček, upam, da bomo dobili odgovor na vašo
               pobudo.</p>
               <p>Izvolite, gospod Tomaž Lisec.</p>
            </sp>
            <sp xml:id="SDZ7-Redna-36-2017-12-13.sp62">

               <speaker>TOMAŽ LISEC (PS SDS):</speaker>

               <p>Postopkovno bi predlagal, da gospod Trček govori o temi, predvsem pa da posluša, kar
               ostali govorimo, ker sem samo rekel, da je problem v tem, da o tem govorijo tisti, ki
               tega niso izkusili. In če je gospa Poropat izkusila Uber in če ima njeno potovanje
               negativne učinke, da je uporabljala Uber, potem se ji bom opravičil. V drugačnem
               primeru pa pričakujem, da gospod Trček ne zlorablja postopkovnih zato, da se mu
               ljudje opravičijo, ker mi naj bi mislili, kaj naj on misli. On naj misli zase, jaz pa
               bom mislil zase in ko bom čutil potrebo, se bom z veseljem opravičil. Tokrat je ne
               čutim.</p>
            </sp>
            <sp xml:id="SDZ7-Redna-36-2017-12-13.sp63">

               <speaker>PODPREDSEDNIK MATJAŽ NEMEC:</speaker>

               <p>Gospod Franc Trček, imate postopkovno, izvolite.</p>
            </sp>
            <sp xml:id="SDZ7-Redna-36-2017-12-13.sp64">

               <speaker>DR. FRANC TRČEK (PS Levica):</speaker>

               <p>Upam, da nas poslušate. Jaz ne zlorabljam postopkovnega. Kolega je dobesedno rekel –
               »pojma nimate«. / oglašanje iz dvorane/ Ti si dobesedno rekel »pojma nimate«, lahko
               preverite v magnetogramu; in zato pričakujem opravičilo. Logika tega – kar nekdo ni
               počel, o tem ne sme govoriti; jaz nikoli nisem jemal kokaina za razliko od podmladka
               Slovenske demokratske stranke, pa vem, da je kokain problematičen. Hvala za
               besedo.</p>
            </sp>
            <sp xml:id="SDZ7-Redna-36-2017-12-13.sp65">

               <speaker>PODPREDSEDNIK MATJAŽ NEMEC:</speaker>

               <p>Gospod Franc Trček, jaz bi se izognil kakršnimkoli razpravam, ki niso del današnje
               točke dnevnega reda. Jaz bi vseeno povabil vse, da nadaljujemo z razpravo in s točko
               dnevnega reda. Bi še kdo rad kaj dodal? Ugotavljam, da ne. Če se strinjate, bi dal
               besedo gospodu Simonu Zajcu. Potem pa naj se pripravi gospod Bojan Podkrajšek in
               gospod Jernej Vrtovec.</p>
               <p>Gospod Zajc, izvolite, imate besedo.</p>
            </sp>
            <sp xml:id="SDZ7-Redna-36-2017-12-13.sp66">

               <speaker>SIMON ZAJC (PS SMC):</speaker>

               <p>Hvala za besedo.</p>
               <p>Nekaj stvari bi tudi sam povedal glede tega zakona, pa najprej mogoče en uvod, da bo
               bolj jasen končni zaključek, ki ga bom podal. Dejstvo je, da se tudi svet prevozov
               spreminja – taksi prevozov, občasnih prevozov, linijskih; tudi zaradi tega, ker
               vstopajo nove platforme, kot je recimo platforma Uberja in podobne, ki jih sam osebno
               podpiram in se mi zdi, da so dobrodošle. Zato sem tudi večkrat spraševal ministra za
               infrastrukturo, kdaj se bomo lotili tega, da bomo našo ureditev prilagodili, da bodo
               te platforme tudi pri nas lahko delovale. Na podlagi teh pogovorov sem nekako
               pričakoval, da bomo decembra obravnavali vladni zakon, mislim, da je tudi nekaj
               takega bilo planirano, decembra 2017 naj bi ta zakonodaja prišla v Državni zbor. Na
               žalost ni, zato danes obravnavamo zakon od Slovenske demokratske stranke.</p>
               <p>Kar se tiče platform, kot je Uber, jaz vidim kar nekaj pozitivnih stvari. Ena od
               pozitivnih stvari je, da se na ta način zelo dobro skrbi tudi za kakovost storitev.
               Vsakič ko uporabiš to storitev, oceniš voznika, enako voznik oceni stranko, tako da
               tudi vozniki vedo, ko potrdijo nek prevoz, s kakšno osebo se sooča. Vemo, da prihaja
               pri teh prevozih tudi do neprijetnosti, celo tudi do umorov, kar se tiče neprijetnih
               oziroma neprilagojenih naročnikov prevozov. V obe smeri ta aplikacija skrbi za neko
               kakovost storitve, kar se mi zdi zelo dobra stvar, ker ljudje hočemo vedeti, za kaj
               bomo plačali, koga bomo naročili. Tega pri ostalih prevozih načeloma ne moreš tako
               dobro in tako nazorno preverjati. Druga stvar, ki se mi zdi pomembna tudi za državo,
               je, da ni gotovinskega poslovanja. Vse poteka preko kreditnih kartic, kar pomeni, da
               se da vse zelo dobro nadzirati, da ni plačevanja na roko, da ni neizdajanja računov,
               da ne gredo te storitve mimo davkov, kar je v Sloveniji še vedno velik problem, tudi
               ko govorimo o taksi prevozih. Čeprav imamo davčne blagajne, se velikokrat teh blagajn
               ne uporablja tako, kot bi bilo treba; moraš posebej dostikrat prositi še za račun. Se
               vedno smatra, da se računa kar ne izda.</p>
               <p>Tretja stvar. Slovenija je turistična destinacija. V velikem delu sveta so ljudje
               navajeni na takšno storitev in s tega vidika je to dodatna plus točka za Slovenijo
               kot destinacijo, da lahko uporabljajo storitve, ki jih kjerkoli po svetu praktično
               uporabljajo, ki jih uporabljajo doma. Mislim, da je na ta način prav, da tudi
               Slovenija pristopi in da dajemo tudi kot čedalje bolj zaželena turistična destinacija
               to možnost našim obiskovalcem. Naslednja dobra stvar je, da stranka vnaprej ve, po
               kateri poti bo šla in koliko bo za to plačala. In na podlagi tega se tudi odločiš –
               ja ali ne. Cene v tej storitvi variirajo glede na ponudbo in povpraševanje, kar se
               meni osebno zdi čisto vredu stvar. Ko smo govorili o nadzoru, tukaj bi se moral
               strinjati s poslancem Mahničem, da bi bil nadzor nad vozniki Uberja v Sloveniji
               zadosten, seveda če bomo morali to vašo dikcijo spremeniti. Ker to, da fizična oseba
               vozi, pa tudi če Uber zahteva, da espe za njih vozi, tega zakona se ne piše samo za
               Uber, ampak tudi za podobne platforme; in ne vemo, kako je pri vseh ostalih. Ampak če
               govorimo o tem, da Uber uporabljajo vozniki z licencami, potem imamo popoln nadzor
               nad vsem; nad plačanimi prispevki, imamo nadzor, ker ni gotovinskega poslovanja, tudi
               nad davki. Nadzor, ki ga ponujajo tovrstne platforme, je zadosten oziroma celo boljši
               od tega, kar imamo danes. Tudi to je eden od razlogov, zakaj jaz osebno takšne
               platforme podpiram.</p>
               <p>V tem zakonu pa vidim dve težavi. Prva je ta, da zakon zaenkrat – bomo videli, kaj se
               bo z njim zgodilo – določa to, da lahko tudi fizične osebe opravljajo te prevoze. So
               seveda neke dodatne varovalke oziroma dodatni pogoji, kar se tiče kazenskih točk, kar
               se tiče mladega voznika. Ampak moramo tudi z vidika nelojalne konkurence pogledati ta
               problem. Če morajo vsi ostali, ki nudijo storitve prevoza, imeti neke licence, to
               pomeni, da mora biti odgovorna oseba, mora imeti opravljene izpite po nacionalni
               kvalifikaciji; potem mislim, da tudi tisti, ki vozijo prek te platforme, morajo
               izpolnjevati enake pogoje. Mislim, da to za nas ne bi smel biti problem. Mislim, da
               bi bilo to fer do teh, ki že sedaj uporabljajo. Na ta način bi Uber v bistvu v
               Sloveniji bil to, kar tudi zares je in zaradi česa se mi tudi zdi dober. Ker vsak, ki
               gre v prevoze ali pa katerikoli drugi posel – kje imaš največji problem? Največji
               problem je pridobiti stranke. Uber ti da stranko; seveda zato vzame svojo provizijo.
               Če mi ta zakon ali pa vladnega – sedaj ne vem, kdaj bo prišel, če bo – oblikujemo
               tako, da Uber uporabljajo prevozniki oziroma ljudje, ki imajo licenco za to, potem je
               Uber tisti, ki zelo učinkovito poveže stranko z nekom, ki to storitev izvaja.</p>
               <p>Problem tega zakona je tudi v tem, mislim, da ste odprli napačni člen. Ne vem, če je
               možno točno to, o čemer sem sedaj govoril, v tem členu rešiti. Do jutrišnjega
               glasovanja bom o tem razmislil. Če bom videl, da je možno oziroma če me boste
               prepričali, bom dal podporo temu zakonu. V nasprotnem primeru pa pričakujem od Vlade,
               da to v januarju res dobimo. Ampak kot sem rekel, če se bo dalo amandmirati ta zakon
               tako, da bodo vozili samo tisti z licencami, potem zakaj pa ne.</p>
            </sp>
            <sp xml:id="SDZ7-Redna-36-2017-12-13.sp67">

               <speaker>PODPREDSEDNIK MATJAŽ NEMEC:</speaker>

               <p>Preden nadaljujemo, imamo repliko. Gospod Žan Mahnič, potem vam bom dal besedo kot
               predstavniku predlagatelja.</p>
               <p>Replika, izvolite, gospod Trček.</p>
            </sp>
            <sp xml:id="SDZ7-Redna-36-2017-12-13.sp68">

               <speaker>DR. FRANC TRČEK (PS Levica):</speaker>

               <p>Hvala za besedo. Že prej sem jo zahteval.</p>
               <p>Jaz sem čisto miren, na čem ste v Slovenski demokratski stranki, pa si preverjate
               sami, tudi če hočete »mednožno«, po čemer slovite. Bodimo resni! Delilna ekonomija,
               neki očitek je bil. Delilna ekonomija je srčika levice in socialističnega programa,
               ampak delilna ekonomija na način solidarnosti in pravičnosti. Kako si pa delilno
               ekonomijo predstavlja Slovenska demokratska stranka in še kdo, ste pa lepo pokazali
               pri Teš 6 pa še kje v 25, 26 letih parlamentarne zgodovine v Sloveniji. Delilna
               ekonomija, ki jo hočete vi tukaj uvajati; in tukaj očitno je vsaj pri delu Stranke
               modernega centra edino problem v tem, kdo bo to prej predlagal, je pa tako. Jaz
               garam, kot tisti primer z Dunaja, dvakrat več, kot sem prej, za iste peneze; gazda
               zasluži. Delilna ekonomija, ki jo vi predlagate, je absolutno žaljiva do državljank
               in državljanov, zlasti do mladih. Za koji klinac bi mi potrebovali Uber, če imamo, ne
               vem, Joškovega sina, če imam mojega sina in tamale na bivši Iskri v Kranju, ki vedo
               te zadeve sprogramirati?! Zakaj bi 20 % dajali nekemu tujcu, če lahko tovrstne zadeve
               organiziramo kot zadrugo?! Ko se resno pregovarjamo o premikanju v času in prostoru,
               se moraš pogovarjati tudi o tem, ne samo kako prideš ti do gore, ampak kako pride
               tudi gora do tebe, kako pridejo storitve do tebe. Pa se lahko pogovarjamo o
               telemedicini, o gerontotehnologijah in še čem, ker tako radi malo na pol – ne morem
               reči drugega oziroma bom citiral kar gospoda Tanka – govorite, citat, »bedastoče« o
               celi vrsti zadev. Če bi tako zakonodajo predlagali, bi jo pa z velikim veseljem in z
               vsem svojim strokovnim znanjem amandmiral. Mi imamo očitno sedaj politiko prečenja
               SMC, SDS, da bomo nekaj deset milijonov dajali nemškemu logističnemu podjetju, da nam
               bo organiziral slabo mrežo medkrajevnega javnega potniškega prometa in izkoriščal
               voznike avtobusov, sočasno pa se bomo še dobesedno »poscali nad domačo pamet«;
               ključna je domača pamet ljudi. Boste privlekli notri Uber, da bodo ljudje delali
               dvakrat več za isto ali še nižjo plačo; in to je bistvo tega. To je seveda legalno,
               legitimno, imate pravico tako politično linijo, fronto furati. Upam pa, da so
               državljanke in državljani ter preostali del političnega spektra toliko pametni, da
               takih škodljivih zakonodajnih predlogov ne podpiramo. To je v bistvu vsa zgodba.
               Hvala za besedo.</p>
            </sp>
            <sp xml:id="SDZ7-Redna-36-2017-12-13.sp69">

               <speaker>PODPREDSEDNIK MATJAŽ NEMEC:</speaker>

               <p> Predstavnik predlagatelja gospod Žan Mahnič, imate besedo.</p>
            </sp>
            <sp xml:id="SDZ7-Redna-36-2017-12-13.sp70">

               <speaker>ŽAN MAHNIČ (PS SDS):</speaker>

               <p>Hvala, podpredsednik.</p>
               <p>Na to, kar je povedal gospod Simon Zajc, ki je edini, ki je do sedaj razpravljal kot
               nekdo, ki ni a priori podprl zakona, edini, ki je povsem racionalno razpravljal,s
               konkretnimi argumenti in podatki. Dve stvari, Simon, strinjam se s tem, Uber je
               tisti, ki poišče stranko, in to je bistveno. Jaz imam dovolj tega, da kličem Metro,
               Laguno, Intereks, kogarkoli, pošljite mi taksi, prosim, na Kotnikovo, da grem s
               taksijem do Državnega zbora. Pet minut, zmeraj slišim – pet minut, pa če pride čez
               tri minute ali pa čez dvajset ali pa če ga sploh ni. Zmeraj je pet minut. Zdaj so se
               vsaj v Metroju malo izboljšali, ker imajo aplikacijo in dejansko vidiš, kje taksi je,
               kdaj bo približno prišel. In tudi taksi potem ve, če vpišeš notri, kam greš, kam te
               mora peljati. In za to gre pri Uberju. Taksist že na začetku vidi, preko GPS signala,
               ki ga mobitel zazna, kje te pobere in kam te pelje, zato neko poznavanje ulic,
               krajev, mest niti ni potrebno. Če sem gospoda Zajca prav razumel, bi pa verjetno
               potem v drugem branju – in to smo mi pripravljeni narediti – morala iti sprememba v
               tej smeri, da bi pisalo: »Določbe tega zakona ne veljajo za posredovanja prevoza med
               fizičnimi osebami in podjetjem, ki lahko po tem zakonu opravlja dejavnosti prevoza.«
               To se pravi, da ne more kar neka fizična oseba opravljati tega, ampak tisti, ki imajo
               opravljene licence, podjetja s licencami; to pa so že primeri, kot jih poznamo sedaj,
               taksisti. In ravno zaradi tega smo mi zakon oblikovali tako, da bi taksisti tudi
               lahko vozili. S tem ko smo pa dali noter, in to smo pripravljeni dati ven, če bi bil
               to eden od glavnih argumentov, da bi kasneje zakon tudi šel skozi, za posredovanje
               prevoza med fizičnimi osebami. Glede tega v Slovenski demokratski stranki menimo, da
               se s tem rešuje pravno vprašanje ravno spletne strani Prevoz.org.</p>
            </sp>
            <sp xml:id="SDZ7-Redna-36-2017-12-13.sp71">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospod Bojan Podkrajšek.</p>
               <p>Pripravita naj se gospoda Danijel Krivec in Marko Ferluga.</p>
               <p>Gospod Podkrajšek, izvolite.</p>
            </sp>
            <sp xml:id="SDZ7-Redna-36-2017-12-13.sp72">

               <speaker>BOJAN PODKRAJŠEK (PS SDS):</speaker>

               <p>Spoštovani podpredsednik Državnega zbora, hvala za dano besedo. Kolegice in kolegi,
               državni sekretar, lep pozdrav tudi v mojem imenu!</p>
               <p>Mislim, da pri tem zakonu, ki smo ga predlagali v Slovenski demokratski stranki, za
               prihod Uberja v Slovenijo ni nikakršnih razlogov, da se obtožujemo na takšen ali
               drugačen način, pa nočem zdaj koga izpostavljati. Premišljena je bila razprava
               gospoda kolega Zajca, pa ne zato, ker se je verjetno malo približal temu zakonu
               oziroma govoril o nekih členih, v katere tudi dvomi; ampak dejansko se je poglobil v
               ta predlog zakona. Prav gotovo ta Uber ni zrastel na zelniku Slovenske demokratske
               stranke, kaj vse smo danes slišali v tem državnem zboru. Samo še to ni bilo slišano,
               da Uber zato ne more v Slovenijo, ker je Melania Trump rojena Slovenka. Jaz mislim,
               da ni prav, takšne razprave, kot jih poslušamo. Dejstvo je, da je cilj zgolj eden, in
               to je tudi potrdil predsednik Vlade Republike Slovenije pred enim letom. Na to temo
               je izjavil sledeče, da so tu zaposlitvene možnosti in širši gospodarski razvoj, da je
               to dopolnitev javnega potniškega prometa, da se iščejo razvojne rešitve na tem
               področju. Kar je pa spodbudilo Slovensko demokratsko stranko, je pa naslednje, ker je
               predsednik Vlade pred enim letom izrekel, da se v to stvar vstopa seveda premišljeno.
               Mi smo trdno prepričani, da se v ta zakon, ki bi že moral biti predložen v lanskem
               letu s strani vlade oziroma ministrstva, vstopa preveč premišljeno in se odmika v
               zaključek mandata. Če bi poslanke in poslanci tega državnega zbora čakali na vlado,
               potem tega zakona v Državnem zboru ne bi bilo.</p>
               <p>Naj povem, da sam tega še nisem uporabljal, sem se pa vedno pripravljen podučiti pa
               preveriti, kako stvari potekajo. Dejstvo je, da ta sistem uporabljajo v preko 500
               mestih v svetu, v okoli 21, 22 državah v Evropski skupnosti. Slovenija zdaj ni pionir
               ali pa da bi v Slovenski demokratski stranki pripravljali in se zavzemali za nekaj,
               česar še v svetu ni. Dejstvo je tudi, da je naloga vseh nas, ne glede kje sedimo, na
               levi ali desni strani, v mislih imam tudi predstavnike Vlade, da omogočimo našim
               državljankam in državljanom čim lažje življenje. To ni težava toliko v večjih mestih,
               kjer so taksiji z več podjetji, verjetno tudi ni težava v kakšnem večjem mestu eni
               družini oziroma državljanom to plačevati; je pa dejstvo, da Republika Slovenija ni
               samo Ljubljana ali Maribor, je tudi več manjših mest, predvsem pa imam tu v mislih
               podeželje. Ker sem se dal poučiti, kako to poteka v sosednjih državah oziroma v
               evropskih mestih, svetovnih mestih, je tudi zelo pomemben podatek, da je cena teh
               uslug bistveno cenejša, kot jih imamo do zdaj v Sloveniji. Jaz ne bom trdil, da bo
               zato katero od teh podjetij propadlo. Dejstvo pa je, kar je naša naloga, da to
               uslugo, ki je cenejša, približamo našim državljankam in državljanom. To je naloga nas
               vseh. Jaz sem že večkrat v tem državnem zboru govoril, kdo najtežje oziroma najslabše
               živi v Republiki Sloveniji. Štiričlanska družina, v kateri sta oba, mož in žena,
               zaposlena, otroci pa hodijo v vrtec ali šolo; ta družina živi najtežje. Poleg tega pa
               mora kupiti dva avtomobila, pa največkrat to še ni najtežje; najtežje je ta dva
               avtomobila vzdrževati. Jaz sem prepričan kot nestrokovnjak, da s prihodom in
               uveljavitvijo tega zakona, ki ga predlagamo v Slovenski demokratski stranki, mogoče,
               pa ne mogoče, verjetno katera od teh družin ne bo več potrebovala dveh
               avtomobilov.</p>
               <p>Še enkrat ponavljam, ne živimo vsi v velikih mestih, ne živimo vsi v Ljubljani,
               Kranju, Mariboru ali Kopru; živimo tudi v manjših krajih, predvsem pa mnogo
               državljank in državljanov živi na podeželju. Velikokrat nam je enostavno nekaj
               govoriti iz teh sedežev v državnem zboru, kar je zelo težko izvedljivo v praksi, zelo
               težko izvedljivo v oddaljenih krajih. Zato še enkrat pozivam vse vas, spoštovani
               kolegice in kolegi, državni sekretar, ter tiste, ki se ukvarjate v Republiki
               Sloveniji s tem področjem, da ne zavračamo tega predloga, kajti o tem je že lansko
               leto govorila Vlada Republike Slovenije, ministrstvo. Naša iskrena namera, Slovenske
               demokratske stranke, predlagatelja kolega Mahniča, pa je, da pospešimo tisto, kar ni
               bilo storjeno v lanskem letu. Sam sem prepričan, da ni nobenih težav, če je treba pri
               kakšnem členu kaj dodati ali odvzeti, kajti to bo v dobrobit tega zakona, predvsem pa
               v dobrobit dopolnitve javnega potniškega prometa v Republiki Sloveniji; predvsem pa,
               da bi neke stvari, ki se tičejo medsebojnih prometnih povezav, približali
               državljankam in državljanom, da bi jim bilo lažje. Hvala.</p>
            </sp>
            <sp xml:id="SDZ7-Redna-36-2017-12-13.sp73">

               <speaker>PODPREDSEDNIK MATJAŽ NEMEC:</speaker>

               <p>Imamo še tri prijavljene razpravljavce. Dovolite mi, da preberem vse tri. Besedo ima
               gospod Danijel Krivec; pripravita naj se gospod Marko Ferluga in Ljubo Žnidar.</p>
               <p>Gospod Krivec, izvolite, imate besedo.</p>
            </sp>
            <sp xml:id="SDZ7-Redna-36-2017-12-13.sp74">

               <speaker>DANIJEL KRIVEC (PS SDS):</speaker>

               <p>Hvala za besedo, spoštovani podpredsednik. Lep pozdrav vsem kolegicam in kolegom!</p>
               <p>Očitno imamo spet en problem s tem, da je zakon, ki je vložen, dober in prinaša neko
               dodano vrednost; vendar je predlagatelj očitno ponovno napačen. To se dogaja zato,
               ker vlada svojega dela očitno ne zna dobro opraviti, navkljub obljubam ministrov,
               predvsem ministra Koprivnikarja in predsednika Vlade, da bo zakon še pred koncem tega
               leta v proceduri. To se ni zgodilo, zato smo mi tudi vložili predlog zakona, ki
               rešuje to problematiko. Dejstvo je, da se na tem področju marsikaj dogaja, in
               verjetno se vsi zavedamo, da se podobna dejavnost že odvija, vendar se v veliki meri
               odvija kot delo na črno. Verjetno vsi poznate določene spletne strani, kjer se že
               zdaj lahko naroči na posamezne prevoze, da ne govorimo o izmenjavi med študentarijo,
               pa ne samo med študenti, ampak med vsemi uporabniki, ki so sposobni na spletnih
               straneh odgovarjati na nek poziv za prevoz v določene smeri. Pa ni nobene zakonske
               ureditve, noben tega ne nadzira, se pa v veliki meri dogaja in s tem omogoča nek
               normalen prevoz ljudem, ki nimajo možnosti niti javnega prevoza, niti niso sposobni,
               da bi si kupili svoje prevozno sredstvo. Ta predlog to tematiko na nek način ureja
               tudi v zakonskem smislu. Moram reči, da je nekaj govornikov korektno povzelo stvari.
               Zavedamo se, da je treba mogoče posamezne člene zakona še dodelati, vendar si ne
               zapiramo oči pred dejstvom, da je ta problematika že v tem trenutku še kako aktualna.
               Vsi ti pomisleki o tem, kako se lahko neka stvar izigrava ali pa kršijo neka načela,
               se enako dogaja tudi v primeru taksistov, kjer imamo vse predpisano, pa se ravno tako
               stvari ne odvijajo, kot bi si želeli.</p>
               <p>Podobno zgodbo imamo na področju Airbnb, kjer pa je, moram reči, v koaliciji, vsaj s
               strani nekaterih poslancev, veliko pozivov in pritiskov na vlado, da zadevo uredi.
               Gre za podobno stvar, za podoben pristop, kjer se omogoči možnost nekega poslovnega
               odnosa in možnosti preživetja tudi drugim v tem prostoru. To področje oddajanja sob
               ureja 19 zakonov. 19 zakonov to ureja, pa se vseeno zadeve odvijajo, verjetno, v
               veliki meri na črno; ampak dejstvo je, da se to dogaja. Nesmiselno bi bilo, da si
               zapiramo oči, da tega ni. Enako kot na področju prevozov, kjer bi to storitev izvajal
               Uber ali kot je kolega Trček razpletal, da bi to nekdo vzpostavil znotraj Slovenije
               na osnovi naše pameti in znanja; mi s tem nimamo problema, vendar je treba postaviti
               neko zakonsko osnovo, kar mi s tem predlogom zakona tudi počnemo. Dejstvo je, da so
               te platforme v Evropi pa tudi širše učinkovite, da omogočajo uporabniku bistveno
               boljši dostop do neke storitve, in glede na to, da se ta koalicija vseeno hvali s
               tem, da je treba prisluhniti nekim novim pobudam, da je treba olajšati stroške
               uporabnikom in tako naprej, je na nek način kar malo presenetljivo, da v primeru, ko
               pride tak zakon, ki zadevo rešuje, naletimo na tako velik odpor. Tudi kolega Trček,
               ki ga spoštujem, vedno govori o tem, da je treba vpeljati neke nove pristope v smislu
               omogočanja nekega javnega prevoza, ki ga v Sloveniji praktično ni več, to je njegova
               teorija, in me zato čudi, da ko pride do neke izboljšave na tem področju, pa to a
               priori zavrača in ne vidi neke prednosti v tem. Kolegi, ki so to v praksi izkusili,
               verjetno marsikdo med vami tudi, bi znali potrditi, da je stvar sigurno dobra in da s
               primerno zakonsko ureditvijo omogoči tudi primeren nadzor, kar so tudi kolegi iz SMC
               lepo razložili. Tako tega strahu pred tem, da se neke nove tehnologije, novi pristopi
               vpeljujejo tudi v naši državi, res ne razumem.</p>
               <p>Minister Koprivnikar je, mislim da, rekel nekaj podobnega, da so rešitve dejansko že
               izdelane, so na mizi dobesedno, in ne moremo si nič, da bi jih zaobšli. Se pravi,
               njegova teorija je, da če so neke dobre stvari v praksi tudi v drugih državah, jih bo
               slej kot prej treba vpeljati tudi na našem območju. Uber ima neko prednost tudi v
               tem, da enostavno za Uber ne obstajajo meje, tako kot obstaja mogoče za neke taksi
               službe, ki so vezane na neko mikrolokacijo, in tudi s tega vidika je ta vrednost
               velika dopolnitev. Predvsem pa zato, ker ta koalicija veliko govori o tem, da je
               turizem prednost in prihodnost te države, na drugi strani pa take platforme
               zavračajo, kajti taka platforma lahko omogoči bistveno lažje sprehajanje po naši
               državi, predvsem pa tudi dostop do naše države predvsem z nekaterih letališč ob naši
               meji, ki praktično nimajo nekega javnega prevoza v našo državo. Tako je res
               nerazumljivo razlaganje nekaterih omejitev oziroma nasprotovanj temu zakonu, ki bi se
               ga dalo in se ga bo dalo v nadaljevanju tudi dopolniti z vsemi pomisleki, ki jih
               imate, vendar vsi, ki smo že dolgo časa v tem parlamentu, vemo, da noben zakon ne
               reši vseh anomalij, zato tudi taksisti niso »zgled lepega vedenja« in enako bo
               veljalo tudi v primeru nekih ponudnikov podobnih platform, kot jih omogoča ta zakon.
               Vedno je stvar nadzora, ki mora kasneje stvari nadzirati in izločiti tiste, ki
               izkoriščajo sistem.</p>
               <p>Tako upam, da bo v nadaljevanju vseeno prevladala neka zdrava pamet in da spustimo ta
               zakon v drugo branje, kje ga lahko na strokovni ravni še bistveno dodelamo. Je pa
               tako, kot je rekel vaš minister, neumno gledati stran, ko so neke stvari v bistvu že
               dejstvo in se v državi izvajajo, v tem trenutku na črno, in z nekim zakonskim
               predlogom stvar samo izboljšamo in uredimo, v nobenem primeru pa stvari ne
               poslabšujemo. Tako upam, da bo prevladala zdrava pamet pri vseh, tudi pri koaliciji.
            </p>
            </sp>
            <sp xml:id="SDZ7-Redna-36-2017-12-13.sp75">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospod Marko Ferluga, pripravi naj se gospod Ljubo Žnidar.</p>
               <p>Gospod Ferluga, izvolite.</p>
            </sp>
            <sp xml:id="SDZ7-Redna-36-2017-12-13.sp76">

               <speaker>MARKO FERLUGA (PS SMC):</speaker>

               <p>Hvala za besedo. Pozdrav državnemu sekretarju in kolegu in vsem ostalim seveda!</p>
               <p>Pri tej temi nimamo nekih enoznačnih zadev in ni vse črno in ni vse belo. Zelo dobro
               je povzel zadeve, ki so meni blizu, Simon, zakaj je dober ta Uber. Druga zadeva je pa
               ta, kjer se ta tako imenovana delilna ekonomija, kar je načel pa tudi Franci že prej,
               zelo različno gleda in dojema. Tukaj je zelo tanka črta tistega dojemanja delilne
               ekonomije kot res nekega dodatnega socialnega pripomočka za vse, s katerim si lahko
               nekaj pomagaš, in delilne ekonomije, ki jo pa večja podjetja ali drugi nekako
               izrabljajo za tako imenovano kapitalistično bogatenje. Tukaj vedno pride navzkriž s
               tem gledanjem. Ko bomo enkrat to definirali – in to se dogaja tako pri teh prevozih,
               kot tudi že v prej omenjenem Airbnb, ker dejansko, ko ljudje začnejo s tem služiti in
               tukaj določiti neko pametno mejo, kaj to pomeni služiti ali pa samo delati kot nek
               dodatek, je zelo pomembno, da si bomo potem razjasnili, kako in kaj potem opredeliti
               z zakoni. Še prej bi si moral sicer posuti s pepelom in s tem, kaj je bilo že prej
               povedano, da je gospod Koprivnikar podpisal tole pismo o nameri z Uberjem. Zakaj? Kaj
               je botrovalo temu, da ni šla ta zadeva naprej, zakaj Ministrstvo za javno upravo ni
               to predalo Ministrstvu za infrastrukturo? To verjetno bodo med sabo v Vladi
               razčistili.</p>
               <p>Če se vrnem še en korak nazaj – in tukaj je imel gospod Trček eno zelo zanimivo
               razpravo nekaj časa nazaj o tem, kakšna je naša trajnostna vizija prometa. Sicer jo
               imamo, to strategijo in to strategijo mobilnosti, vse skupaj, ampak javni integrirani
               potniški promet, intermodalnost in tako dalje in tako dalje se nekako zelo lahko
               vkomponira tudi v ta Uber, če smo razgledani in če te zadeve postavimo v neke pametne
               konotacije. In to, kar je že gospod Krivec povedal, z neko pravo kontrolo, nadzorom
               je to mogoče doseči. Da bodo ti zakoni popolni – ne bodo nikoli; da ti sami zakoni
               posegajo v množico zakonov, je res, tukaj smo v Sloveniji verjetno, pa verjetno še
               kdo drugi tudi v svetu mojstri, ko imamo eno tematiko, ki se veže na 10 tem, zakonov
               – to je tudi problem Airbnb, s katerim sem se tudi jaz malo ukvarjal. Vam povem, da v
               življenju so stvari zelo enostavne, ko pa začnemo tole pravno-formalno akrobatiko
               izvajati tule pri nas s to zakonodajo, se pa tako vse zakomplicira, da dejansko moraš
               imeti predpisano, da potegneš vodo potem, ko greš iz WC. V take skrajnosti mi
               stopamo.</p>
               <p>Tudi prej je bilo govora, kar je povedal gospod Horvat, da imamo že v Sloveniji, na
               kar bi bili lahko ponosni in na podlagi česar bi lahko razvijali, imamo že te
               platforme, bom rekel, prometne in to. Prevoz org., Zavod Sopotniki je ena od takih
               zelo, bom rekel, socialno čutečih zadev, GoOpti je ena izmed takih zelo izpopolnjenih
               in marketinško usmerjenih. Tako da te zadeve so tukaj že pri nas. Kako so, če je to
               vse urejeno, če je to vse pod kontrolo, tukaj se lahko vpraša. Mislim, da velika
               večina, ki uporabljamo, imamo prevoze in Uberje, do nedavnega sem imel tudi taksi
               yandex.ru gor, tako da tisti, ki to uporablja, dojame ta koncept. Kako je pa to
               zakonsko, je pa veliko vprašanje in s tem bi se moralo mogoče predati žogico
               ministrstvu in bi ministrstvo moralo nekako bolj zagrabiti to. Če želimo biti – in
               jaz sem zagovornik tega – takšna majhna fleksibilna, turistično naravnana država,
               potem je to ena od zadev, s katero bi se morali ukvarjati.</p>
               <p>Če že govorimo o teh prometnih konicah, vsem tem, kar botruje vse na cestah, velik
               tranzitni promet, ogromne zgostitve prometa, je to eden od elementov, s katerimi
               lahko dejansko res naredimo korake naprej. Če seveda to želimo in če smo mi v glavah
               nekako razčistili. Tukaj je vedno to, kar vidim in na ministrstvih in nekako splošno
               javno mnenje zaznati, kot češ, še vedno je v glavah sprememba zamišljena – Bog
               obvaruj, da bi kdo dodatno začel služiti. Ampak zakaj, zakaj? Če je to regulirano, če
               je to pod nekim nadzorom, in danes v tem času digitalizacije, ko vemo, da so skoraj
               vedno nekje te wi-fi spoti, točke, kjerkoli bi lahko, in da se ti računi izdajajo
               dejansko preko računalnika, da plačuješ s kreditnimi karticami ali kakršnimikoli
               drugimi karticami; se pravi, več ali manj je vse zavedeno. Če se to lepo zakonsko
               uredi in seveda tudi odvajanje davka in seveda tudi prijava vseh teh zadev, kar je
               treba glede vozila, glede samega statusa osebe, ki je – tukaj ne vidim problema.
               Vidim pa problem pri tej okostenelosti naše birokracije in razmišljala tudi v
               ministrstvih, da se prepočasi odzivajo na te hitre spremembe in impulze, ki jih
               dajejo nove tendence v svetu. Če se bomo na vse pretege tega branili, potem
               najboljše, da se spravimo v jamo in ostanemo v jami in prosimo za luč ali pa, ko bo
               strela udarila, da se potem odpre. Jaz tega več ne razumem. Stvari, kot so Airbnb in
               Uber, so napredne, seveda s tem, da jih reguliramo, da jih kontroliramo, da jih
               zakonsko opredelimo, tako kot je treba. In ko so pravila igre znana, potem je jasno,
               kaj kdo mora narediti, da lahko se s tem ukvarja, in kaj se bo zgodilo, če temu ne bo
               tako; bo kaznovan, bo odvzeta licenca in tako dalje.</p>
               <p>Slovenija je na neki, bom rekel, prelomni točki, ker resnično vsi opozarjajo, da so
               prometi, sploh v Ljubljani, ki je glavno mesto in je itak skoncentrirano, tri četrt
               delavnega prebivalstva je skoraj že v Ljubljani, ker je pač tako, na žalost, čeprav
               veliko nas se bori tudi za to, da bi se to malo decentraliziralo, pa da bi lahko tudi
               v drugih regijah nekdo dobil službo, ki bi bila kot ministrstva in tako dalje in tako
               dalje, ampak ne bom o tem razpredal zdaj. Nisem pa za neke zelo rokohitrske poteze,
               nepremišljene. Ja, vedno bomo imeli neke ljudi, ki se s tem ne bojo strinjali. Ja,
               vem, da taksistom ne bo to všeč, ampak taksisti imajo med sabo tako ali tako že
               vojne. Saj, če je bil kdo na Brniku, točno ve, da vidiš tam ponudbo od 20 evrov do 50
               evrov, pa da ne govorimo še o onih, ki ti itak … Dobesedno, da se pride do Ljubljane
               tudi za 100 evrov in še več. Tudi med taksisti ni vse čisto in zdravo in, tako kot je
               rekel tudi Danijel, se z vsemi predpisi in vsem tem se dogajajo te anomalije. Če
               želimo biti napredna država – in tega si zelo želim –, če želimo biti podobni
               Estoniji, mislim, da razmišljanje Simona in Franca v tej smeri mobilnosti, nekega
               trenda, ki je v svetu, da je pametno pristopiti k tem pobudam. Meni je žal, da to
               ministrstvo … Čeprav mislim, da je to bilo s strani ministra tudi že večkrat
               povedano, da naj bi bilo do konca leta, sicer zdaj smo konec leta praktično, da naj
               bi bilo to pripravljeno s strani ministrstva, ampak pač kolegi so naredili svoje.
               Pobuda je, po mojem, pozitivna in kar se mene tiče, sem tudi podpornik takih zadev,
               ker moramo iti naprej, seveda z jasno opredeljenimi stvarmi, kot so kontrola, nadzor
               in zakonske opredelitve, ki morajo biti takšne, da so enostavne. Ker že samo pri
               Airbnb, ko so nam našteli, koliko je problemov z vseh strani in vseh zakonodaj, je
               človeku bolj enostavno, da dejansko oddaja na črno in to se zdaj dogaja na veliko.
               Tukaj pa me čudi odnos države in tudi samega ministrstva, pristojnega ministrstva, pa
               Ministrstva za finance, da pusti, da te stvari grejo v prazno, v nebo, namesto da bi
               pobrali tisto, kar nam gre, pa magari z nekimi pavšali, da bi vsaj država nek del
               dobila tega dodatka, raje pustimo tako, da je vse v zraku in s tem se ne strinjam.
               Tako da ti predlogi so zanimivi.</p>
               <p>Želel bi si tvornega sodelovanja z ministrstvom, da se ta zadeva dodela v neki smeri,
               da postane, če je treba, še bolj operativna in da se gre naprej. Vem pa, da bojo
               upori tako z ene kot z druge strani. Ampak mislim, da je to za pozdraviti. Hvala.</p>
            </sp>
            <sp xml:id="SDZ7-Redna-36-2017-12-13.sp77">

               <speaker>PODPREDSEDNIK MATJAŽ NEMEC:</speaker>

               <p>Besedo ima predstavnik predlagatelja, gospod Žan Mahnič. Izvolite.</p>
            </sp>
            <sp xml:id="SDZ7-Redna-36-2017-12-13.sp78">

               <speaker>ŽAN MAHNIČ (PS SDS):</speaker>

               <p>Hvala, gospod podpredsednik.</p>
               <p>Še eno racionalno in pozitivno mnenje kolega Ferluge. Pač je uporabljal te
               aplikacije, platforme in ve, kako zadeva deluje in da so pozitivne izkušnje.</p>
               <p>Samo dve stvari; kratke in pa nepremišljene poteze je omenil. Ravno zato smo dali v
               spremembo samo en člen in na ta način, da smo ga dali v prvo obravnavo, da se lahko
               potem še v drugi obravnavi zadeva popravi.</p>
               <p>Kar pa se tiče samega vprašanja delitvene ekonomije … Mislim, kljub temu da se stvar
               sliši zakomplicirano, pa vendarle, če govorimo konkretno o tem primeru, mora biti
               zadeva jasna. Zadeva mora biti jasna v tej smeri, da so naslednji pogoji: da imaš ti
               zasebno lastnino, kar je seveda predpogoj in jo moraš imeti, da zadevo lahko sploh
               opravljaš, da moraš imeti podjetje, da mora biti vse v skladu z zakonodajo, da morajo
               biti plačani vsi davki in prispevki in da moramo tudi v zakonu že vnaprej nekako
               predvideti možne negativne posledice in jih tudi zakonsko seveda na nek način
               regulirati, kar dajemo s tem, da tega ne smejo početi mladi vozniki, da morajo biti
               zavarovani za sopotnike. Tukaj pa dejansko je vprašanje glede kazenskih točk. Vemo,
               nekdo prevozi rdečo luč, takoj dobi kazenske točke, kar je seveda prav, ker krši
               cestnoprometne predpise, pa vendarle, nekdo, ki ima dve, tri kazenske točke – o tem
               bi se lahko potem v drugem branju še pogovarjali, ali je res smiselno iti v tako
               zaostritev, kot smo jo, recimo, zdaj v začetku, v prvem branju predlagali, da takšni
               ne bi smeli opravljati prevozov. Ker vemo, malo si nepazljiv, hitro dobiš kazenske
               točke.</p>
               <p>Upam, da bom slišal tudi mnenje Vlade, 15 minut, kolikor so prijavili. Pa vendarle ne
               morem razumeti, če pustimo Vlado, če je na en način posluh pri Novi Sloveniji, SDS,
               očitno tudi, kolikor sem slišal poslance, ki so razpravljali, iz SMC, tudi v SMC, ne
               razumem pa tistega dela tam, recimo temu neke mehke, pa do trde levice, Desusa, SD in
               pa stranke Levica. Ampak to je pač njihov cilj. Bog ne daj, da bi kdo kaj zaslužil in
               če že sledimo tej mantri, lahko očitno samo še čakamo – ne vem, kako da se ni še
               noben spomnil –, kdaj se boste spravili na kriptovalute. Tega tudi v tem državnem
               zboru še nismo odprli. Samo dva primera, če navedem … Vsi govorite o bitcoinu. Dal
               bom za primer dve drugi kriptovaluti, ena je Ripple, druga je Iconomi. Ripple je v
               dobrem letu zrastel krat 70, Iconomi, gre pa za slovensko podjetje, pa v enem letu
               praktično krat 20. Predstavljajte si, da je nekdo v lanskem letu vložil v
               kriptovalute 10 tisoč evrov in ima zdaj v dobrem letu 700 tisoč evrov. Poglejte,
               kakšne turbokapitaliste ustvarjamo. Ampak, to je tržna ekonomija, pustimo ljudem
               možnost za zaslužek. Vsak je dovolj odgovoren, da zna ravnati s svojim denarjem,
               kakor tudi s svojo zasebno lastnino. Če jo pač zna tržiti, pustimo to iznajdljivost
               ljudem.</p>
            </sp>
            <sp xml:id="SDZ7-Redna-36-2017-12-13.sp79">

               <speaker>PODPREDSEDNIK MATJAŽ NEMEC:</speaker>

               <p>Gospod Ljubo Žnidar, kot zadnji, imate besedo. Izvolite.</p>
            </sp>
            <sp xml:id="SDZ7-Redna-36-2017-12-13.sp80">

               <speaker>LJUBO ŽNIDAR (PS SDS):</speaker>

               <p>Hvala lepa, spoštovani podpredsednik. Kolegice in kolegi!</p>
               <p>Poglejte, v samih obrazložitvah zakona smo prav namenoma prikazali primere iz tujine,
               prikazali primere slabe prakse, s kakšnimi težavami se soočajo v državah, kjer so
               uvedli Uber. Pa je bilo danes iz razprave slišati, da Slovenska demokratska stranka
               uvaja multinacionalko v Slovenijo in tako naprej in tako naprej. Skratka, temu ni
               tako. Dejansko se tudi vlade, kjer imajo takšne in drugačne težave pri sistemu
               prevozov v drugih državah, zavedajo in so jasno povedale, da se dejansko sistemu Uber
               ne morejo izogniti, ne morejo ga preprečiti, ne morejo ga izločiti; lahko ga omejijo,
               ne morejo ga pa povsem onemogočiti ali dati na stran. Tega se je treba tudi v
               Sloveniji zavedati. In to je tisto naše razmišljanje, da se je treba s problemom ali
               z neko noviteto ubadati, ne pa zadeve pomesti pod preprogo, tako kot je bilo danes
               rečeno s strani ministrstva, da tega v Sloveniji ne bo, s tem se mi ne bomo
               ukvarjali, tega nismo sposobni narediti in tako naprej. To ni pravi način.</p>
               <p>Možnosti v Sloveniji sta, tako rekoč, dve: ali da se povabi v ta aplikacijski posel
               na področju prevozov nekoga, ki tako dejavnost že opravlja, ali pa, da ta posel
               dodelamo sami. Tudi predlog gre v to smer, da se tega posla lotimo in ga dodelamo
               sami. Imamo dobre in slabe izkušnje, v Sloveniji pa se dejansko temu aplikacijskemu
               poslu na področju prevozov ne bomo mogli izogniti. Skratka, treba je to vzeti na
               znanje in se je treba tega dela, da se ta novodobni, sodobni posel, ki je dober za
               vsakega uporabnika – tega se je treba zavedati –, da se ga lotimo in ga dodelamo do
               take mere, da ga obvladujemo. Glejte, danes je bilo že večkrat rečeno, ja, saj v
               Sloveniji je, tako rekoč, Uber že pod drugimi imeni in funkcionira. Poznamo
               prevozi.si, prevozi.org, pa ne vem kaj še vse, GoOpti in tako naprej. Ali te stvari
               obvladujemo, jih nadzorujemo, ali so v skladu z vso zakonodajo? Kaj boste tu
               odgovorili? Vprašanje, kajne? Ne vemo. Ne vemo zato, ker se te stvari še nismo
               lotili. Ampak menim, da je to naloga Ministrstva za infrastrukturo, da se tudi tega
               področja loti, ne pa ga kar pod preprogo pomesti in reči, ja, to za nas ni, je
               prevelika konkurenca v Sloveniji, konkurenca taksistov in tako naprej. Glejte, to je
               govorjenje na pamet tistega, ki se tega dela ne loti in ni pripravljen iti v korak s
               sodobno tehnologijo.</p>
               <p>Treba je razumeti tudi, kaj je sodelovalno gospodarstvo. Pojem lastnine se čedalje
               bolj razume drugače. Bom povedal primer. V severnoevropskih državah, kjer celo leto
               hranijo dopust, da gredo za daljše časovno obdobje na dopust, za tisti čas, ko gredo
               na dopust, za tri teden ali mesec, za tisti čas hišo oddajo, svojo lastnino oddajo –
               to je sodelovalno gospodarstvo na področju turizma. Tu ima korist lastnik in država;
               lastnik, ker je s tem nekaj tudi zaslužil, in država, ker je na področju turizma
               zabeležila več nočitev in več obiska. To je sodelovalno gospodarstvo. Poglejte, če se
               vrnem na prevoze, vsi imamo v lasti avtomobile. Ti avtomobili so izkoriščeni od 10 do
               30 %, v povprečju od 10 do 30 %. Ostali del so ti avtomobili, ki so zelo velike
               vrednosti, neizkoriščeni. In če k temu strošku, se pravi, osnovnega sredstva
               avtomobila, dodamo še vse vzdrževanje za čas življenjske dobe, damo za prevoze veliko
               več, kot je vredna enodružinska hiša ali stanovanje. Izračunajte si to! In tu je
               seveda racionalno, smiselno računati v to smer, da je treba prevoze poceniti. To je
               naše razmišljanje in to je naša sugestija s tem predlogom tega zakona, da se dejansko
               uvede sodelovalno gospodarstvo na področju prevozov za dobrobit vsakega državljana
               oziroma za vsakega, ki koristi prevoze. To se pravi, ta celoten segment prevozov
               poceniti.</p>
               <p>Dejstvo je, da dejansko nove tehnologije in novi prijemi so cenejši, so bolj
               konkurenčni. Jaz ne vidim nobene težave, da bi tudi taksiste ne mogli vključiti v ta
               sklop tega sodelovalnega gospodarstva na področju prevozov, ne pa, da jih postavimo
               kot čisto konkurenco. To so primeri slabe prakse, ki so se pokazali v tujini, da ta
               zadeva tako ne gre, ampak dejansko za vse pod enakimi pogoji. Ampak ta posel je pa
               treba z zakonsko osnovo dodelati. Izogniti temu se pa ne bomo mogli. Jutri bo ta
               sistem sodobnih prevozov deloval tudi v Sloveniji, pa če bomo sprejeli zakonsko
               osnovo ali pa je ne bomo, bo deloval pa napol na črno. Saj tudi tisto, kar imamo
               zakonsko podlago, tudi tam vemo, kako je z nadzorom in tako naprej in kŕko je
               dejansko upoštevanje obstoječe veljavne zakonodaje. Ne moremo se ravno pohvaliti, da
               smo tu ravno dobri, pa da stvari zelo dobro obvladujemo. Tudi z novimi tehnologijami
               bo mogoče sistem obvladovanja še toliko lažji. Po mojem bo lažji sistem obvladovanja.
               Ne govorim toliko o fizični kontroli, dejansko ustavljanju na cestah in tako naprej.
               Govorim o kontrolah preko aplikacij in preko sodobnih digitalnih sistemov. To se vse
               da urediti. Ravno tako pri plačevanju davkov. Tudi tam, če imamo podlago, dobro
               osnovo, dobro sodobno aplikacijo, tudi tam izogibanja davkom ne bo oziroma je manjša
               verjetnost, če stvar obvladujemo. Najslabše je, če se tega ne lotimo in je na tem
               področju anarhija. To je najslabše. Poglejte, vsako novost, tudi če nam ni všeč, se
               je moramo lotiti, jo moramo dodelati oziroma jo moramo obvladovati, od začetka
               spremljati, potem pa se stvari lotiti: ali jo dodelati, ali jo zatrti v polni meri,
               ali pa jo dejansko dodelati, da ta posel gre. Seveda, če je to pozitivno, če to
               prinese racionalnejše, cenejše potovanje za vse, tudi za tiste, ki zelo težko pridejo
               do zdravnika in tako naprej, za starejšo populacijo, za mlajšo populacijo – ob
               vikendih je veliko tranzita med glavnim mestom in med ostalimi predeli Republike
               Slovenije – je to dobrodošlo.</p>
               <p>Če zaključim, te stvari se splača lotiti, ker bo prineslo nekaj pozitivnega tako za
               mlade, tako za srednjo generacijo kot tudi za starejše. Torej, ni ta stvar za pod
               preprogo, ampak se jo je treba lotiti. Seveda v Slovenski demokratski stranki
               predlagamo, da je to začetek. Lahko se še stvar tudi izboljša, doda, to je začetek,
               to je spodbuda, to je osnova. Na tem je treba graditi in omogočiti, da dejansko tudi
               naši državljani v Republiki Sloveniji pridejo do cenejših prevozov.</p>
            </sp>
            <sp xml:id="SDZ7-Redna-36-2017-12-13.sp81">

               <speaker>PODPREDSEDNIK MATJAŽ NEMEC:</speaker>

               <p>Hvala vsem razpravljavcem.</p>
               <p>Prehajamo na sklepni del splošne razprave, v katerem dobita besedo še predstavnik
               Vlade in predstavnik predlagatelja. Je želel še kdo? Ali sem …? Okej, se pravi, da
               kot prvi dobite besedo vi.</p>
               <p>Mag. Klemen Potisek, državni sekretar na Ministrstvu za infrastrukturo, izvolite.
            </p>
            </sp>
            <sp xml:id="SDZ7-Redna-36-2017-12-13.sp82">

               <speaker>MAG. KLEMEN POTISEK:</speaker>

               <p>Hvala, predsedujoči. Spoštovane poslanke, spoštovani poslanci!</p>
               <p>Najprej bi poudaril, da Vlada lahko komentira tisto, kar prejme na mizo. Stališče, ki
               sem ga v začetku povedal, je rezultat pregleda predloga zakona, ki smo ga prejeli, ga
               je Vlada prejela. Poudaril bi, da predlog predlagatelja … Se pravi, ta sprememba
               Zakona o prevozih v cestnem prometu, platform, ki ponujajo prevoze, v bistvu tisto,
               kar predlagajo, predlagajo to, da za te platforme Zakon o prevozih cestnem prometu ne
               velja. To je osnovni predlog zakona. In ne urejajo vprašanj, ki jih je sicer kasneje
               predlagatelj navajal. Gre izključno samo za predlog, da zakon za informacijske
               platforme ne velja. Tudi ta predlog nič ne govori o tem, kako se bojo podatki
               izmenjevali s Finančno upravo, kako bo potekal nadzor te novitete. Tukaj bi poudaril
               naprej to, da so, da se je ministrstvo zelo intenzivno lotilo priprave pravnih podlag
               in možne rešitve v lanski jeseni. Precej smo delali na tem in moram reči, da so se te
               zadeve pravzaprav zaustavile, sam proces, ki pripelje potem zakon v to dvorano,
               zaradi tega, ker je bilo proti Ubru sproženih več postopkov. In Uber je bil
               pravzaprav inovator na tem področju.</p>
               <p>Dva postopka tečeta pred evropskim sodiščem, in sicer gre predvsem za vprašanje, ali
               gre pri tej storitvi za storitev informacijske družbe ali za storitev v prometu. Gre
               za primer C-320/16. Pa potem imamo še en primer C-371/17. Pri prvem primeru se je
               generalni pravobranilec že opredelil, da gre za storitev prevoza, se pravi, govorimo
               o prevozu, ne preprosto zgolj o neki informacijski platformi. To pomeni, da mora
               posrednik prevzeti – posrednik, kot je na primer lahko Uber – vlogo prevoznika. To ga
               pa postavlja – in to govorimo na evropskem nivoju – v drugačen položaj, kot je to do
               sedaj. Kar pa je pomembno tudi zato, ker potem je njegova dolžnost, njegova
               odgovornost, njegova obveznost, da postopa enako, kot postopajo ostali udeleženci v
               prometu. Kar pomeni, da imajo vsi konkurenti na trgu enake pogoje in se konkurenca
               tudi ne more izkriviti, ker za vse veljajo enaka pravila. Odločitev Sodišča Evropske
               unije pričakujemo do konca tega leta. Vi veste, da je sprejetje, priprava vsakega
               zakona zahtevna. Zelo nerodno je, če sprejmete zakon, v vmesnem času se vam pojavijo
               novi, izjemno pomembni elementi, kakršna sodbe evropskega sodišča zagotovo je. Vi v
               vmesnem času mogoče celo že dopustite nekaj in potem morate to prepovedati in potem,
               bom rekel, država ali pa Vlada izpade pravzaprav neresno. Z drugimi besedami, sodbo
               pričakujemo do konca leta in ta bo v bistvu potem izhodišče za vse države v Evropski
               uniji, kako se do teh zadev opredeliti, kako jih reševati.</p>
               <p>Slovenija niti slučajno ni osamljen otok v tem pogledu, tudi vse ostale države se s
               tem intenzivno ukvarjajo, tako kot se tudi mi. Poudaril bi, saj je bilo že omenjeno,
               da obstaja primer dobre prakse, ki je iz Estonije. Res je in to je tudi edini primer,
               kjer so se informacijske platforme za potrebe prevozov, organizacijo prevozov, kot je
               na primer Uber, uredile na državni ravni. Nobene druge države ni, kjer bi to država
               sicer tako urejala. Te zadeve se uporabljajo dejansko in urejajo drugje zgolj na
               ravni mest in tam tudi funkcionirajo. Saj pravim, kot rečeno, pa mi primer Estonije
               pozdravljamo tudi zaradi tega, ker je Estonija … Glejte, Estonci so se morali izjemno
               potruditi in so tudi ta dogovarjanja med ponudniki platform in, recimo, predstavniki
               taksistov, potekala zelo dolgo in prišli so pravzaprav do rezultata miroljubne
               koeksistence, kjer so se uspeli dogovoriti, da enaki pogoji obveljajo za vse. To je
               bistveno. Zato zadeva v Estoniji deluje.</p>
               <p>Še tole bi poudaril. Ministrstvo, pristojno za promet, je z vidika … Glejte, prvo,
               kar mi podpiramo, spodbujamo, je javni potniški promet, niti ne zasebnega prometa in
               zato smo tudi pristopili k projektu integriranega javnega potniškega prometa, ki je
               začel delovati lanskega septembra, nadgradnja je bila v januarju letošnjega leta in
               zadeva funkcionira. Integrirani javni potniški promet ni čisto nič drugega kot
               informacijska platforma. Se pravi, da se ministrstvo zaveda, da informacijske
               platforme obstajajo in jih tudi uvaja.</p>
               <p>Moram reči, da, kar se tiče souporabe in solastništva, omenjen je bil car sharing.
               Absolutno, poglejte, ampak to je tudi na nas, da se bomo odvadili te miselnosti, da
               moramo biti lastniki avtomobilov in da se moramo povsod peljati z avtomobilom. Ni
               res! Javni potniški promet je krasna rešitev, souporaba avtomobilov je krasna rešitev
               in je tudi možna. Kot primer dobre prakse, in to domače, sem hotel navesti primer, ki
               mi ga je vzel poslanec gospod Horvat, pa nisem vedel, da ta primer bolje poznate od
               mene, tako da ga ne bom še naprej. Naslednji primer bi bil Avant2Go. Avant2Go je
               ministrstvo podprlo, ker gre prav tako za informacijsko platformo, za celovito
               rešitev in odgovornosti pri Avant2Go so jasne. Gre za souporabo vozil.</p>
               <p>Kar se tiče podatkovnih verig … Do sedaj smo zasledili trend razvoja predvsem na
               področju energetik in manj na področju prometa, pa verjamem, da bo tehnologija
               podatkovnih blokov tudi v ta del prišla. Seveda, ta novost ponovno odpira mnogo
               vprašanj z vidika kibernetske varnosti, zasebnosti podatkov, lastništva podatkov.
               Hočem reči, nekaj prilagoditev, regulative bo potrebne, in to ne samo v Sloveniji,
               kot ponovno poudarjam, ampak tudi drugje v Evropi, ker se pri tehnologiji podatkovnih
               blokov, pri blockchainu pravzaprav še vse države zelo v dvomih, kako bojo to urejali.
               Tudi, kakšno vlogo, kakšno mesto bodo verige podatkovnih blokov vzele, kam se bodo
               postavili, med katere deležnike na trgu.</p>
               <p>Mogoče samo še za konec. Ja, bilo je obljubljeno, da bomo mi zadevo že uredili.
               Resnici na ljubo, mi imamo pripravljenih 30 členov in čakamo samo še na sodbo
               evropskega sodišča, to bi se radi še z njo seznanili, zato da lahko damo zakon v
               javno obravnavo, ki je predvidena za januar. Tam bomo urejali del področja javnega
               potniškega prometa, vprašanje, povezano s taksisti, in pa vprašanje najema vozila z
               voznikom. To je ta del, ki bi bil tudi glede na današnjo debato pravzaprav najbolj
               zanimiv. Seveda mi tudi, to bi radi poudaril, mi tega zakona do vrat parlamenta ne
               moremo pripeljati, ne moremo ga dati v proceduro, dokler je tale predlog
               aktualen.</p>
               <p>Tako upam, da sem vse pojasnil. Skratka, zadeve so v pripravi, sicer pa tega
               predloga, ki smo ga dobili, in takšnega, kot je, Vlada seveda ne more podpreti.
               Hvala.</p>
            </sp>
            <sp xml:id="SDZ7-Redna-36-2017-12-13.sp83">

               <speaker>PODPREDSEDNIK MATJAŽ NEMEC:</speaker>

               <p>Besedo ima predstavnik predlagatelja gospod Žan Mahnič. Izvolite.</p>
            </sp>
            <sp xml:id="SDZ7-Redna-36-2017-12-13.sp84">

               <speaker>ŽAN MAHNIČ (PS SDS):</speaker>

               <p>Hvala, gospod podpredsednik.</p>
               <p>Ja, pač slišal sem tisto, kar sem tudi pričakoval, da bom slišal s strani Vlade.
               Vendarle me nekako navdaja – Uroš, zdravo – upanje, da je glede na slišano podpora
               ideji delitvene ekonomije na področju prevozov oziroma konkretno za platformo Uber na
               strani Nove Slovenije, SDS, dela SMC. Verjamem, da če bi nekako izpilili skupaj samo
               dikcijo členov oziroma samo dikcijo tega zakona, če ne bo šlo skozi v tem poskusu, pa
               da gre v drugem, definitivno pa vsaj nekako ta del sredine in desne sredine tukaj, da
               odpremo vrata platformam, o katerih smo se danes pogovarjali, in da še v tem mandatu
               damo to pod streho.</p>
               <p>Gospod državni sekretar je dejal, da zakon za platforme ne velja, da je to stvar, ki
               jo spreminjamo. Poglejte, mi dajemo izjemo za licenco. Seveda platforma ne potrebuje
               licence, če pa platforma ni tista, ki opravlja prevoz, platforma oziroma organizator
               prevoza je tisti, ki ti samo, kot je gospod Zajc dejal, poišče stranko in zadevo
               organizira, ne opravlja pa sama platforma prevoza. Zaradi tega predlog, s katerim
               prihajamo, v drugem branju, da velja možnost opravljanja prevozov samo za podjetja z
               licencami. Skratka, da te platforme lahko pridejo, tisti, ki pa že sedaj lahko vozijo
               za taksi službe, ali pa kdo, ki si bo šel priskrbeti in opraviti licenco po Zakonu o
               prevozih v cestnem prometu, pa bo po novem tudi lahko zadevo opravljal.</p>
               <p>Kako se bodo podatki izmenjavali? Poglejte, ne moremo mi čisto vsake stvari, ki je
               praktično jasna, napisati v zakon. Logično, da s sporazumom med Ministrstvom za
               finance in pa podjetjem Uber, da bo prišlo do povezave s strežniki in da bo prišlo do
               jasnega nadzora nad tem, kaj se dela, koliko se dela in koliko stane. Poleg tega je
               jasno, da Uber bo izdajal – ali kakšna druga platforma – elektronski račun. Kakšen
               dodaten pregled nad tem še potrebujete?</p>
               <p>»Lansko jesen aktivno pristopili.« Ne vem potem, kako aktivno ste delali na zakonih,
               ki pa ste jih v tem mandatu sproducirali. Očitno je več stopenj te aktivnosti, ampak
               sami ste dejali, »najem vozila z voznikom«. Kakšna dikcija je to potrebna v zakonu,
               da je potrebno več kot eno leto? Če je volja in če je interes in če je res interes,
               potem če zakon v prvem branju v tem poskusu ne bo šel skozi. Usedimo se skupaj s
               poslanci SMC, NSi in pa SDS, pripravimo ta predlog, če imate vi očitno take težave s
               pripravo tega predloga, da potrebujete več kot leto dni. Bomo pa pač imeli poslanski
               zakon, ki ga bomo pripravili poslanci dela vladajoče koalicije in dela opozicije in
               ga bomo z odobravanjem ali ne Vlade, ki bi ta zakon že zdavnaj morala pripraviti,
               spravili skozi parlamentarni postopek. Nobenih racionalnih argumentov, z izjemo
               ideoloških, nisem slišal proti Ubru in ostalim platformam. Racionalni pomisleki,
               tehtni argumenti so bili edino v SMC, pa še ti so se nanašali na samo dikcijo
               zakona.</p>
               <p>Ravno zaradi tega smo šli v Slovenski demokratski stranki z vložitvijo tega zakona v
               prvo obravnavo, da lahko potem stvari, ki vas motijo, o katerih imate pomisleke,
               popravimo v drugem branju z amandmaji – lahko mi, lahko tudi skupaj – in da že končno
               stopimo v korak z razvojem in da odpremo vrata ter našim državljanom omogočimo
               dodaten zaslužek.</p>
            </sp>
            <sp xml:id="SDZ7-Redna-36-2017-12-13.sp85">

               <speaker>PODPREDSEDNIK MATJAŽ NEMEC:</speaker>

               <p>Vsi prijavljeni razpravljavci, ki ste to želeli, ste dobili besedo.</p>
               <p>Ker čas, določen za razpravo, še ni potekel, sprašujem, ali želi na podlagi prvega
               odstavka 71. člena Poslovnika še kdo razpravljati. Ugotavljam, da ja, zato vas prosim
               za prijavo.</p>
               <p>Prvi ima besedo gospod Jernej Vrtovec. Vsak ima tri minute.</p>
               <p>Izvolite.</p>
            </sp>
            <sp xml:id="SDZ7-Redna-36-2017-12-13.sp86">

               <speaker>JERNEJ VRTOVEC (PS NSi):</speaker>

               <p>Najlepša hvala, spoštovani predsedujoči!</p>
               <p>Sistem Uber je nekaj najbolj, kar je naravnega in hkrati normalnega zaradi tega, ker
               tako pač je. Gremo pač v novo dobo, smo v novem času. Gospod državni sekretar, če vas
               človek posluša, dobi odgovore, zakaj imamo mi, na primer železniško infrastrukturo
               dejansko muzej na prostem, ampak borite se dejansko proti nečemu, proti čemer
               dolgoročno ne bo mogoče, ne bo mogoče. Na takšen način predstavljate dobesedno
               analogno uro v nekem digitalnem svetu. Lepo vas prosim, vsi nas bodo tukaj nekoč
               vprašali, zakaj gremo v Združene države Amerike in uporabljamo Uber, zakaj grem v
               Rusijo ali pa Belorusijo in lahko uporabljam Uber, zakaj grem v Bangladeš in lahko
               uporabljam Uber, v Sloveniji pa ga ne morem? Dolgoročno vam povem, se borimo proti
               nečem, česar ne bo. Smo tudi sami, zlasti tukaj gledam v SD čez dvorano, malce
               hinavci. Z mnogimi izmed vas smo že kdaj bili v Bruslju in smo šli skupaj z Uberjem,
               skupaj smo ga najeli pa tudi kje drugje smo ga uporabljali. Hodimo po svetu, smo
               naročniki te aplikacije, sharamo in plačujemo in pravimo, kako je to fino in koliko
               je to dobro, a sami nismo toliko pošteni do ljudi, ki živijo v tej državi, do
               študentov, do mlajše generacije, da bi lahko imeli možnost uporabe aplikacije
               Uber.</p>
               <p>Izkrivljanje konkurence. Lepo vas prosim! Z Uberjem dobimo, ravno zaradi tega, ker se
               okrepi na tem področju konkurenčnost, tudi boljše ostale možnosti prevozov, taksiji
               se bodo izboljšali in bodo cenejši. To pomeni konkurenčnost. S tem ko dobimo Uber, se
               bodo tudi ostali ponudniki prevoza morali potruditi za svoj vsakdanji kruh, če bodo
               želeli preživeti. Tako pač je in hvala bogu, da imamo možnosti na drugih področjih
               vsaj konkurenčnost.</p>
               <p>Gospod državni sekretar, ali ste vi prišli sami sem v Državni zbor v avtu, s
               prevozom? Vsakič, ko se iz Državnega zbora ali pa minister sam vozi v avtomobilu, je
               v nezakonitem stanju, bi rekli. Zakon o prevozih v cestnem prometu ureja prevoz le
               več oseb, ne pa ene osebe, s tem se spreminja ta del in da se minister lahko vozi sam
               v avtomobilu. Povejte mi, če se vozi sam, kje je zakonska podlaga sploh, da se vozi
               sam.</p>
               <p>Danes glasovanje proti temu je tudi glasovanje hkrati za to, da imamo še naprej tukaj
               zakonsko praznino. Vsaj toliko bodimo samozadostni, da glasujemo za nekaj, ker bo
               zakonsko omogočeno. Tudi druge aplikacije, ki delujejo že v Sloveniji, nimajo
               zakonske podlage, pa s tem se lahko tudi / izklop mikrofona/ …</p>
            </sp>
            <sp xml:id="SDZ7-Redna-36-2017-12-13.sp87">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospod Igor Zorčič, izvolite.</p>
            </sp>
            <sp xml:id="SDZ7-Redna-36-2017-12-13.sp88">

               <speaker>IGOR ZORČIČ (PS SMC):</speaker>

               <p>Hvala lepa za besedo.</p>
               <p>V tem mandatu mislim, da smo se, kar veliko pogovarjali o delilni ekonomiji, o
               Uberju, o Airbnb pa vendar se mi zdi, da sedaj, ko se bližamo nekako izteku mandata,
               nismo naredili nekih pomembnih korakov k temu, da bi te neke nove tehnologije
               implementirali oziroma nekako spravili v prakso tudi pri nas.</p>
               <p>Ali smo lahko ob tem slabe volje, je bolj ali manj stvar diskusije. Dejstvo je, da je
               zgodba o Uberju, vsaj kolikor jaz gledam na njo, nekako specifična. Po eni strani, da
               je nekako obetavna in prinaša možnost razvoja prometa, kot sem omenil že prej v
               stališču, ki je skladen za našo vizijo. Po drugi strani pa je Uber neka družba, ki na
               različne trge stopa precej agresivno in precej konfliktno. O tem lahko beremo v
               medijih različnih držav. Skratka, gre za družbo, ki je v veliko sporih z organi
               različnih držav in zaradi česa imajo določene države, določena mesta pomisleke o tem,
               na kakšen način naj dovolijo delovanje te družbe na njihovem območju.</p>
               <p>Strinjam se, da smo lahko pri tem, glede na vse te informacije, ki prihajajo iz
               tujine, precej konservativni, da počakamo, da vidimo, kateri je tisti najboljši
               sistem, in da ob tem, ko spremljamo situacijo v tujini, skušamo kar se da odgovoriti
               na tista najbolj pereča vprašanja, kako je z odgovornostjo prevoznika, kako je z
               delovnim razmerjem tistih, ki vozijo v avtomobilih, povezanih s sistemom Uber, kako
               je z davčnim nadzorom. Skratka, mislim, da so to vsa vprašanja, ki še niso temeljito
               razčiščena in bi v primeru sprejetja zakon z danes na jutri, ostala še naprej odprta
               in kot takšna tudi potencialna za spore, kot jih imajo v tujini.</p>
               <p>Ko sem govoril o dodani vrednosti Uberja v Sloveniji, bi pa mogoče izpostavil še
               nekaj. Kar je še moteče zame, je to, da opažam, da Uber targetira predvsem velika
               urbana središča. Verjamem, da bi glede na ustroj te platforme lahko bil dodana
               vrednost tudi na podeželju, ampak se bojim, da ni zainteresiran za podeželje. Tako bi
               mogoče tudi kot namig vsem takšnim platformam bil ta, da bo bistveno lažje sprejeti
               tudi v političnem prostoru, če bodo targetirani vsi prebivalci skratka vsi, ki
               potrebujejo določene oblike prevoza. Hvala lepa.</p>
            </sp>
            <sp xml:id="SDZ7-Redna-36-2017-12-13.sp89">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospo Jožef Horvat. Izvolite.</p>
            </sp>
            <sp xml:id="SDZ7-Redna-36-2017-12-13.sp90">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik. Gospe in gospodje!</p>
               <p>Ta razprava je pokazala dvoje, da bi morali: prvič, ta zakon, ki ga zdaj obravnavamo
               v prvem branju, spustiti skozi, kot se reče, mu omogočiti drugo branje. Pred tem pa
               dejansko organizirati eno tehnološko delavnico, ki bi naj odgovorila na vprašanje,
               kaj nove tehnologije prinašajo za nove poslovne modele. Uber je samo ena platforma,
               ki omogoča pravzaprav banalno storitev, to je prevoz. Mi se danes soočamo, in jutri
               se bomo še bolj, tudi z uberizacijo, če smem, z uberizacijo bančnega sektorja. Na tem
               področju že obstajajo evropske direktive. Ne boste verjeli, da začnejo veljati čez
               nekaj dni. Januarja leta 2018, ko dejansko govorimo o t. i. fintech podjetjih, ki
               imajo najrazličnejše rešitve s področja inovativnih plačilnih storitev in bodo po tej
               direktivi, o kateri govorim, je pa kratica PSD-2 in ta kratica pravzaprav ruši bančne
               monopole, in po tej direktivi bodo banke pravzaprav morale odpreti možnosti tem
               finančno-tehnološkim podjetjem, pravzaprav bodo morale odpreti račune. Če bom jaz kot
               komitent neke banke želel učinkovitejše in hipne, predvsem pa cenejše finančne, če
               hočete, plačilne transakcije. V tej smeri gremo, v tej smeri gremo danes, ne jutri.
               Zato pravim, da bi morali tukaj, v Državnem zboru organizirati eno izobraževanje, da
               bi razumeli, kaj pomeni nova tehnologija v novih poslovnih modelih.</p>
               <p>Prej sem povedal, zdaj ne bom ponavljal, Evropska komisija je lanskega junija dala
               smernice, kako urediti tovrstne poslovne modele. Danes bi pravzaprav prej kot gospode
               iz Ministrstva za infrastrukturo tukaj pričakoval gospo iz ministrstva za socialo, pa
               kakšno gospo iz Ministrstva za finance, pa kakšnega gospoda iz Ministrstva za
               gospodarstvo in tehnološki razvoj, čeprav je na žalost tehnološki razvoj samo še na
               tisti tabli, ki visi na zidu. O tem se danes pogovarjamo.</p>
               <p>In še moja želja, pobožna želja, da bi nova sestava Državnega zbora, ki bo tukaj
               sedela, ustanovila tudi odbor za digitalno ekonomijo, digitalno družbo ali kakorkoli
               se bo že imenoval, pač po vzgledu nemškega Bundestaga.</p>
               <p>To bi bilo zelo koristno, da bi poslanci najprej bolje razumeli, kaj pomenijo nove
               tehnologije v novih poslovnih modelih.</p>
            </sp>
            <sp xml:id="SDZ7-Redna-36-2017-12-13.sp91">

               <speaker>PODPREDSEDNIK MATJAŽ NEMEC:</speaker>

               <p>Dr. Franc Trček. Izvolite, imate tri minute.</p>
            </sp>
            <sp xml:id="SDZ7-Redna-36-2017-12-13.sp92">

               <speaker>DR. FRANC TRČEK (PS Levica):</speaker>

               <p>Hvala za besedo.</p>
               <p>Za nesrečo številnih se celo svoje odraslo življenje profesionalno ukvarjam ravno s
               tem, kar je poslanec pred mano govoril, in moram povedati, da to danes zelo težko
               poslušam, ker je malo počez.</p>
               <p>Ključno vprašanje kapitalizma je odnos med delom in kapitalom. Tudi če ste, ne vem,
               še najbolj orto desničar, vam je to jasno in tudi zaradi tega je Orban proti Uberju.
               Nekako to, kar ubesedujete tu desnica in mislim večina SMC pa do poslanca na sedežu
               90, je nekako takole. Ekonomija, tehnologija, to je kar nekaj tako, nekaj naravnega,
               je rekel mladi poslanec iz Nove Slovenije. In je potem navajal neke države. Ni se pa
               vprašal, zakaj pa ljudje bežijo iz Bangladeša. Zakaj številni v Združenih državah
               Amerike nimajo zdravstvenega zavarovanja, še osnovnega ne in pod zetom Trumpom ga
               bodo imeli še manj. V njegovi govorici bi nekdo lahko razbral, kot da se sedaj
               taksisti ne trudijo. Uberja sam ne uporabljam in podobnih platform, iz ideoloških
               razlogov ne. Ker to je v osnovi ideološko vprašanje. Je tudi ustavnopravno vprašanje,
               ne vem, če je predlagatelj bral. V naši ustavi imamo zapisano, ko govorimo o biznisu,
               tudi okoljsko dimenzijo in tudi socialno dimenzijo. Tu je problematika tega. Veste,
               desnica zelo rada piha na dušo upokojencem, omicam in tako naprej. Odkrito povejmo –
               uberizacija ekonomije vodi v manj penez v javne blagajne, vodi v še nižje penzije.
               Pika! To je to. Zdaj se režite tam SDS. Tudi zaradi tega so vaši partnerji v epepeju,
               pa to ni propagandni program, ampak združenje konzervativnih tako imenovanih ljudskih
               strank, v številnih državah in mestih prepovedali. To je dejstvo.</p>
               <p>Strinjam se s tem, da je treba premisliti in urediti področje delitvene ekonomije.
               Absolutno, ja. Ampak tu je potem bistvena ideološka razlika. Tu Levica in – upam –
               tudi tako imenovana socialna demokracija, izhaja iz načela solidarnosti in
               pravičnosti, vi pa ne. Vi samo govorite, naj bo nekaj čim ceneje za nas, a bo človek,
               ki podjetno izvaja to storitev, od tega preživel ali pa crknil, vas pa ne zanima. Tu
               je bistvena razlika med vami in nami.</p>
               <p>Jaz pa vem, da so iz centrale Uberja v Zagrebu v Slovenijo nakazali nekaj čez 300
               tisoč evrov, vem tudi, kateri ključni slovenski lobist je tu zadaj in zaradi tega vi
               danes morati govoriti to, kar govorite. Pika!</p>
            </sp>
            <sp xml:id="SDZ7-Redna-36-2017-12-13.sp93">

               <speaker>PODPREDSEDNIK MATJAŽ NEMEC:</speaker>

               <p>Postopkovno, gospod Jožef Horvat. Izvolite.</p>
            </sp>
            <sp xml:id="SDZ7-Redna-36-2017-12-13.sp94">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik!</p>
               <p>Moram odreagirati s proceduralnim. Prosim, da gospoda dr. Franca Trčka opozorite, da
               nas naj ne kvalificira za kar neke brezvezneže. Nova Slovenija ima na svojem programu
               na naslovnici napisan socialno-tržni model gospodarstva. Prej sem povedal, da bi
               pismo o nameri, ki ga je minister Koprivnikar, podpredsednik Vlade, podpisal v San
               Franciscu 22. septembra lani, da to podpišem tudi jaz oziroma Nova Slovenija, ker
               podjetje Uber in Ministrstvo za javno upravo Republike Slovenije sta vzpostavila
               dialog, katerega cilj je izkoristiti socialni, okoljski in gospodarski potencial
               rastočega sodelovalnega in digitalnega gospodarstva. Njuna prizadevanja izhajajo iz
               skupne vizije Slovenije kot zelene referenčne države v digitalni Evropi. Se
               opravičujem, da vi tega ne podpisujete, dr. Trček.</p>
            </sp>
            <sp xml:id="SDZ7-Redna-36-2017-12-13.sp95">

               <speaker>PODPREDSEDNIK MATJAŽ NEMEC:</speaker>

               <p>Postopkovno gospod oziroma dr. Franc Trček. Izvolite.</p>
            </sp>
            <sp xml:id="SDZ7-Redna-36-2017-12-13.sp96">

               <speaker>DR. FRANC TRČEK (PS Levica):</speaker>

               <p>Hvala za besedo.</p>
               <p>Glejte, izkušeni poslanec je eklatantno zlorabil postopkovno. Kako to delam, sem se
               naučil od gospoda Tanka, ki nič drugega ne počne v parlamentu razen tega. Pa je 17
               let v parlamentu in nas je stal že milijon evrov, pa edino to počne. Ga bom zdaj še
               jaz zlorabil – dajte mi opomin!</p>
               <p>Če računam na način slovenske desnice, en mandat parlamenta stane 100 milijonov, tam
               nekje. In če je domet SMC in desnice v tem, da bo nekdo nam nekaj prodal, kaj naj
               delamo, je to 66, 70 milijonov vrženih stran. Če pa računam resno, poslanci stanemo
               oziroma ta del poslancev po štirih letih stane dobrih 10 milijonov, 11 – je to 11
               milijonov vrženih stran. Saj, če govorim kot Žan Mahnič ali pa Nova Slovenija, potem
               tudi parlamenta ne potrebujemo več. Potrebujemo Janeza Janšo, ki bo rekel Žanu
               Mahniču, kaj mora povedati, pa bomo prišparali denar. To je ta ideološka
               problematika.</p>
               <p>Seveda, če si nakaže 300 tisoč evrov v Slovenijo, ki si jih okrog nakaže do nekih
               firm, morate vi tu braniti in boste rekli, da je Trček nor, Trčka testirajmo, gor in
               dol. Ampak to je politika in se je treba resno pogovarjati. Iz Zagreba je bilo
               nakazanih nekaj čez 300 tisoč evrov nekemu dobremu staremu znancu od Janše iz tistih
               časov, in vi to zdaj oddelujete. V Bruslju pa seveda Uber nakaže milijonske zneske za
               lobiranje.</p>
               <p>To je svet, v katerem živimo in s katerim se mora politika resno soočati. Hvala. </p>
            </sp>
            <sp xml:id="SDZ7-Redna-36-2017-12-13.sp97">

               <speaker>PODPREDSEDNIK MATJAŽ NEMEC:</speaker>

               <p>Hvala obema, ampak če dovolita, bom jaz še nekaj minut razlagal poslovnik.</p>
               <p>Po moji oceni nihče od vaju ni zlorabil tega instituta. Vendar bi se jaz, dr. Trček,
               izogibal kakršnimkoli namigovanjem o čemerkoli. Naj vam povem, tudi jaz sem pristaš
               tega, da se to področje uredi, žal ne tako, kot sam predlagatelj predlaga, in to ne
               pomeni, da sem pod vplivom kakršnegakoli lobija. Mislim, da je zelo podobno tudi s
               predlagatelji in tistimi, ki podpirajo, kot tistimi, ki tega predloga ne
               podpiramo.</p>
               <p>Besedo dajem drugemu podpredsedniku, gospodu Primožu Hainzu, za razpravo.</p>
               <p>3 minute in 15 sekund imate, gospod Hainz, izvolite.</p>
            </sp>
            <sp xml:id="SDZ7-Redna-36-2017-12-13.sp98">

               <speaker>PRIMOŽ HAINZ (PS DeSUS):</speaker>

               <p>Hvala lepa, gospod podpredsednik.</p>
               <p>Moram reči, da sem poslušal razpravo oziroma uvod predlagatelja, ki je začel v tem
               smislu, »lastnina je sveta, imamo stanovanja, imamo avtomobile« in se je vprašal,
               zakaj ne bi tega tudi uporabili in zaslužili. Slišalo se je izjemno lepo. Nato smo pa
               dobili lekcijo o digitalni preobrazbi, o delitveni ekonomiji, o novih tehnologijah, o
               čemer mi nič ne vemo, gospod Lah pravi, da nas je povozil čas, vse, razen njega.
               Vendar moram reči, da se je uvod končal približno takole; da pa bi na tem področju
               naredili nek red, potem pa seveda Uber. To je bil uvod. Samo Uber in popolnoma nič
               drugega, razen Uberja. No, potem se je razprava malo razširila, za nianso, ampak v
               bistvu je bil to en velik Uber, Uber piar.</p>
               <p>Kar se tiče tega povoženega časa, moram reči, da sam razmišljam precej drugače.
               Namreč, ne vem, ali je Uber vezan na razvoj tehnologije. Mislim, da je sodobni čas –
               to nam kaže Evropa, razviti svet in tako naprej – to, da se vozimo z javnimi
               prevoznimi sredstvi, sicer se bomo zadušili. En Uber avto je enako, kot če se peljem
               s svojim avtomobilom, eno in drugo je preveč. Da ne razlagam naprej, ker, veste, v
               Evropi to študirajo; tudi nemška socialna demokracija, po kateri se nekateri
               zgledujete, je zdaj na tej točki, ali bo šla v vlado ali ne. To je ena izmed teh
               pomembnih točk. In da na razglabljam, ker je minut malo.</p>
               <p>Kar se tiče upokojencev, ker smo bili tudi upokojenci atakirani, češ da upokojenci in
               tako naprej. Veste, pri upokojencih je pa tako – mi delamo zdaj skupaj z ZDUS na
               Starejši za starejše, delamo na Sosed sosedu, delamo na medčloveških odnosih, torej
               na medgeneracijski solidarnosti, da bi sosed soseda peljal nekam, zato da bi on šel
               zastonj, ne z Uberjem, ampak da bi ga nekdo peljal, da mu pomaga, da gre noter in
               tako naprej. To je akcija, ki jo vodita ZDUS in Desus.</p>
               <p>O problemih delavcev ne bi govoril, ker je bilo veliko rečenega. Ampak če ste se kdaj
               pogovarjali s šoferjem GoOptija – jaz sem imel soseda, da vam ne povem, kakšne mi je
               pripovedoval o grozljivih delovnih razmerah. Sicer pa, gospod Žan Mahnič, tamle do
               Kotnikove, veste, grem jaz po navadi peš. Torej, ali se peljem z Uberjem ali ne,
               gotovo se ne, ker mislim, da je tako blizu. Tudi vam bi svetoval, da naredite kratek
               sprehod zjutraj, bo precej lažje. Istočasno nas je pa gospod Lisec zmerjal, da nimamo
               pojma. V redu, ni žaljivka, vendar moram reči, da razmišljam o stvareh, mogoče res ne
               vem vsega, ampak o rečeh pa vendar razmišljam.</p>
               <p>Pa še ena stvar. Uber nima nikakršne zveze z napredkom, v kar nas je hotel prepričati
               kolega Marko. Hvala lepa.</p>
            </sp>
            <sp xml:id="SDZ7-Redna-36-2017-12-13.sp99">

               <speaker>PODPREDSEDNIK MATJAŽ NEMEC:</speaker>

               <p>Gospod Žan Mahnič, imate besedo. Ni prijavljen predstavnik Vlade, tako da ste samo še
               vi.</p>
               <p>Izvolite, imate zaključno misel.</p>
            </sp>
            <sp xml:id="SDZ7-Redna-36-2017-12-13.sp100">

               <speaker>ŽAN MAHNIČ (PS SDS):</speaker>

               <p>Hvala, podpredsednik.</p>
               <p>No, vi sam ste dejali, da tudi vi to podpirate, ne na način sicer, kot mi predlagamo.
               Upam, da boste od te podpore tudi prišli k dejanjem, in če se bomo skupaj vzeli, tudi
               vi prišli zraven, kako bi pa ta zakon primerno oblikovali, da takšnim platformam
               omogočimo prihod.</p>
               <p>Kar se tiče nadzora, gospod državni sekretar, je tudi odvisno, kdo nadzira. Če bo to
               počel gospod Bojan Žlender, ki sedi zraven vas, vemo, kakšne nadzor bo to, vemo,
               kakšne zgodbe je imel z vozniškimi dovoljenji. Če bo pa to počel nekdo, ki mu bo v
               interesu dejanski nadzor in preprečevanje manipulacij in mahinacij, pa bo zagotovo
               nadzor uspešen. Če želite, lahko tudi z amandmajem v drugem branju potem napišemo, da
               vse mora biti v skladu z davčno zakonodajo, da bodo ja tisti uporabniki, ki se bodo
               posluževali teh storitev, kot ponudniki prevozov vedeli, da morajo delovati v skladu
               z davčno zakonodajo, ker če v vsak zakon posebej tega ne napišeš, pa očitno to ni
               potrebno.</p>
               <p>V SDS smo želeli samo presekati to pavzo, ki se je zgodila po lanski jeseni, glede na
               to, da Vlada ni pripravila nobenega predloga, vse več pa je takšnih, ki bi si želeli,
               da gremo v korak s časom. Vse več je mladih, ki grejo v tujino, ki pridejo nazaj, ki
               imajo pozitivne in dobre izkušnje z Uberjem in sprašujejo, zakaj v Sloveniji tega
               nimamo. Vse bo v skladu z zakonodajo, nobenih manipulacij in zlorab ne bo. Zakon je v
               tem delu jasen. Če želite, lahko v drugem branju naredimo zakon še bolj jasen. Mi v
               SDS nismo takšni kot Vlada, da bi od lanske jeseni pa do danes samo jamrali, kako se
               nič ne da. Mi ne jamramo, mi iščemo rešitve vsaj v tej smeri ubogamo predsednika
               Vlade dr. Mira Cerarja oziroma nekako sledimo njegovemu motu za razliko od vas.</p>
               <p>Če sem zelo direkten, zakaj bom tudi sam podprl ta zakon, ker bolj kot nekemu
               teoretskemu gobezdaču verjamem gospodu Ljubu Žnidarju, ki je vrhunski strokovnjak na
               področju gradbeništva in na področju prometa …</p>
            </sp>
            <sp xml:id="SDZ7-Redna-36-2017-12-13.sp101">

               <speaker>PODPREDSEDNIK PRIMOŽ HAINZ:</speaker>

               <p>Lepo prosim. Izogibajte se žalitev.</p>
            </sp>
            <sp xml:id="SDZ7-Redna-36-2017-12-13.sp102">

               <speaker>ŽAN MAHNIČ (PS SDS):</speaker>

               <p>… in ki je jasno povedal, kaj ta zakon prinaša in kako je s stanjem prometa na
               področju Slovenije. Tako da s strani SDS bo ta zakon podprt.</p>
            </sp>
            <sp xml:id="SDZ7-Redna-36-2017-12-13.sp103">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Zaključujem splošno razpravo. O predlogu sklepa, da je predlog zakona primeren za
               nadaljnjo obravnavo, bomo odločali jutri, 14. decembra, v okviru glasovanj.</p>
               <p>S tem prekinjam 21. točko dnevnega reda.</p>
               <p>Prehajamo na <title>15. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  SPREMEMBAH ZAKONA O ZAVAROVALNIŠTVU V OKVIRU REDNEGA POSTOPKA </title>
               </p>
               <p>Predlog zakona je v obravnavo Državnemu zboru predložil Državni svet. Predlog zakona
               je na 44. seji 29. novembra obravnaval Odbor za finance in monetarno politiko kot
               matično delovno telo. Ker na končani razpravi odbor členov predloga zakona ni
               sprejel, je bila druga obravnava predloga zakona na seji delovnega telesa
               končana.</p>
               <p>Besedo dajem predstavnikom poslanskih skupin za predstavitev stališč.</p>
               <p>Gospa Suzana Lep Šimenko bo predstavila stališče Poslanske skupine Slovenske
               demokratske stranke. Izvolite.</p>
            </sp>
            <sp xml:id="SDZ7-Redna-36-2017-12-13.sp104">

               <speaker>SUZANA LEP ŠIMENKO (PS SDS):</speaker>

               <p>Hvala za besedo, predsedujoči. Spoštovane poslanke, poslanci!</p>
               <p>Zakon o spremembi Zakona o zavarovalništvu, ki ga je vložil Državni svet, naj bi
               prinašal dve spremembi. Prva določa, da se za predstavnike delavcev v organih vodenja
               in nadzora uporabljajo določbe zakona, ki urejajo sodelovanje delavcev pri
               upravljanju. Predlagatelji namreč ocenjujejo, da bi bilo treba za predstavnike
               delavcev spremeniti pogoje za zasedbo funkcij, natančneje izpostavljajo pogoj 5 let
               delovnih izkušenj pri vodenju in upravljanju poslov zavarovalnice oziroma družbe
               primerljive velikosti. Druga se nanaša na sestavo skupščine zastopnikov družbe za
               vzajemno zavarovanje, saj ocenjujejo, da je trenutna sestava, določena na osnovi
               starostnih razredov, neučinkovita.</p>
               <p>V Slovenski demokratski stranki se s predlagano spremembo ne strinjamo. Menimo, da
               morajo biti pogoji za zasedbo v organih vodenja in nadzora za vse enaki, tudi za
               tiste, ki so imenovani s strani delavcev. Gre za pomembne funkcije, ki sprejemajo
               zahtevne odločitve in jih lahko opravljajo zgolj tisti, ki so za to usposobljeni, in
               tega nikakor ne smemo razvrednotiti. Tudi glede spreminjanja ureditve zastopnikov
               družbe za vzajemno zavarovanje se ne moremo strinjati.</p>
               <p>Kot že rečeno, v Slovenski demokratski stranki spremembe Zakona o zavarovalništvu
               nismo podprli. Hvala.</p>
            </sp>
            <sp xml:id="SDZ7-Redna-36-2017-12-13.sp105">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Uroš Prikl bo predstavil stališče Poslanske skupine Demokratične stranke
               upokojencev Slovenije. Izvolite.</p>
            </sp>
            <sp xml:id="SDZ7-Redna-36-2017-12-13.sp106">

               <speaker>UROŠ PRIKL (PS DeSUS):</speaker>

               <p>Hvala lepa, spoštovani podpredsednik. Kolegice in kolegi!</p>
               <p>Predlog zakona je tokrat predlagan s strani Državnega sveta. Naj spomnim, zadnjo
               novelo, torej zadnjo spremembo tega zakona, smo nazadnje obravnavali skoraj natančno
               dve leti nazaj v mesecu novembru 2015. Takrat smo jo sprejeli, tudi seveda z glasovi
               Poslanske skupine Desus. Šlo je za prenos evropske direktive, istočasno pa so se
               odpirala podobna, če že ne identična vprašanja kot tudi ob tej spremembi zakona. Zelo
               pomembno dejstvo je, da takrat Državni svet, ki je danes predlagatelj spremembe tega
               zakona, v svojem mnenju ni nasprotoval sedanji, torej obstoječi ureditvi, zato nas v
               Desusu preseneča, da so se za takšno potezo odločili sedaj, takrat pa o tem niso bili
               nič rekli. Takrat je bilo določeno, da je področje zavarovalništva treba prilagoditi
               evropskim pravilom in da imajo področja zavarovalništva ob bančništvu seveda neko
               specifiko in da je zelo pomembno dobro poznavanje tega področja, zato ga ni mogoče
               kar tako enačiti z drugimi segmenti v realnem sektorju oziroma drugimi segmenti v
               samem gospodarstvu.</p>
               <p>V naši poslanski skupini smo istega mnenja, da je potrebno tudi za predstavnike
               delavcev, da so izpolnjeni pogoji, kot velja za vse ostale deležnike. Seveda hkrati v
               isti sapi poudarjamo in izpostavljamo to dejstvo, da je treba, da se zagotovijo, da
               imajo delavci oziroma zaposleni v organih upravljanja in v organih nadzora svoje
               predstavnike, vendar, kot že rečeno, morajo zanje prav tako veljati pogoji, kot
               veljajo za vse ostale deležnike, da lahko korektno, kakovostno in učinkovito
               opravljajo svoje dolžnosti, tako na ravni upravljanja kot na ravni nadzora, ne pa
               izključevati seveda delavce in zaposlenih s tega področja.</p>
               <p>Druga zadeva, ki je bistvena in s katero se ne strinjamo, lahko bi celo rekli, da je
               na nek način to nesmisel, se nam zdi predlog o spreminjanju sedanje ureditve glede
               starostne strukture, zato lahko zgolj seveda tukaj pritrdimo, brezpogojno pritrdimo
               mnenju Vlade, da mora struktura skupščine zastopnikov družbe za vzajemno zavarovanje
               odražati starostno strukturo članov družbe. V Poslanski skupini Desus smo mnenja, da
               veljavna ureditev najbrž ni idealna, je pa zelo dobra in ne vidimo boljše, ne vidimo
               učinkovitejše rešitve, zato tudi ne vidimo potrebe, da bi se le-ta obstoječa
               spreminjala, še zlasti, če želimo še naprej ohraniti načelo sorazmernosti. Predlagani
               ključ delitve pa bi pomenil zgolj, da močno posegamo v neenakopravno obravnavo
               zastopnikov vseh kategorij zavezancev. Posledica tega bi bila, da bi se porušil
               sistem medgeneracijske solidarnosti, medgeneracijskega sodelovanja, če hočete, kar se
               pa nam, v Desusu zdi še posebej nesprejemljivo saj, kot veste, zagovarjamo in smo
               strogo za sloganom, da je Desus za vse generacije.</p>
               <p>Vsled navedenega, vsled argumentov, ki sem jih tukaj naštel, seveda, predloga zakona
               ne bomo podprli, kot ga tudi nismo podprli na matičnem delovnem telesu. Hvala lepa.
            </p>
            </sp>
            <sp xml:id="SDZ7-Redna-36-2017-12-13.sp107">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Janko Veber bo predstavil stališče Poslanske skupine Socialnih demokratov.
               Izvolite.</p>
            </sp>
            <sp xml:id="SDZ7-Redna-36-2017-12-13.sp108">

               <speaker>JANKO VEBER (PS SD):</speaker>

               <p>Hvala za besedo in lep pozdrav vsem.</p>
               <p>Predlog zakona o spremembah Zakona o zavarovalništvu je v obravnavo Državnemu zboru
               vložil Državni svet z namenom, da se zagotovi dosledno spoštovanje Zakona o
               sodelovanju delavcev pri upravljanju, tudi v zavarovalnih družbah, in kot druga
               rešitev, da se določi regionalna sestava, skupščina zastopnikov družbe za vzajemno
               zavarovanje. Skratka, želeli so približati delovanje zavarovalnic izkušnjam in znanju
               tako zaposlenih kot tudi konkretnemu dogajanju na tem področju v posameznih regijah,
               ki se vendarle razlikuje glede na to, kako in s kakšno dejavnostjo se v posamezni
               regiji ljudje srečujejo.</p>
               <p>V mnenju Vlade zasledimo, da je treba dosledno spoštovati evropsko direktivo, kar ne
               preseneča. V finančnih panogah naj bi na podlagi te direktive bili pogoji za
               sodelovanje v upravah in nadzornih organih zaostreni zaradi dodatne regulacije na
               evropskem nivoju in tako naj bi se preprečilo, da bi na vodilne položaje bank,
               zavarovalnic in drugih finančnih ustanov prišli ljudje, ki ne izpolnjujejo strogih
               kriterijev primernosti. Vse lepo in prav, če se ne bi v Sloveniji srečevali celo s
               tem, da se poskuša ponuditi tudi vodenje Nove Ljubljanske banke celo v celoti
               predstavnikom iz tujine, kar pomeni, da je bila nekako izrečena nezaupnica vsem tem,
               ki ta dela opravljajo že danes. Tako bi se bilo bistveno bolj smiselno vprašati in
               približati temu predlogu Državnega sveta, da vendarle pripomoremo k temu, da
               sodelujejo pri upravljanju zavarovalnic tudi zaposleni. Kajti, če spoštujemo to, kar
               je v direktivah zapisano, lahko postanejo člani uprav, nadzornih svetov le osebe, ki
               imajo vsaj pet let delovnih izkušenj na vodilnih položajih. V praksi lahko torej
               delavca zastopa le oseba z izkušnjami menedžerja velikega podjetja. S tem je seveda
               zaprta in preprečena pot zaposlenim, da sodelujejo pri upravljanju in nadzorovanju
               zavarovalnic. Med drugim se zaradi tega, ker ni predstavnikov zaposlenih v upravi,
               srečujemo tudi s tem, da so zaposleni, ko opozarjajo na nepravilnosti, podvrženi
               šikaniranjem in velikokrat tudi premeščanjem na manj zahtevna delovna mesta. Torej,
               princip utišanja zaposlenih. Če bi imeli svoje predstavnike v upravah, do tega
               zagotovo ne bi prihajalo. Upam pa si tudi trditi, da če bi zaupali zaposlenim aktivno
               sodelovanje pri upravljanju in nadziranju zavarovalnic in bank, bi zagotovo
               prenekatere težave bistveno uspešneje rešili, prebrodili in vzpostavilo bi se
               zagotovo zelo globoko zaupanje in pripadnost zaposlenih tudi v odnosu do javnih
               financ in do tega, da je seveda bančni sistem in zavarovalni sistem v veliki meri
               prav v lasti državljank in državljanov. Torej, sami sebi moramo v prvi vrsti zaupati,
               preden to ponujamo komurkoli drugemu.</p>
               <p>Zato sem na Odboru za finance sicer podprl ta zakon, je pa bilo seveda to bistveno
               premalo, da bi bili členi predloga zakona sprejeti in tako je bila obravnava Predloga
               zakona o spremembah Zakona o zavarovalništvu na matičnem delovnem telesu končana.
               Pač, en glas je bil premalo. Hvala.</p>
            </sp>
            <sp xml:id="SDZ7-Redna-36-2017-12-13.sp109">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Jožef Horvat bo predstavil stališče Poslanske skupine Nove Slovenije -
               krščanskih demokratov. Izvolite.</p>
            </sp>
            <sp xml:id="SDZ7-Redna-36-2017-12-13.sp110">

               <speaker>JOŽEF HORVAT (PS NSi):</speaker>

               <p>Hvala lepa, spoštovani gospod podpredsednik. Drage kolegice in kolegi!</p>
               <p>Novela Zakona o zavarovalništvu, ki jo obravnavamo na predlog Državnega sveta,
               predlaga spremembe na dveh področjih. Na področju zakonske ureditve položaja članov
               organov vodenja in nadzora zavarovalnice, ki so imenovani kot predstavniki delavcev,
               za te člane organa izključuje veljavnost Zakona o zavarovalništvu in zanje v celoti
               uvaja pravila Zakona o sodelovanju delavcev pri upravljanju. Predlagatelj navaja, da
               je predlog spremembe tretjega odstavka 54. člena podan z namenom korigiranja
               protiustavne ureditve, ki pri določanju pogojev za člane organov vodenja in nadzora
               predstavnike delavcev izenačuje z ostalimi predstavniki. Pri formulaciji predloga
               spremembe odstavka pa je predlagatelj veljavnost določb Zakona o zavarovalništvu
               izključil za ureditev celotnega položaja članov organov, ki so predstavniki delavcev
               in ne le za ureditev pogojev za njihovo imenovanje. Predlagana formulacija spremembe
               je torej širša kot cilj, ki ga predlagatelj s predlogom zakona zasleduje.</p>
               <p>V Poslanski skupini Nove Slovenije smo z amandmajem na seji matičnega delovnega
               telesa predlagali natančnejšo opredelitev, ki izjemo za člane organov, ki so
               predstavniki delavcev, določa le v delu, kjer gre za pogoje za imenovanje.</p>
               <p>Drugo področje, na katerem novela predlaga spremembe, pa je sestava skupščine
               zastopnikov družbe za vzajemno zavarovanje. Obstoječa ureditev določa, da mora biti
               skupščina sestavljena iz predstavnikov petih različnih starostnih razredov. Predlog
               novele to ureditev ukinja in namesto tega predlaga tridelno sestavo skupščine, ki naj
               bi bila sestavljena iz predstavnikov sindikatov, predstavnikov društev upokojencev in
               iz predstavnikov bolnikov. Če želimo zagotoviti sorazmerno zastopanost interesov v
               družbi za vzajemno zavarovanje, lahko le enakomerna starostna zastopanost
               zavarovancev vzpostavlja varovalo za preprečitev prevlade parcialnih interesov zgolj
               določenih oziroma ozko opredeljenih interesnih združenj.</p>
               <p>V Novi Sloveniji ne podpiramo spremembe, ki bi omogočala, da znotraj družbe za
               vzajemno zavarovanje prevladajo interesi posamezne interesne skupine. Zato smo pri
               obravnavi na matičnem delovnem telesu z amandmajem predlagali črtanje predlaganih
               določb novele, ki prinašajo trodelno sestavo skupščine. Predlogi amandmajev so
               prinašali ohranitev ustreznejšega sistema, v katerem je skupščina zastopnikov družbe
               za vzajemno zavarovanje sestavljena iz petih starostnih razredov. Tako bi zagotovili
               ohranitev načela medgeneracijske vzajemnosti med vsemi zavarovanci.</p>
               <p>Ker predlogi amandmajev Poslanske skupine Nove Slovenije pri obravnavi na matičnem
               delovnem telesu niso dobili podpore, tega predloga spremembe Zakona o zavarovalništvu
               ne moremo podpreti.</p>
            </sp>
            <sp xml:id="SDZ7-Redna-36-2017-12-13.sp111">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Franc Trček bo prestavil stališče Poslanske skupine Levica. Izvolite.</p>
            </sp>
            <sp xml:id="SDZ7-Redna-36-2017-12-13.sp112">

               <speaker>DR. FRANC TRČEK (PS Levica):</speaker>

               <p>Hvala za besedo, predsedujoči. Lep pozdrav vsem skupaj.</p>
               <p>Prvič. Socialisti predlog sindikalista Draga Ščernjaviča seveda podpiramo. Podpiramo
               ga, ker omogoča lažje sodelovanje zaposlenih pri upravljanju in nadziranju
               zavarovalnic.</p>
               <p>Drugič. Nerazumne omejitve za predstavnike zaposlenih v nadzornih svetih in upravah
               zavarovalnic je sprejela sedanja koalicija. Poslanci Levice smo bili pri obravnavi
               tega zakona jeseni 2015 proti. Vložili smo amandmaje z enako vsebino, kot je ta
               predlog zdaj – razen poslancev SD, naših amandmajev ni podprl nihče. Podprli jih niso
               niti poslanci NSi, ki so na odboru sicer podprli 1. člen tega zakona. To je jasen
               dokaz, da velika večina poslancev tega sklica oziroma poslanskih skupin aktivno
               podpira omejevanje ustavne pravice delavcev do soodločanja.</p>
               <p>Tretjič. V čem je problem sedanje ureditve? Problem je, da lahko zaposlene v organih
               zavarovalnice zastopa samo nekdo, ki ima 5 let izkušenj na področju vodenja in
               nadziranja finančnih ustanov. Ta pogoj izpolnjujejo samo člani poslovodstva in
               profesionalni nadzorniki. Skratka, zaposleni na zavarovalnicah praktično ne morejo
               zastopati samih sebe, ampak morajo imenovati bivše člane poslovodstva ali druge
               zunanje sodelavce. To je v popolnem nasprotju z bistvom soodločanja, ki je v tem, da
               so delavci neposredno zastopani v organih podjetij.</p>
               <p>Četrtič. Omejitev, ki jih je Cerarjeva koalicija uvedla tako za zavarovalnice kot
               tudi banke, ima samo in zgolj en cilj. Ta cilj je, da se zaposlene odstrani iz
               nadzornih organov in da se okrepi monopol menedžmenta pri upravljanju bank in
               zavarovalnic.</p>
               <p>Skratka, čeprav se je v krizi pokazalo, da je vodenje in nadziranje finančnih ustanov
               pri nas katastrofalno, je Cerarjeva koalicija, z izjemo SD, dodatno zmanjšala
               delavski nadzor. Pri tem ji ni pomagala sama Vlada, ampak tudi Ustavno sodišče. Vlada
               je manipulirala pri razlagi evropskih direktiv, ki v resnici ne prepovedujejo izjem
               za predstavnike delavcev. Ustavno sodišče je dopustilo omejitve soodločanja v
               zavarovalnicah, ki so popolnoma neupravičene. To je dokaz, da so državne institucije
               odkrito sovražne do delavskega soupravljanja.</p>
               <p>Petič. Mogoče bo kdo rekel, da lahko Agencija za zavarovalni nadzor izjemoma dopusti,
               da zaposlene zastopa nekdo, ki ni bil na vodstvenih funkcijah. To je sicer formalno
               res, toda postopki na agenciji so popolnoma nepregledni. Poleg tega so bila vsa
               dosedanja vodstva agencije odkrito na strani kapitala in menedžmenta. Zato se
               upravičeno bojimo, da se bo ta izjema izkoriščala za to, da se v organe spravijo
               kandidati, ki bodo zastopali interese menedžmenta, ne zaposlenih. Zlizanost
               predstavnikov delavcev je glavni problem soupravljanja in sedanja ureditev možnosti,
               da do tega pride, se samo še povečuje.</p>
               <p>In šestič. Ekonomska demokracija je bila ena od prioritet Cerarjeve koalicije, vsaj
               tako ste govorili na začetku. Toda ob koncu mandata te vlade bo soupravljanja v
               Sloveniji manj, kot ga je bilo na začetku. Cerarjeva koalicija je omejila
               soupravljanje v finančnih ustanovah do te mere, da zaposleni praktično ne morejo biti
               neposredno zastopani v organih zavarovalnic in bank. Še več, koalicijski stranki SMC
               in, žal, SD sta brez vsake resne razprave povozili prenovljeni Zakon o sodelovanju
               delavcev pri upravljanju, ki ga je Levica vložila na podlagi predlogov Združenja
               svetov delavcev. S tem sta se spet odkrito postavili na stran menedžmenta in
               kapitala. Brez prenove zastarelega zakona bo namreč soupravljanje še naprej odmiralo
               oziroma bo v večini podjetij postalo podaljšana roka menedžmenta, s katero bo ta še
               lažje dušila delavsko pobudo.</p>
               <p>Mi bomo seveda podprli ta predlog sindikalista Ščernjaviča. Podobno kot predhodna
               tema o uberizaciji je tudi to ključna politično-ekonomska tema, pri kateri se
               dejansko sprašujemo, kako bo ta družba v bodoče urejena. V tem sklicu Državnega zbora
               je prečenje političnih sil takšno, da bo urejena na škodo tistih, ki dejansko s
               svojim delom ustvarjajo dobrobit in kvaliteto življenja v tej družbi in državi. To je
               seveda s stališča socialistov in, upam, tudi s pozicij končno nekoliko prebujene
               socialdemokracije nesprejemljivo. Hvala za besedo.</p>
            </sp>
            <sp xml:id="SDZ7-Redna-36-2017-12-13.sp113">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Maruša Škopac bo predstavila stališče Poslanske skupine Stranke modernega
               centra.</p>
            </sp>
            <sp xml:id="SDZ7-Redna-36-2017-12-13.sp114">

               <speaker>MARUŠA ŠKOPAC (PS SMC):</speaker>

               <p>Hvala za besedo.</p>
               <p>Državni svet je Državnemu zboru predlagal Predlog zakona o spremembah Zakona o
               zavarovalništvu, s katerim je želel, da se za predstavnike delavcev, ki so člani
               organov vodenja nadzora, uporabljajo le določbe zakona, ki ureja sodelovanje delavcev
               pri upravljanju. Poleg tega Državni svet predlaga tudi spremembo sestave skupščine
               zastopnikov družbe za vzajemno zavarovanje.</p>
               <p>Glede sodelovanja delavcev pri upravljanju je treba povedati, da se v Poslanski
               skupini SMC ne strinjamo, da bi delali izjeme od pogojev za člane uprave in člane
               nadzornih svetov v zavarovalnicah. Zakon o zavarovalništvu v 57. členu jasno določa
               pogoje za člane uprave. Tako mora biti član uprave ustrezno strokovno usposobljen in
               imeti lastnosti ter izkušnje, potrebne za vodenje poslov zavarovalnice. Poleg
               izpolnjevanja strokovnih kriterijev ne sme biti pravnomočno obsojen zaradi kaznivega
               dejanja in prav tako ne začeti postopka osebnega stečaja. Prav tako mora biti oseba
               dobrega ugleda in integritete.</p>
               <p>Za Poslansko skupino SMC je nujno, da vsi člani uprave zavarovalnice izpolnjujejo
               naštete pogoje, ne glede na to, ali so predstavniki delavcev ali predstavniki
               kapitala. Podobni pogoji veljajo tudi za člane nadzornega sveta. Zaradi navedenega
               rešitev, ki bi delale izjemo od tega, ne podpiramo. Pri vsem tem je treba povedati
               tudi, da je Republika Slovenija pri prenosu direktive Solventnost 2 dolžna spoštovati
               zahteve direktive Solventnost 2 in da na tej podlagi ne obstaja možnost drugačnega
               urejanja.</p>
               <p>Glede drugačnega urejanja skupščine zastopnikov za vzajemno zavarovanje je treba
               povedati, da predlaganih sprememb ne podpiramo. Družba za vzajemno zavarovanje
               posluje na osnovi načela vzajemnosti, kar pomeni, da vsi člani družbe za vzajemno
               zavarovanje solidarno zagotavljajo varnost za vsakega posameznika. Starostne skupine
               so bile določene tudi zato, ker mlajši zavarovanci del premije namenijo za
               medgeneracijsko vzajemnost in plačujejo višjo premijo, kot bi bila potrebna glede na
               izdatke, ki jih ima zavarovalnica glede na njihove škode. Starejši zavarovanci zato
               ne plačujejo višje premije.</p>
               <p>Glede na navedeno je posledično tudi pravilno, da skupščina odraža starostno
               strukturo njenih članov in ne članov posameznih interesnih skupin, kot jih predlaga
               Državni svet, ki želi, da bi določili strukturo skupščine, kjer bi po ena tretjina
               predstavnikov članov skupščine pripadla članom sindikatov, društvom upokojencev in
               predstavnikom Zveze društev bolnikov.</p>
               <p>V Poslanski skupini Stranke modernega centra tako predlaganih sprememb Zakon o
               zavarovalništvu ne bomo podprli.</p>
            </sp>
            <sp xml:id="SDZ7-Redna-36-2017-12-13.sp115">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. V skladu z razlago Komisije
               za poslovnik z dne 9. decembra 2009 Državni zbor ugotavlja, da je zakonodajni
               postopek o predlogu zakona končan.</p>
               <p>S tem zaključujem 15. točko dnevnega reda.</p>
               <p>Prehajamo na <title>19. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O DAVKU NA DODANO VREDNOST </title>
               </p>
               <p>Predlog zakona je v obravnavo zboru predložila skupina 19 poslank in poslancev s
               prvopodpisanim gospodom Jožetom Tankom. V zvezi s tem predlogom zakona je skupina 19
               poslank in poslancev s prvopodpisanim gospodom Jožetom Tankom zahtevala, da Državni
               zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavniku predlagatelja,
               mag. Marku Pogačniku. Izvolite.</p>
            </sp>
            <sp xml:id="SDZ7-Redna-36-2017-12-13.sp116">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, spoštovani državni sekretar, kolegice, kolegi.</p>
               <p>V Poslanski skupini Slovenske demokratske stranke smo se odločili v zakonodajni
               proces Državnega zbora uvrstiti predlog spremembe zakona o dopolnitvah Zakona o davku
               na dodano vrednost. Razlogov, zakaj smo se odločili za ta korak, je več in prepričani
               smo, da bi se davek na dodano vrednost moral vrniti na predkrizno raven. Ključni
               predlog tega zakona je uvedba tudi druge nižje stopnje davka na dodano vrednost, in
               sicer v višini 5 %. Cilj predlaganega zakona je torej znižanje stopenj davka na
               dodano vrednost na predkrizno raven, s čimer bi razbremenili državljane, predvsem
               tiste, ki imajo najnižje prihodke, hkrati pa bi s tem spodbudili tudi potrošnjo, kar
               bi ugodno vplivalo na gospodarsko rast ter konkurenčnost in s tem v končni fazi tudi
               na prihodke v Državnem zboru.</p>
               <p>V Slovenski demokratski stranki s predlagano spremembo Zakona o davku na dodano
               vrednost predlagamo, da tudi v Sloveniji, tako kot v številnih državah Evropske
               unije, uvedemo oziroma uporabljamo dve znižani stopnji davka na dodano vrednost. Prvo
               nižjo stopnjo davka na dodano vrednost predlagamo v višini 8,5 %, drugo nižjo stopnjo
               pa v višini 5 %, kolikor je najnižja stopnja, ki je v direktivi Evropske unije še
               dopuščena. V zakonu je predlagana nova razrešitev dobav blaga in opravljanja
               storitev, za katere se lahko uporabi nižje stopnje, in sicer v kategorije, za katero
               bi se uporabilo 8,5-odstotni davek na dodano vrednost, in kategorije, za katera bi se
               uporabljala 5-odstotno davek na dodano vrednost. V nadaljevanju bi povedali, kateri
               seznam dobav in blaga storitev, za katero bi se predlagala druga nižja stopnja davka
               na dodano vrednost, torej 5 odstotnih točk: kruh, moka, sir, jajca, sadje, zelenjava,
               dobava vode, zdravila, ki se uporabljajo za zdravljenje in preprečevanje bolezni v
               humani in veterinarski medicini, medicinska oprema, pripomočki in druga sredstva, ki
               so namenjeni za lajšanje in zdravljenje okvare, dobava, vključno z knjižnično
               izposojo knjig na vseh fizičnih nosilcih, stanovanje, stanovanjski in drugi objekti,
               namenjeni za trajno bivanje, obnova in popravila zasebnih stanovanj, razen
               materialov, ki so bistveni del vrednosti dobave, storitve javne higiene, storitve
               domačega varstva, živali za pitanje, semena, sadike, gnojila, storitve pokopa in
               upepelitve, skupaj s prometom blaga, ki je neposredno povezan s pokopom ali
               upepelitvijo, dobava električne energije, zemeljskega plina in daljinskega ogrevanja.
               V Slovenski demokratski stranki smo prepričani, da bi ta sprememba koristila tako
               gospodarstvu kot državljankam in državljanom Republike Slovenije.</p>
               <p>Prepričani smo, da je potrebno trajni ukrep, ki ga je uvedla vlada Mira Cerarja in
               koalicija Stranke modernega centra, Socialni demokratov in pa Desusa, ki so trajno
               povečali davek na dodano vrednost, odpraviti. Prepričani smo, da bi se stopnja davka
               na dodano vrednost morala vrniti na predkrizno raven, s to spremembo pa uvajamo še
               dodatno znižano stopnjo 5 %, kot jo imajo nekatere države Evropske unije. Tukaj gre
               pa predvsem za tiste nujne življenjske potrebščine. Prepričani smo, da so prihodki v
               proračun dovolj visoki, da ta sprememba zakona na dodano vrednost oziroma znižanje ne
               bi smela zamajati javnih financ. Še več, prepričani smo, da bi takšen ukrep dodatno
               dal potrošnjo in s tem tudi povečanje prihodkov v proračun in v javno blagajno.</p>
               <p>V Slovenski demokratski stranki smo prepričani, da bi se gospodarska rast morala
               poznati tudi v žepih državljank in državljanov Republike Slovenije.</p>
            </sp>
            <sp xml:id="SDZ7-Redna-36-2017-12-13.sp117">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Za uvodno obrazložitev mnenja dajem besedo predstavniku Vlade, gospodu Tilnu Božiču,
               državnemu sekretarju Ministrstva za finance. Izvolite.</p>
            </sp>
            <sp xml:id="SDZ7-Redna-36-2017-12-13.sp118">

               <speaker>TILEN BOŽIČ:</speaker>

               <p>Predsedujoči, hvala za besedo. Spoštovane poslanke in poslanci!</p>
               <p>V uvodnem nagovoru ne bi ponavljal tistega, kar je že predlagatelj povedal, se pravi,
               kar rešuje in kakšni predvideva, da bodo učinki, tako da bi se osredotočil predvsem
               na tisto, kar je ključ v mnenju Vlade.</p>
               <p>Vlada predlogu zakona nasprotuje iz več razlogov, zagotovo pa najmanj iz potreb po
               nadaljevanju postopne javnofinančne konsolidacije skladno z Zakonom o fiskalnem
               pravilu, pripravo strukturnih ukrepov in ukrepov za povečanje konkurenčnosti
               poslovnega okolja. V tej zvezi velja poudariti zlasti; Slovenija mora potem, ko je
               Evropska komisija sicer predlagala, da se zaključi postopek v zvezi s čezmernim
               primanjkljajem, kljub temu nadaljevati s konsolidacijo javnih financ, ki na nominalni
               ravni znaša približno 1 odstotno točko BDP. Ob tem se zagotavlja, da je rast odhodkov
               manjša od rasti prihodkov. Ta pot je začrtana na podlagi že izdelanih projekcij
               prihodkov in vsakršna sprememba teh bi pomenila še ostrejše zniževanje odhodkov.
               Vlada se zaveda, da izboljšane okoliščine državnemu proračunu zagotavljajo precej
               višje prihodke od tistih, ki jih je bilo sprva mogoče pričakovati, vendar je izziv
               tudi hitrejša javnofinančna konsolidacija, da bi Slovenija tako strukturno
               uravnoteženje financ dosegla do leta oziroma v letu 2020.</p>
               <p>Posledice zadnje recesije je še vedno čutiti tako na ravni Evropske unije kot tudi v
               Sloveniji, ne nazadnje tudi v smislu visokega dolga sektorja država. V povezavi s tem
               je med drugim tudi Evropska komisija države članice pozvala, naj okrepijo
               prizadevanja za izvajanje strukturnih reform in zagotavljanje odgovorne fiskalne
               politike ter se pri tem osredotočijo na doseganje bolj vključujoče rasti. Na davčnem
               področju je pomembna priprava gospodarski rasti prijaznih ukrepov s krepitvijo
               konkurenčnosti poslovnega okolja, strukturnih reform in fiskalne odgovornosti. Vlada
               si prizadeva za takšne rešitve, ki izhajajo iz načela pravične in enakomerne
               porazdelitve javnofinančnih bremen ter zajemajo, kot že večkrat omenjeno,
               prestrukturiranje bremen javnih dajatev, zmanjšanje administrativnih ovir in
               izboljšanje učinkovitosti pobiranja javnih dajatev, seveda ob upoštevanju, da se z
               načrtovanimi rešitvami ne sme rušiti makroekonomskega ravnovesja ali izpolnjevanja
               fiskalnih ciljev. Ukrepe tudi na davčnem področju, ki pomembno vplivajo na
               javnofinančne prihodke, je tako treba v času, ko želeni strukturni saldo še ni
               dosežen, zastavljati le na finančno nevtralen način.</p>
               <p>Zdaj pa še nekaj besed tudi o učinkih. V sprejetih proračunih za leto 2018 in 2019 ni
               upoštevanega izpada prihodkov iz naslova DDV v višini dobrih 300 milijonov evrov na
               letni ravni, do katerega bi po oceni prišlo zaradi predlagane spremembe stopnje DDV
               na raven, kot so bile uveljavljene pred julijem 2013, oziroma dodatnega izpada v
               višini približno 250 milijonov evrov kot posledice uvedbe dodatne nižje stopnje DDV v
               višini 5 % za izbrane dobave blaga in storitev. Skupen finančni učinek predloga
               zakona bi tako znašal približno 550 milijonov evrov nižjih prihodkih iz naslova DDV v
               državnem proračunu. Trenutni proračunski položaj Sloveniji ne da možnost znižanja
               stopenj DDV brez sočasnih drastičnih ukrepov na prihodkovni in/ali odhodkovni
               strani.</p>
               <p>Poglobljeno razpravo o sistemu stopenj DDV v Sloveniji bi bilo po oceni Vlade, seveda
               ob upoštevanju stanja javnih financ, primerneje opraviti po sprejetju reforme
               posodobljenega sistema DDV z vzpostavitvijo dokončnega sistema DDV za čezmejno
               trgovanje znotraj Evropske unije, v okviru katere je načrtovano tudi preoblikovanje
               okvira sistema stopenj DDV. Vložitev slednjega zakonodajnega predloga Evropska
               komisija napoveduje za prvo četrtletje leta 2018.</p>
               <p>Spoštovane poslanke in poslanci, upoštevaje navedeno Vlada predlogu zakona nasprotuje
               ter predlaga, da predloga zakona ne podprete. Za dodatna pojasnila smo pa, kot
               običajno, tudi na razpolago tukaj s sodelavci. Hvala.</p>
            </sp>
            <sp xml:id="SDZ7-Redna-36-2017-12-13.sp119">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Prehajamo na predstavitev stališč poslanskih skupin.</p>
               <p>Gospa Marija Antonija Kovačič bo predstavila stališče Poslanske skupine Demokratične
               stranke upokojencev Slovenije. Izvolite.</p>
            </sp>
            <sp xml:id="SDZ7-Redna-36-2017-12-13.sp120">

               <speaker>MARIJA ANTONIJA KOVAČIČ (PS DeSUS):</speaker>

               <p>Hvala za besedo gospod podpredsednik. Spoštovani predstavniki Vlade, spoštovani
               poslanci in poslanke, vsem prav lep pozdrav!</p>
               <p>Dovolite mi, da predstavim stališče Poslanske skupine Desus k Predlogu zakona o
               spremembah in dopolnitvah Zakona o davku na dodano vrednost. Politični parket je
               gospodarsko okrevanje države spretno izkoristil kot orodje za nabiranje političnih
               točk. O tem govori kopica neresnih zakonskih predlogov iz vrst opozicijskih
               poslancev, ki ponujajo kopirane rešitve, skope obrazložitve, in kar je še bolj
               žalostno, ponujajo davčne predloge brez konkretne ocene finančnih posledic. Tako
               imamo ta mesec vnovič na dnevnem redu predlog zakona o znižanju stopnje davka na
               dodano vrednost.</p>
               <p>Zgolj sklicevanje na rast zasebne porabe je všečen, teoretičen scenarij, je pa daleč
               od realnosti. Prvič zato, ker miselnost in navade ljudi težko spreminjamo kar čez
               noč. Po dolgotrajnem prebijanju iz meseca v mesec ne moremo pričakovati in pristati
               na dejstvo, da mora denar krožiti. Kako pa, če ga ni v mnogih denarnicah! Drugič,
               nihče ne zagotavlja, da znižanju davčnih stopenj ne bo sledil dvig maloprodajnih cen.
               Spomnimo se, da se podobna ideja o spodbudnih nižjih stopnjah davka na dobiček ni
               obrestovala v obliki večjih investicij v rast in razvoj podjetij. In tretjič, predlog
               po preteklih ocenah finančnega ministrstva pomeni izpad sredstev za okoli 300
               milijonov evrov, kar pa brez ustreznega protiukrepa ne zdrži zlatega pravila
               ustave.</p>
               <p>Edini približek tistemu, za kar v Poslanski skupini Desus ocenjujemo, da je vredno
               razmisleka, je predlog o dodatni nižji davčni stopnji za nekatere dobrine.
               Izpostavili bi le tiste najnujnejše, življenjsko potrebne. V poslanski skupini se
               vseskozi zavzemamo za pravično obdavčitev zavezancev, vendar ne na račun
               najšibkejših. Naj ponovim naše stališče, da je davčno blagajno treba napolniti z
               davčnimi prihodki tistih, ki ustvarjajo nadpovprečno, ne pa na račun tistih, ki
               nimajo niti za preživetje. Gospodarska rast pa žal ni kar čarobno odpravila revščine
               in še danes imamo ljudi, ki jim je vsakodnevno osnovno dobro prikrajšano. Tudi
               upokojenci so med njimi. Lani jih je bilo kar 83 tisoč tistih, ki so bili pahnjeni
               pod prag tveganja revščine, zato bi si na tem mestu upali še korak dlje in predlagati
               celo ničelno stopnjo za osnovne dobrine. Hkrati v isti sapi opozarjamo, da brez
               ustrezne ponudbe na drugi strani nismo naredili prav nič. Ravno takšen je predlog
               opozicije, ki je danes pred nami. Slednji pomeni zgolj to, da bodo bogati še bolj
               premožni, revni pa še v vse večji revščini, zato bi bilo več kot nujno hkrati zvišati
               davek na luksuzna dobra, če želimo ohraniti neokrnjenost državne blagajne in
               odpraviti vse večje dohodkovne razlike v družbi.</p>
               <p>V Poslanski skupini Desus smo prepričani, da je država v luči pravične socialne
               države še vedno odvisna od finančnega vira iz naslova davčnih prihodkov, zato tudi
               menimo, da predlog zakona ni primeren za nadaljnjo obravnavo. Hvala lepa.</p>
            </sp>
            <sp xml:id="SDZ7-Redna-36-2017-12-13.sp121">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Janko Veber bo predstavil stališče Poslanske skupine Socialnih demokratov.
               Izvolite.</p>
            </sp>
            <sp xml:id="SDZ7-Redna-36-2017-12-13.sp122">

               <speaker>JANKO VEBER (PS SD):</speaker>

               <p>Hvala za besedo, še enkrat, in lep pozdrav vsem.</p>
               <p>Predlog zakona o spremembah in dopolnitvah Zakona o davku na dodano vrednost, ki ga
               je Državnemu zboru v obravnavo in sprejetje predložila stranka Slovenske demokratske
               stranke, želi pravzaprav zmanjšati splošno davčno stopnjo pri plačevanju DDV z 22 %
               na 20 in nižjo stopnjo z 9,5 na 8,5 % in uvaja novo nižjo davčno stopnjo v višini 5
               %. Vse to bi bilo moč razumeti kot dobronamerno, ampak ne gre prezreti dejstva, da je
               bila vendarle Slovenska demokratska stranka ena od tistih najbolj gorečih
               zagovornikov vpisa fiskalnega pravila v ustavo, ki pa seveda močno omejuje ravno take
               predloge. Zato bi bilo treba najprej sčistiti to vprašanje, ali je resnično dovolj,
               da kot izgovor k temu zakonu zapišejo, da bo pač dovolj posrednih učinkov na ta
               način, da se bo povečala poraba potrošnikov, da bodo zaradi tega boljši poslovni
               rezultati v podjetjih, da bo večji izplen drugih davkov in prispevkov ter zaradi
               višje stopnje rasti bruto domačega proizvoda, kar naj bi izničilo izpad prihodkov v
               višini 550 milijonov evrov. Seveda, poglobljenih analiz glede teh trditev ni, tako da
               gre zgolj za zapisan tekst. Tukaj se seveda postavlja vprašanje, ali se bodo resnično
               cene znižale, če se zniža davčna stopnja posamezne stopnje DDV. Tukaj je potrebno
               izpostaviti velik rizik, recimo, da trgovci lahko to znižanje davčne stopnje
               prelijejo v svoje marže. S tem se seveda izniči ta opisani učinek, da se bodo artikli
               v Sloveniji pocenili in da se bo s tem povečala poraba.</p>
               <p>Vedeti in pred očmi moramo imeti tudi dejstvo, da je zelo veliko trgovskih sistemov v
               tuji lasti v Sloveniji in ni pričakovati, da bi se prav ozirali na to, kako bomo
               izboljšali podobo naših javnih financ. Nasprotno, prej bodo ti trgovci poskušali
               izkoristiti vse mogoče, zato da izboljšajo svoj javnofinančni oziroma svoj
               zasebnofinančni položaj. Zaradi tega je seveda ta ukrep premalo utemeljen ravno na
               tej točki. Kako hude posledice pa lahko ima prehitra sprememba davčne zakonodaje, pa
               imamo v dosedanji praksi že moč presoditi tudi na dohodninski reformi, ki je bila
               uvedena pod takratno t. i. prvo Janševo vlado. Njena posledica je bila milijarda manj
               prihodkov v proračunu, ki nam je seveda močno manjkala ravno v začetku gospodarske in
               finančne krize, ko so se prilivi v proračun drastično zmanjšali zaradi te krize.
               Poleg tega je treba vendarle izpostaviti tudi to dejstvo, da je sam t. i. ZUJF, Zakon
               o uravnoteženju javnih financ, močno stisnil ljudi in preprečil dejansko tudi večjo
               porabo, kar se je odrazilo v drastičnem padcu bruto domačega proizvoda. Eden od
               ukrepov v času krize je bil ravno ta, da se je nekoliko povečala davčna stopnja DDV
               in so se s tem nekoliko stabilizirale ali pa v veliki meri stabilizirale javne
               finance, da smo lažje prebrodili vse te zahtevne razmere, ki so nastale po nastanku
               gospodarske in finančne krize tudi v Sloveniji.</p>
               <p>Zaradi vseh teh izkušenj in pomislekov seveda v Poslanski skupini Socialnih
               demokratov ne podpiramo tega zakona. Hvala.</p>
            </sp>
            <sp xml:id="SDZ7-Redna-36-2017-12-13.sp123">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Jožef Horvat bo prestavil stališče Poslanske skupine Nove Slovenije -
               krščanskih demokratov. Izvolite.</p>
            </sp>
            <sp xml:id="SDZ7-Redna-36-2017-12-13.sp124">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik. Spoštovani predstavniki Vlade, drage kolegice in
               kolegi!</p>
               <p>S strani koalicije poslušamo očitke, da opozicija prihaja z neresnimi predlogi
               zakonov. No, s strani koalicijski poslank in poslancev pa ne dobimo niti resnih niti
               neresnih predlogov zakonov. Torej, nič ne dobimo.</p>
               <p>V Novi Sloveniji smo se na dvig stopnje davka na dodano vrednost ostro odzvali že ob
               napovedi povišanja leta 2013. Dvig stopnje z 20 na 22 % ter dvig nižje stopnje s 8,5
               na 9,5 % smo seveda razumeli kot ukrep, ki je v nasprotju s krščanskodemokratskim
               političnim programom. Zato je popolnoma jasno, da predlog zakona, ki prinaša
               povrnitev višine stopnje davka na dodano vrednost na prejšnjo raven, podpiramo.</p>
               <p>Slovenija sodi med države z nadpovprečnimi stopnjami davka na dodano vrednost. Tudi
               zadnje poročilo Svetovnega gospodarskega foruma ocenjuje, da so za poslovno okolje v
               Sloveniji poleg neučinkovite državne birokracije najtežavnejši faktor prav visoke
               davčne stopnje. V Sloveniji sta nadpovprečno obdavčena predvsem delo in potrošnja,
               prav zato smo v Novi Sloveniji v preteklosti že predlagali znižanje stopnje DDV na
               nemško raven, zmanjšanje prispevkov z uveljavitvijo razvojne oziroma socialne kapice
               in socialnega copatka ter povečanje splošne dohodninske olajšave na 7 tisoč evrov. V
               skladu z našim predlogom spremembe Zakona o dohodnini bi zaposleni s povprečno plačo
               na mesec prejeli dobrih 80 evrov več kot do zdaj. Žal vladna koalicija našemu
               predlogu za višje plače ni prisluhnila, ampak raje povečuje proračunske odhodke.
               Nenavadno je, da leva vladna koalicija ne podpre zmanjšanja stopenj DDV. Gre namreč
               za davek, ki najbolj prizadene najrevnejše državljane, saj ti največji delež svojega
               mesečnega dohodka porabijo za potrošnjo izdelkov, ki jih potrebujejo za mesečno
               preživetje.</p>
               <p>Na drugi strani pa premožnejši večji del dohodka privarčujejo, kar pomeni, da se ta
               del njihovega dohodka z davkom na dodano vrednost ne obdavči. Dejstvo je in treba je
               to velikokrat ponavljati, da je davek na dodano vrednost najbolj asocialen davek.</p>
               <p>V nasprotju z zadržanostjo Vlade za znižanje davkov pa lahko vidimo, da je ta veliko
               bolj pogumna, ko gre za jemanje iz proračuna. Od leta 2016 do 2019 Vlada predvideva
               povečanje proračunskih odhodkov za skoraj 700 milijonov evrov. 700 milijonov evrov!
               Način vodenja državne fiskalne politike kaže predvsem na to, da se Vlada preslabo
               zaveda dejstva, da se denar ustvari v gospodarstvu. Sadove rasti bruto družbenega
               produkta in posledično širitve državnega proračuna pod vodstvom obstoječe vlade žanje
               le odhodkovna stran proračuna. Podjetja, ki skupaj s svojimi zaposlenimi skrbijo za
               proračunsko širitev, pa zaman čakajo, da bi se svojih bremen vsaj nekoliko
               razbremenila.</p>
               <p>Zmanjšanje obremenitev davka na dodano vrednost bi gotovo povečalo tudi potrošnjo,
               spodbudilo gospodarsko aktivnost in izboljšalo pogoje za poslovanje gospodarskih
               subjektov. Politika visokih davkov izkazuje veliko nezaupanje do sposobnosti
               državljanov za upravljanje z denarjem, ki ga sami zaslužijo. Le politika, ki ne zaupa
               svojim državljanom, od njih zahteva plačevanje previsokih davkov, da bi namesto njih
               s temi sredstvi upravljala. Krščanski demokrati tako politiko zavračamo.</p>
               <p>Ker je zmanjšanje davčnih obremenitev izjemno pomemben del usmeritve gospodarskega
               programa Nove Slovenije, novelo Zakona o davku na dodano vrednost seveda
               podpiramo.</p>
            </sp>
            <sp xml:id="SDZ7-Redna-36-2017-12-13.sp125">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Luka Mesec bo predstavil stališče Poslanske skupine Levica. Izvolite.</p>
            </sp>
            <sp xml:id="SDZ7-Redna-36-2017-12-13.sp126">

               <speaker>LUKA MESEC (PS Levica):</speaker>

               <p>Hvala za besedo, predsedujoči in lep pozdrav.</p>
               <p>Ena od ključnih stvari, za katero se v Levici zavzemamo že cel mandat, je pravična
               obdavčitev. Davek na dodano vrednost seveda je regresiven, to tudi sami poudarjamo in
               zato socialno nepravičen. V Levici bi njegovo znižanje podprli, ampak izključno v
               primeru, da bi izpad davkov nadomestili, na primer z obdavčenjem bogatih in kapitala.
               Če pa DDV znižamo na način, kot predlaga desnica, bi bili socialni učinki ravno
               obratni. Bolj bi bili prizadeti tisti z nižjimi dohodki, še najbolj pa tisti, ki so
               odvisni od socialnih pomoči in drugih oblik socialne države. Zakaj?</p>
               <p>Ocena je, ocena predlagatelja, da bi izpad prihodkov za proračun znašal okoli 300
               milijonov evrov. Kako bi ga nadomestili? S krčenjem plač v javnem sektorju, z
               rezanjem socialnih pomoči, ki so že zdaj pod minimalnimi življenjskimi stroški;
               skratka, potrebni bi bili takšni ali drugačni rezi v socialno državo. Res je, priliv
               v času konjukture je v proračun večji, ampak zaradi številnih davčnih odpustkov v
               zadnjem desetletju še vedno premajhen. Hkrati pa je več sredstev priložnost za
               socialni in ekonomski razvoj in to je treba izkoristiti.</p>
               <p>Kar se tiče drugega dela novele, uvedbe druge znižane stopnje v višini 5 %, to
               ocenjujemo, da bi lahko šlo za koristen ukrep, če bi z njim omogočili boljši dostop
               do določenih dobrin. Gre za ukrep, ki bi lahko postal pomemben instrument davčne
               politike. Seveda pa imamo pri zmanjševanju DDV še en velik problem. Predpostavko, da
               se z zmanjšanji davčnih obremenitev na potrošnjo prelije v nižje cene za potrošnike.
               Številne ekonometrične študije kažejo, da je ta vpliv premajhen, po navadi celo
               zanemarljiv. Zmanjšana davčna obveznost se v dobršni meri prelije v večje dobičke za
               proizvajalce ali trgovce. Ravno zaradi tega vidika bi morali področje davčne
               zakonodaje obravnavati celostno in ne z enkratnimi zamahi, saj bi samo tako dosegli
               želelne učinke.</p>
               <p>Kaj je ključen problem po našem mnenju na področju davčne politike? Vsako sejo
               velikokrat slišimo ponovljene neoliberalne dogme, da so pri nas plače preveč
               obremenjene. Res je, da moramo zato zmanjšati razliko med bruto in neto izplačili, pa
               bomo postali bogata država. Lahko rečemo bogata država, ampak za to bi bila cena na
               zdravstvu in pokojninskem sistemu. In v taki državi večina ljudi ne bi imela socialne
               varnosti in ne bi imela dostopa do brezplačnih minimalnih zdravstvenih storitev.
               Prisiljeni bi bili v to, da si jo kupijo na trgu, če bi imeli za to dovolj denarja.
               Če si pogledamo statistiko. davčni primež, v angleščini tax wedge, v celotnem
               prihodku osebe, ki prejme dve tretjini povprečne plače, pri nas znaša 39 %. V
               sosednji Avstriji 44, v Italiji 45. Nihče od tistih, ki govorijo o tem, kako bi
               morali postati bogata država, pa praktično ne govori o daleč največjem problemu
               našega davčnega sistema, ki povzroča največjo neenakost pri nas – premoženjsko
               neenakost. 10 % najbogatejših Slovencev ima v lasti že 47 % vsega premoženja v
               državi, najrevnejših 20 % pa samo 5 promilov. Drugače povedano, 20 % najpremožnejših
               ima v lasti 62 % vsega premoženja, torej več kot preostalih 80 % ljudi skupaj. Velik
               del tega premoženja je ali neobdavčen ali pa zanemarljivo obdavčen. Ključno izhodišče
               za pravično davčno reformo je torej progresivna obdavčitev prihodkov od kapitala in
               premoženja, posebej premoženja velikih vrednosti.</p>
               <p>Treba je omeniti še eno stvar. Zanimivo je, kako je predlagateljica SDS pravkar
               odkrila skrb za socialno pravičnost. Do sedaj je po navadi zagovarjala liberalni
               model ukrepov in politik, tudi v preteklosti je kot vladna stranka agresivno izvajala
               takšne ukrepe. ZUJF iz časa Janševe vlade je ena od prelomnic za socialni položaj
               večine ljudi v Sloveniji. Gre za enega najbolj protisocialnih ukrepov, ki ima še
               danes hude posledice za socialno varnost. Bolj kot ne je zato današnji predlog v
               službi širjenja te neoliberalne ideologije in pritiska na državne servise in socialno
               državo.</p>
               <p>Če zaključim, lahko zmanjšamo davek na dodano vrednost, ampak je treba na drugi
               strani poskrbeti za kompenzacije. Kje so rezerve, smo v tem mandatu večkrat povedali.
               Predvsem si morate pogledati obdavčenje premoženja, kapitala, ki sta daleč pod
               evropskim povprečji, praktično smo na evropskem repu. Ko bo volja, da storimo to,
               takrat bomo v Levici zmanjšanje davka na dodano vrednost podprli. Hvala.</p>
            </sp>
            <sp xml:id="SDZ7-Redna-36-2017-12-13.sp127">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Maruša Škopac bo predstavila stališče Poslanske skupine Stranke modernega
               centra. Lepo prosim za malo miru.</p>
            </sp>
            <sp xml:id="SDZ7-Redna-36-2017-12-13.sp128">

               <speaker>MARUŠA ŠKOPAC (PS SMC):</speaker>

               <p>Hvala za besedo.</p>
               <p>Zakon o spremembah in dopolnitvah Zakona o davku na dodano vrednost je v postopek v
               Državnemu zboru vložila Poslanska skupina SDS. S predlaganimi spremembami želijo
               stopnjo davka na dodano vrednost vrniti v prejšnje stanje, in sicer zgornje stopnje z
               22 na 20 % in spodnje stopnje z 9,5 na 8,5 %. Poleg tega predlagajo uvedbo nove,
               dodatne nižje stopnje v višini 5 % za izbrane dobave blaga in storitev, od katerih se
               po trenutni ureditvi plačuje DDV po stopnji 9,5 ali 22 %. V zadevni seznam dobav
               blaga in storitev, za katere bi se uporabljala dodatna nižja stopnja DDV, bi se po
               predlogu zakona uvrstile med drugim dobave otroških oblačil in obutve, šolskih
               potrebščin, gasilske opreme, električne energije, zemeljskega plina in daljinskega
               ogrevanja.</p>
               <p>Glede obstoječe ureditve davka na dodano vrednost je treba poudariti, da je bil kot
               trajni ukrep dvig DDV sprejet pod vlado Alenke Bratušek. Maja 2013 se je takratna
               vlada v Programu stabilnosti, ki je bil predložen Evropski komisiji, zavezala, da bo
               dvig DDV trajni ukrep. Seveda razumemo trajnost ukrepa zaradi tega, ker je prejšnja
               vlada povečala dolg države in ustvarila velik primanjkljaj zaradi sanacije bančnega
               sistema. Ta vlada se zaveda, da je zaradi zatečenega stanja treba zmanjševati javni
               dolg na način, kot je bil zamišljen v letu 2013; torej med drugim tudi s trajnim
               dvigom stopenj DDV. Vsekakor lahko ocenimo, da zaradi spoštovanja danih zavez tega ne
               moremo razveljaviti. Izpada DDV ni mogoče nadomestiti. Javnofinančni položaj ne daje
               možnosti za nižanje stopenj DDV brez hkratnih ukrepov na prihodkovni in odhodkovni
               strani. Teh protiukrepov Poslanska skupina SDS ni predlagala. Predlagali so
               amandmaje, ki so razporejali odhodke državnega proračuna v višini skoraj 19 milijonov
               evrov. Glede na to, da je proračun vezan na skoraj 90 % zakonskih obveznosti,
               predlogi niso izvedljivi. Proračun mora biti uravnotežen, za kar pa v predlogu zakona
               ni poskrbljeno. Takšen predlog zakona tako pomeni kršitev Ustave in fiskalnega
               pravila, ker izpada proračunskih prihodkov v višini 550 milijonov evrov ni mogoče
               nadomestiti.</p>
               <p>Prav tako ne bomo v Poslanski skupini Stranke modernega centra pristali na to, da se
               ponavljajo napake iz obdobja 2006 do 2008, ko je takratna vlada z davčno politiko
               prispevala k pregrevanju gospodarstva. Slovensko gospodarstvo se še ne pregreva in se
               na podlagi sedanjih ukrepov ekonomske politike v letu 2018 tudi ne bo. Zaradi tega je
               treba nadaljevati zastavljeno pot ustvarjanja presežkov za slabe čase in pripraviti
               Slovenijo na morebitno bodočo krizo. S takimi populističnimi ukrepi delamo vse prej
               kot to. Vlada s svojimi ukrepi krepi konkurenčnost poslovnega okolja, s čimer na eni
               strani vpliva na vzdržno gospodarsko rast in povečanje globalne konkurenčnosti
               Slovenije, na drugi pa zagotavlja javnofinančno konsolidacijo s postopnim strukturnim
               uravnoteženjem javnih financ.</p>
               <p>Glede spodbujanja potrošnje je treba omeniti, da znižanje stopenj DDV še ne pomeni,
               da bi prišlo tudi do sorazmernega znižanja končnih cen blaga in storitev. K
               spodbujanju potrošnje smo pristopili z mini davčno reformo v letu 2016, ki je
               pomenila dvig dodatne splošne olajšave za 300 evrov, ter z izvzetjem dela plače za
               poslovno uspešnost iz davčne osnove dohodka iz delovnega razmerja in nekoliko s
               spremembo dohodninske lestvice, ki je za zaposlene nad 1,6-kratnikom povprečne plače.
               Potrošnjo prav tako spodbujamo z ukrepi novega davčnega paketa, ki je bil sprejet
               novembra letos. Tako rešitve novega Zakona o dohodnini omogočajo višje dohodke
               selektivnim skupinam. Sprememba načina določanja dodatne splošne olajšave omogoča
               določenim davčnim zavezancem pod povprečno plačo povečanje neto plače. Prav tako
               zvišanje posebne olajšave za dijake in študente poveča njihove neto zaslužke. Vse to
               bo pozitivno vplivalo na potrošnjo brez tega, da bi ogrozilo javne finance.</p>
               <p>Zaradi vsega navedenega je Poslanska skupina Stranke modernega centra proti rešitvam,
               ki so predlagane s Predlogom zakona o spremembah in dopolnitvah Zakona o davku na
               dodano vrednost.</p>
            </sp>
            <sp xml:id="SDZ7-Redna-36-2017-12-13.sp129">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Suzana Lep Šimenko bo predstavila stališče Poslanske skupine Slovenske
               demokratske stranke.</p>
            </sp>
            <sp xml:id="SDZ7-Redna-36-2017-12-13.sp130">

               <speaker>SUZANA LEP ŠIMENKO (PS SDS):</speaker>

               <p>Hvala za besedo. Lepo pozdravljeni še enkrat!</p>
               <p>V Slovenski demokratski stranki smo vložili spremembo Zakona o davku na dodano
               vrednost, ki ga bomo podprli. Maja leta 2013, v času Vlade Alenke Bratušek, je bil
               sprejet Zakon o izvrševanju proračunov Republike Slovenije za leti 2014 in 2015, ki
               je med drugim določil višje stopnje davka na dodano vrednost. Splošna stopnja se je
               tako povečala z 20 na 22 % in nižja stopnja se je povečala z 8,5 na 9,5 %. Vlada, ki
               je takrat zakon predlagala, je navedla, da gre za začasen protikrizni ukrep, ki bo
               trajal dve leti in s katerim naj bi stabilizirali javne finance. Žal pa je nato
               prišla vlada Mira Cerarja, ki je z Zakonom o davku na dodano vrednost predlagala, da
               višje stopnje davka na dodano vrednost postanejo trajen ukrep. Koalicija strank SMC,
               Desus in SD je tako na seji Državnega zbora novembra 2015 predlog višjih stopenj
               davka na dodano vrednost kot trajen ukrep tudi sprejela.</p>
               <p>V Slovenski demokratski stranki smo predlogu nasprotovali, saj se nam je takšen ukrep
               zdel popolnoma nepotreben in socialno krivičen. Davek na dodano vrednost je namreč
               davek, ki najbolj prizadene prav tiste, ki imajo najmanj, saj ga ti glede na svoje
               prihodke plačajo največ. Smo v obdobju konjunkture, beležimo spodbudno gospodarsko
               rast, ki posledično pomeni tudi večje prihodke v državnem proračunu. V letu 2018 se
               pričakuje kar za 1,4 milijarde evrov več prihodkov v proračunu, kot jih je bilo v
               letu 2014. Pravično bi bilo, da bi ljudem povrnili to, kar se jim je obljubljalo, in
               sicer da je dvig stopnje davka na dodano vrednost zgolj začasen ukrep, ki je bil
               takrat seveda nujen zaradi stabilizacije javnih financ. Znižanje stopenj davka na
               dodano vrednost pa ne bi razbremenilo samo socialno najbolj ogroženih državljanov,
               pač pa bi spodbudilo tudi potrošnjo, kar bi ugodno vplivalo na gospodarsko rast, na
               konkurenčnost našega gospodarstva in posledično tudi na prihodke v državnem
               proračunu. Številne evropske države imajo dve znižani davčni stopnji, nekatere od
               njih imajo tudi tako imenovano super znižano stopnjo davka na dodano vrednost; gre za
               države, kot so Irska, Španija, Francija, Italija in Luksemburg.</p>
               <p>S predlaganim zakonom predlagamo znižanje davka na dodano vrednost na predkrizno
               raven, torej, z 22 na 20 % ter z 9,5 na 8,5 %. Hkrati pa tudi predlagamo uvedbo
               dodatne, druge nižje davčne stopnje v višini 5 %. Številne evropske države imajo
               nižjo splošno stopnjo davka na dodano vrednost od Slovenije. Naj jih naštejem nekaj:
               Luksemburg ima, recimo, 17-odstotno splošno stopnjo davka na dodano vrednost, Malta
               18 %, Nemčija, Ciper, Romunija 19 %, Francija, Avstrija, Bolgarija, Estonija,
               Slovaška imajo 20 %, Češka, Belgija, Španija, Litva, Latvija, Nizozemska imajo 21 %
               splošne stopnje davka na dodano vrednost.</p>
               <p>Direktiva Sveta z dne 28. novembra 2006 o skupnem sistemu davka na dodano vrednost v
               98. členu določa, da lahko države članice uporabljajo eno ali dve znižani stopnji
               davka na dodano vrednost. Določeno je tudi, da nižja stopnja ne sme biti nižja od 5
               %. Na podlagi določb direktive tudi predlagamo, da tudi v Sloveniji tako kot v
               številnih državah Evropske unije uporabljamo dve znižani stopnji davka na dodano
               vrednost. S tem bi imeli prvo nižjo stopnjo davka na dodano vrednost v višini 8,5 %
               ter drugo nižjo stopnjo v višini 5 %. Številne evropske države, natančneje, 17 je
               takšnih, uporabljajo dve znižani stopnji davka na dodano vrednost. V zakonu, ki je
               danes pred nami, smo v Slovenski demokratski stranki predlagali novo razvrstitev
               dobav blaga in opravljanja storitve, za katere se lahko uporabi nižje stopnje davka
               na dodano vrednost za 8,5 % in 5 % davka na dodano vrednost. Znižana stopnja davka na
               dodano vrednost pri 5 % bi tako po našem predlogu veljala za dobavo električne
               energije, zemeljskega plina, daljinskega ogrevanja, za osnovna živila, kot so kruh,
               sir, jajce, sadje in zelenjava, za oblačila, obutev, šolske potrebščine, za gasilsko
               opremo, za dobavo vode, za zdravila, medicinsko opremo, stanovanjske objekte, obnovo
               in popravilo zasebnih stanovanj, za storitve javne higiene, za domačo varstvo in za
               živali za pitanje, sadike, gnojila za uporabo v kmetijstvu. Čas je, da imajo vsi
               državljani nekaj od gospodarske rasti, in seveda čas je, da jim znižamo davke. V tem
               trenutku je čas, da znižamo davek na dodano vrednost.</p>
               <p>Seveda, v Slovenski demokratski stranki bomo predlog, ki smo ga predlagali, tudi
               podprli in računamo tudi na vašo podporo. Hvala.</p>
            </sp>
            <sp xml:id="SDZ7-Redna-36-2017-12-13.sp131">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Sledi splošna razprava
               poslank in poslancev o predlogu zakona.</p>
               <p>Besedo ima mag. Marko Pogačnik, predlagatelj. Izvolite.</p>
            </sp>
            <sp xml:id="SDZ7-Redna-36-2017-12-13.sp132">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, hvala za dano besedo.</p>
               <p>Glede na stališča, ki so jih predstavile poslanske skupine, in predvsem stališča
               koalicijskih poslanskih skupin, smo prišli do spoznanja, da koalicija ponovno ne bo
               podprla predloga opozicije. Preseneča me tudi stališče Levice, da ne bo podprla
               takšnega predloga, kajti prepričani smo v Slovenski demokratski stranki, da je prav
               davek na dodano vrednost tisti davek, ki je dejansko najbolj nepravičen, kajti davek
               na dodano vrednost plačujejo vsi enako, ne glede na mesečne prihodke ali premoženje,
               ki ga nekdo poseduje. V Slovenski demokratski stranki smo razočarani, da ne sledite
               temu predlogu, kajti prepričani smo, da glede na gospodarsko rast in pa stanje v
               državi, ki je danes, in napoved za prihodnost je takšna, da omogoča, da se zmanjša
               davek na dodano vrednost in da se vrne na predkrizno raven. Dejstvo je, da je ta
               koalicija strank Stranke modernega centra, Socialnih demokratov in pa Desusa začasen
               ukrep, ki ga je sprejela vlada Alenke Bratušek, spremenila v trajen ukrep. Vsaj glede
               na stališča sem prepričan, da se morate vsaj znotraj koalicije poenotiti –zmanjšanje
               davka na dodano vrednost, s spremembo, ki jo predlagamo v Slovenski demokratski
               stranki, kakšen bo vpliv na javne finance. Državni sekretar je govoril o več kot 500
               milijonov evrov – zanima me, kje je dobil to številko?–, Desus govori o 300
               milijonih, pa mislim, da je še ena koalicijska stranka omenila podoben znesek 300
               milijonov. To pomeni, da se tudi tukaj vidi, da je koalicija, bi rekel, totalno
               razštelana. Državni sekretar govori o 500 milijonih, koalicija govori o 300
               milijonih. Ne gre, bi rekel, samo za vrnitev davka na dodano vrednost na predkrizno
               raven.</p>
               <p>V Slovenski demokratski stranki predlagamo uvedbo nove znižane stopnje, nove znižane
               stopnje davka na dodano vrednost na 5 % po vzoru nekaterih evropskih držav. V to
               kategorijo druge znižane stopnje prelagamo, da so uvrščeni predvsem artikli, izdelki,
               ki so življenjsko potrebni. Od hrane, šolskih potrebščin, električna energija. In dve
               znižani stopnji, ena stopnja 5 % obdavčitev, druga stopnja 8,5, pomeni znižanje, zdaj
               je 9,5. V Slovenski demokratski stranki smo prepričani, da je tudi dovolj zgovoren
               podatek, če pogledamo proračunske prihodke iz naslova davkov, v primerjavi z letom
               2014 ta vlada razpolaga z eno in pol milijardo višjimi davčnimi prihodki. Zgolj ena
               in pol milijarde višji davčni prihodki.</p>
               <p>Imate pa problem nekje drugje, ta koalicija. Namesto da bi poskrbeli za ugodno ali pa
               za boljše življenje državljank in državljanov Republike Slovenije v celoti, vi
               spodbujate en del segmenta. Vi drastično zaposlujete v javni upravi. Vse te prihodke
               v proračunu, ki se povečujejo, prihodki v proračunu se povečujejo predvsem na račun
               gospodarstva, ta vaša koalicija in ta vaša poje in popije. To sem že povedal pri
               sprejemanju proračuna. Glejte, 8 tisoč več zaposlenih v javni upravi. To so ekstremne
               številke. To je ravno približno masa plač, bi rekel, kot bi ta sprememba DDV
               vplivala. 8 tisoč zaposlenih imate več, ne znate pa povedati zaradi česa. 1,5
               milijardo več prihodkov imate iz naslova davčnih prihodkov, gospodarska rast je; na
               drugi strani pa poglejte, ne znate tudi črpati evropskih sredstev. Obdobje 2014–2020
               za Slovenijo je predvidenih 3 milijarde črpanja evropskih sredstev. Tej vaši vladi,
               tej vaši koaliciji je do danes uspelo počrpati približno 70 milijonov. 70 milijonov!
               In vi govorite, kako bi pa naš predlog zmanjšanja stopnje davka na dodano vrednost
               sesuli javne finance. Vi imate možnost počrpati sredstva in nadomestiti izpad tega,
               vendar ne; vi dejansko odhodke iz proračuna iz naslova večjega zaposlovanja, predvsem
               v javni upravi, povečujete.</p>
               <p>Res ne razumem tudi stališča Desusa, ki je omenil, da bi ta sprememba za bogate
               pomenila, da bi bili še bolj bogati, za revne, da bi bili še bolj revni. Glejte,
               spoštovani predstavniki Desusa. Davek na dodano vrednost je najbolj nesorazmeren
               davek in najbolj nepravičen davek in predvsem najrevnejši in upokojenci so najbolj
               ranljivi in predvsem upokojencem, ki jih vi tako zagovarjate, bi znižana stopnja DDV
               največ prinesla. Ne pa, da vi govorite, da bi ta ukrep, ki ga danes mi predlagamo,
               bogate naredil še bolj bogate, revne pa še bolj revne. To je bilo v vašem stališču
               no, v stališču Desusa. Ni! In bi rekel, tudi sindikati in vsi skupaj govorijo, da
               povišanje davka na dodano vrednost, ki ga je kot trajni ukrep naredila ta vlada, ta
               koalicija – Desus, Socialni demokrati in Stranka modernega centra – najbolj prizadene
               najrevnejše in najbolj ranljive. Res ne razumem, spoštovani državni sekretar, res bi
               rad z vaše strani slišal pojasnila, zakaj si Republika Slovenija ne more privoščiti
               znižanje stopnje davka na dodano vrednost in od kod ste izračunali izpad več kot 500
               milijonov evrov.</p>
               <p>Tukaj poslušamo potem, kje je garancija, da bodo trgovci znižano davčno stopnjo
               prenesli tudi v znižanje cene oziroma govorite, da bodo trgovci tako in tako
               poskrbeli za svoj dobiček. Ni res! Samo na naftnih derivatih bi se zadeva lahko
               poznala bistveno, na kurilnem olju, nafti, bencinu in vsega skupaj. Elektriki! Tukaj
               nam ne morejo preliti v svoje dobičke, ker so tudi regulirane cene. Poglejte,
               žalostno je danes, da v Celovcu, ne vem, tisoč litrov kurilnega olja stane več kot
               150 evrov ceneje kot v Murski Soboti, Kranju, Kopru ali v Ljubljani. Žalostno je, da
               danes državljanke in državljani Republike Slovenije svoje jeklene konjičke polnijo za
               20 centov več po litru nafte kot v Avstriji, ko imajo bistveno višje prihodke. In v
               marsikateri evropski državi je davek na dodano vrednost nižji. Večina evropskih držav
               pozna dve znižani stopnji davka na dodano vrednost. S tem predlogom ga bi uvedla tudi
               Slovenija – s predlogom Slovenske demokratske stranke. Druga znižana stopnja davka na
               dodano vrednost 5 %. Tukaj notri so uvrščene predvsem tiste najnujnejše življenjske
               potrebščine, kot so hrana, kruh, mleko, šolske potrebščine, elektrika. Ne! Vi, bi
               rekel, držite na tem, da je treba davke zviševati, da je treba dodatno obremenjevati
               gospodarstvo in – ne nazadnje – državljanke in državljane Republike Slovenije. In vi
               sledite klasični politiki, ki ste si jo izbrali v tem mandatu, in to je povečanje
               davkov, dodatno obremenjevanje gospodarstva in državljank Republike Slovenije in
               dodatno zadolževanje države. Žalostno je, da ta vaša vlada in ta koalicija davke vidi
               izključno kot polnilo za proračun.</p>
               <p>Poglejte, spoštovana koalicija, davek ne sme imeti samo funkcije polnjenja proračuna,
               ampak mora imeti tudi razvojno funkcijo. Razumel bi, da vi povečujete davke in jih na
               drugi strani vračate državljankam in državljanom Republike Slovenije z novimi
               investicija in z novimi naložbami, vendar ne. Vi davke povečujete, naložbe v
               proračunu pa – poglejmo nazaj – se v času vašega mandata drastično zmanjšujejo.
               Drastično se zmanjšuje naložbena politika. Še enkrat bom ponovil, kar sem že ponovil
               pri sprejetju proračuna in kar sem povedal tudi danes; kar gospodarstvo ustvari, ta
               vaša vlada poje in popije. Ko pa pojeste in popijete, potem pridete pa v Državni zbor
               in predlagate ponovno dodatne davke in novo obdavčitev.</p>
               <p>Poglejte, kaj ste naredili v času tega vašega mandata! Tudi ta najbolj nesocialni
               davek na dodano vrednost ste kot začasen ukrep spremenili v trajen ukrep. V trajen
               ukrep. In tukaj bi bilo potrebno nekaj narediti. V Slovenski demokratski stranki smo
               prepričani, da je prišel čas, da se davek na dodano vrednost zniža, da se zniža na
               raven, ki je bila pred krizo, in da se dodatno uvede druga znižana stopnja za tiste
               najbolj pomembne življenjske potrebščine in tudi storitve na 5 %, kot jih imajo
               nekatere evropske države.</p>
            </sp>
            <sp xml:id="SDZ7-Redna-36-2017-12-13.sp133">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Urška Ban, pripravi naj se gospod Uroš Prikl.</p>
               <p>Gospa Urška Ban, izvolite.</p>
            </sp>
            <sp xml:id="SDZ7-Redna-36-2017-12-13.sp134">

               <speaker>URŠKA BAN (PS SMC):</speaker>

               <p>Najlepša hvala, spoštovani podpredsednik, za besedo.</p>
               <p>Danes obravnavamo predlog Poslanske skupine SDS, ki se nanaša na, kot je bilo že
               povedano, znižanje stopenj DDV. Naj najprej povem, da danes se s tako vsebino,
               podobno vsebino ne srečujemo v tem državnem zboru prvič, že kar nekaj takih oziroma
               podobnih predlogov smo obravnavali. Naj kar takoj povem, da sama svojih stališč do
               znižanja stopenj DDV v tem vmesnem času nisem spreminjala in zato tudi tokrat za ta
               zakon ne bom glasovala.</p>
               <p>Predlagatelj je v svojem uvodu k temu zakonu in tudi danes v predstavitvi stališč že
               povedal, navedel, da so se stopnje DDV zvišale z Zakonom o spremembah in dopolnitvah
               Zakona o izvrševanju proračuna Republike Slovenije za leti 2013 in 2014. Ta zakon je
               bil sprejet v maju 2013, se pravi v prejšnji sestavi tega parlamenta. Predlagatelj je
               nadalje navedel, da je Vlada, ko je predlagala ta zakon, navedla, da gre za začasen
               protikrizni ukrep, ki bo trajal dve leti in s katerim naj bi stabilizirali javne
               finance. Tudi o tem, kakšen je bil takrat ta ukrep povišanja stopenj predlaga – ali
               kot trajen ali kot začasen ukrep – smo se na tem mestu že kar nekajkrat pogovarjali.
               Danes bom kljub vsemu še nekatere stvari ponovila, ker očitno se ne razumemo, ne
               slišimo ali pa se razumemo samo takrat, ko se z določenimi stališči strinjamo.</p>
               <p>Pred to obravnavo danes sem si še enkrat pogledala javno dostopne dokumente Vlade, od
               Programa stabilnosti za leto 2013 naprej do Zakona o izvrševanju proračunov za leto
               2013 in 2014, obrazložitve Vlade k posameznim členom in tudi magnetograme takratnih
               sej, tako pristojnega delovnega telesa Odbora za finance kot tudi parlamentarne seje
               in moram priznati, da te navedbe, da bi Vlada izrecno navedla, da bo ta ukrep veljal
               samo dve leti, v vseh teh dokumentih nisem našla. Tega zapisa, te zaveze, te navedbe
               v teh gradivih ni. Prav nasprotno!</p>
               <p>Iz Programa stabilnosti iz maja 2013 izhaja, da je takratna vlada za cilj ekonomske
               politike navedla vzpostavitev pogojev tako za stabilno gospodarsko rast kot tudi za
               trajno strukturno uravnoteženje javnih financ. Za dosego teh ciljev, ki so bili v
               Programu stabilnosti takrat navedeni, je predlagala vrsto ukrepov tako na odhodkovni
               kot tudi na prihodkovni strani. Citiram iz Programa stabilnosti: »Na strani prihodkov
               bosta najpomembnejša dva trajna ukrepa: zvišanje splošne stopnje DDV za 2 odstotni
               točki ter znižanje stopnje za 1 odstotno točko ter prenovitev sistema obdavčitve
               nepremičnin.«</p>
               <p>Torej je že takrat Vlada v Programu stabilnosti navedla, da gre na nek način za
               trajni ukrep. Izpostavljena takrat finančna neravnovesja, tudi podrobno opisana v
               Programu stabilnosti, so bila pač prevelika, da bi jih lahko v celoti uravnovesili v
               dveh letih. In sedaj vprašanje, zakaj ni že takrat Vlada to spremembo uzakonila v
               Zakonu o davku na dodano vrednost, ampak je to spremembo najprej uzakonila v Zakonu o
               izvrševanju proračunov, čeprav je v Programu stabilnosti za leto 2013 jasno navedeno,
               da je za ta ukrep zakonska podlaga prav Zakon o davku na dodano vrednost?</p>
               <p>Prebrala sem si obrazložitev k takrat 11. členu Zakona o izvrševanju proračunov za
               leti 2013 in 2014, kjer je zapisano, da v skladu z drugim odstavkom 145. člena Zakona
               o DDV se lahko stopnja DDV z Zakonom o izvrševanju proračuna poveča ali zmanjša za 15
               %. Takratna državna sekretarka, zdajšnja ministrica, gospa Mateja Vraničar Erman je
               na seji Odbora za finance pojasnila, da gre za ureditev, ki jo dopušča Zakon o davku
               na dodano vrednost. Povedala je, da se lahko brez poseganja v osnovni materialni
               zakon o obdavčenju davčne stopnje spremenijo za največ do 15 % – torej takrat bi bil
               maksimum za 3 odstotne točke pri splošni stopnji. Vendar se je takrat Vlada odločila,
               da predlaga povišanje z 20 na 22 in z 8,5 na 9,5. Nadalje je državna sekretarka
               dejala, citiram: »Seveda gre v tem primeru za rešitev, ki lahko velja samo do prve
               spremembe Zakona o davku na dodano vrednost, ko bo to rešitev potrebno prenesti v
               materialni zakon o obdavčenju.« Se pravi, že takrat se je z zavedanjem šlo v tako
               rešitev, kot sem jo povedala.</p>
               <p>Če grem še naprej, pogledala sem si tudi Program dela Vlade v letu 2013 in takrat
               Zakona o davku na dodano vrednost ni bilo na tem programu dela. Tako je bila verjetno
               tudi iz tega razloga potem sprejeta odločitev, da se takoj popravi Zakon o
               izvrševanju proračuna Republike Slovenije za naslednji dve leti, kasneje pa, tako kot
               je takrat povedala državna sekretarka, ob prvi spremembi Zakona o davku na dodano
               vrednost to rešitev tudi uzakoni v materialni zakonodaji, ki ureja to področje. Kaj
               sem želela s tem povedati – to, da je bil že takrat ta predlagani ukrep mišljen kot
               eden izmed ukrepov, seveda v kombinaciji z drugimi, ki bo trajno in postopno privedel
               do uravnoteženja naših javnih financ. Po mojem mnenju naj bi ta ukrep trajal vsaj do
               takrat, dokler se ne uresniči cilja, ki je bil napisan že takrat v Programu
               stabilnosti; se pravi, do strukturnega uravnoteženja javnih financ. Se pravi, da je
               šlo za trajen ukrep z vidika ciljev, ki so bili takrat postavljeni, ali – če temu
               drugače rečem – do uresničitve teh ciljev, ki so bili že takrat v letu 2013 zapisani
               v Programu stabilnosti. Vsaj tako si jaz ta dokument razlagam. Sicer pa je trajnost
               verjetno res nek relativen pojem, ki si ga očitno vsak razlaga po svoje. Vendar,
               konec koncev, verjetno nobena zakonska ureditev ni trajna ali dokončno zacementirana,
               tako Zakon o davku na dodano vrednost kot tudi drugi zakoni so deležni takih in
               drugačnih sprememb. Če bi bila ta rešitev trajno uzakonjena, se verjetno danes ne bi
               niti mogli pogovarjati, da to rešitev spreminjamo, pa se bomo še nadaljnje štiri ure
               o tem pogovarjali, na koncu bomo o tem tudi odločali, ali to ureditev spremenimo ali
               ne. Tako ne vem točno, kaj je predlagatelj mislil s tem, da je naša vlada višje
               stopnje DDV trajno uzakonila.</p>
               <p>Kot sem rekla, po mojem mnenju je ta ukrep trajen vsaj do takrat, ko bomo dosegli
               cilje, ki smo si jih zastavili glede javnofinančne konsolidacije. Ta pa še danes – to
               moram povedati – ni zaključena. Tako bo državni proračun kot celoten sektor država
               kljub že, lahko rečem, četrtemu letu gospodarske rasti in tudi porastu zaposlenosti
               in gospodarske aktivnosti v letošnjem letu, konec leta 2017, še vedno beležil
               primanjkljaj. Torej, še vedno porabimo več, kot ustvarimo, čeprav moram reči: »Da,
               imamo višje prihodke, veliko jih zberemo, pa je še vedno manj planiranih prihodkov za
               leto 2017, kot je bilo ustvarjenih v letu 2008.«</p>
               <p>Naslednje leto, v letu 2018, imamo res prvič po desetih letih v proračunu načrtovan
               presežek v višini 0,4 % BDP. Ampak v tem primeru, ko podajamo ta podatek, gre za
               nominalni presežek v proračunu. Ko pa ta presežek prilagodimo stanju gospodarskega
               cikla, torej preračunamo iz nominalnega v ciklično prilagojen saldo, ugotovimo, da
               imamo še vedno primanjkljaj. Ko tega potem korigiramo še za enkratne dogodke, pridemo
               do strukturnega salda, in ta je še vedno negativen. Se pravi, tudi v letu 2018 bomo
               še vedno imeli primanjkljaj. To je ključno tudi s tega vidika, kar smo si sami
               zapisali v ustavo. In zapisali smo si – citiram –: »Prihodki in izdatki proračunov
               države morajo biti srednjeročno uravnoteženi, brez zadolževanja ali pa morajo
               prihodki presegati izdatke. Od tega načela se lahko začasno odstopi samo v izjemnih
               okoliščinah za državo.« In proračun države po delu treh let in pol tudi te vlade s
               postavljenimi cilji, v skladu s pravili, bo srednjeročno uravnotežen, ko bo dosežen
               strukturni presežek, in to je načrtovano za leto 2020.</p>
               <p>Res je, tako kot je povedal tudi prej državni sekretar, v letu 2015 smo izšli iz
               postopka presežnega čezmernega primanjkljaja, ko smo saldo oziroma tekoči
               primanjkljaj znižali pod 2,9 %, ampak kot sem rekla, to ni končen ali edini cilj,
               ampak je nek končen cilj predvsem znižanje strukturnega primanjkljaja oziroma t. i.
               strukturni napor mora biti 0,6 odstotne točke BDP na leto.</p>
               <p>Prav tako imamo še druge odprte javnofinančne postavke, če temu tako rečem. Še vedno
               imamo javni dolg, ki je višji od 60 % BDP in ga moramo ravno tako zniževati za eno
               dvajsetino presežnega dolga na leto, kar pomeni 1,16 % BDP na leto. Potem je tu še
               kriterij skladnosti z izdatkovnim pravilom, ko moramo zniževati odhodke, ko so
               očiščeni cikličnih odhodkov. Na to nas ves čas opozarjata tako Fiskalni svet in tudi
               v svojih ocenah Evropska komisija. Tako iz teh, tudi iz mnenj oziroma iz poročil, ki
               so nam dana v obravnavo s strani Fiskalnega sveta in Evropske komisije, jasno izhaja,
               da vsakršno dodatno zniževanje ali samo prihodkovne strani ali zviševanje samo
               odhodkovne strani pomeni odstop od začrtane finančne konsolidacije. Kar sem rekla,
               nas ves čas opozarja tako Fiskalni svet kot Evropska komisija in če temu tako rečem,
               že zdaj hodimo po njihovem mnenju po robu.</p>
               <p>Ta ukrep, ki je danes predlagan na način, kot je predlagan – uporabila bom ta
               podatek, ki ga je povedal državni sekretar –, pomeni izpad prihodkov v višini 550
               milijonov evrov, bi imel ravno nasprotni učinek, kot sem povedala v skladu s to potjo
               javnofinančne konsolidacije tako glede strukturnega napora kot tudi strukturnega
               primanjkljaja. Poleg tega pa znižanje davkov v času gospodarske rasti deluje tudi
               prociklično. In neodgovorno je, da bi takoj vse višje prihodke, ki jih beležimo,
               namenili znižanju vseh vrst davkov.</p>
               <p>Danes se pogovarjamo o DDV, jutri oziroma na naslednji seji bomo obravnavali –
               predlog SDS – Zakon o dohodnini, potem Zakon o katastrskem dohodku, pa potem najbrž
               naprej po naboru predstavljenih zakonov oziroma ukrepov, ki jih je SDS že pripravil.
               Se pravi, bomo precej nižali to prihodkov stran proračuna, na drugi strani pa bi radi
               več zagotovili za posamezne segmente javne porabe. Ob tem, ko predlagamo tak predlog
               in ne povemo, kaj in kako bomo z znižanimi prihodki financirali javno porabo v naši
               državi, torej kako se bodo ali se ne bodo, ne vem, ali na kakršen koli drug način še
               naprej financirale druge oziroma tiste skupine, ki jim je določen delež na odhodkovni
               strani proračuna namenjen, pa govorim lahko o socialnih transferjih, o izdatkih za
               zdravstvo, šolstvu, kako se bo še naprej zniževal javni dolg, kako bomo prišli do
               strukturnega uravnoteženja proračuna, do takrat je pač po mojem mnenju najmanj, kar
               lahko rečem, tak predlog neodgovorno predlagati. Ker teh ukrepov ni predlaganih, pač
               gre po mojem mnenju v tem primeru znižanja davka danes zgolj za nek časovni odlog, ki
               ga bo nekdo, ljudje verjetno, moral pobrati in plačati enkrat v prihodnosti. V
               preteklosti smo že prišli do maksimuma javnega dolga, 80 % ali celo nekaj več v
               deležu BDP, vse skupaj je bilo že enkrat postavljeno v velika neravnovesja, prihajalo
               je do visokih letnih deficitov, primanjkljajev, ki si jih država že takrat ne bi
               smela privoščiti, pa si jih je. Ta država je enkrat že precej posegla tudi na
               področje davkov, če se spomnimo davka od dohodka pravnih oseb, davka na izplačane
               plače, socialne prispevke delodajalcev, in tako naprej, istočasno pa ni prišlo do
               ukrepov na odhodkovni strani. Potem je približno istočasno s tem prišla še kriza in
               pot naprej nam je znana. Ko razmišljamo o zniževanju davkov, je treba imeti vse to
               pred sabo, da se nekako spet nepremišljeno ne znajdemo v neki spirali, če temu tako
               rečem, ker na koncu, saj pravim, kot sem že rekla, vse to plačajo ljudje.</p>
               <p>Se pa na nek način strinjam, da bomo, kot sem rekla, strukturno uravnotežen proračun
               dosegli 2020 in bomo morali opraviti tudi neko široko razpravo o tem, kateri so tisti
               najprimernejši ukrepi na področju davčne politike, ki bi vodili tako k večji
               gospodarski rasti kot tudi k pravičnejšemu razporejanju davčnih bremen. Ta razprava,
               se pravi neka celovita razprava, bi morala biti vsekakor opravljena prej, preden se
               lotimo takega parcialnega spreminjanja posameznih zakonov, ki se parcialno nanašajo
               na posamezno področje davčne politike. Verjetno bi se bilo treba tudi v okviru te
               razprave, po mojem mnenju, najprej soočiti s tistimi ukrepi, kjer imamo v tej državi
               neke nekonkurenčne pogoje oziroma glede na primerjavo z drugimi državami imamo
               nesorazmerne obdavčitve. Večkrat smo se tukaj že pogovarjali, da je eno od takih, ki
               je nesorazmerno obdavčeno, predvsem delo.</p>
               <p>V tem mandatu so bili zaradi tega, kar sem povedala, ukrepi na področju davčne
               politike osredotočeni ali pa so se nanašali, ker so bili podrejeni cilju
               javnofinančne konsolidacije, so se nanašali predvsem na prestrukturiranje davčnih
               bremen, potem na izboljšanje učinkovitosti pobiranja javnih dajatev in na odpravo
               administrativnih bremen. V teh smereh je Vlada Državnemu zboru predlagala določene
               spremembe, bile so tudi v Državnem zboru sprejete. Če omenim nekatere: prilagoditev
               lestvice, razbremenitev nagrade za poslovno uspešnost, mednarodne napotitve iz tujine
               v Slovenijo, iz Slovenije v tujino, pa znanstveniki, ki so bili deležni nižjih
               obremenitev skozi posebno olajšavo, pa tudi tisti, ki prejemajo najnižje dohodke, ko
               govorimo o splošni olajšavi, in dodatni olajšavi, ki iz sedanje stopničaste prehaja v
               zvezno.</p>
               <p>Če bi na tem mestu tudi počasi zaključila … Menim, da je prav, da pri takih
               predlogih, ki ga danes obravnavamo, sicer na prvi pogled zelo všečnih, pogledamo malo
               dlje, kot samo do prvega ovinka, in fiskalno politiko vodimo bolj odgovorno predvsem
               do ljudi. Kot sem že rekla, tudi pretekle, take ali drugačne, odgovorne ali
               neodgovorne odločitve, ki so nas pripeljale do ogromnega zadolževanja, do ogromnih
               visokih deficitov, do milijardnih obveznosti za obresti v državnem proračunu, so na
               koncu plačali ljudje in ljudje so bili prikrajšani tako za socialne transfere,
               pokojnine, plače in tako naprej.</p>
               <p>Tako še enkrat: jaz tega predloga ne bom podprla.</p>
            </sp>
            <sp xml:id="SDZ7-Redna-36-2017-12-13.sp135">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Uroš Prikl, pripravita naj se gospod Matjaž Han in dr. Anže
               Logar.</p>
               <p>Izvolite, gospod Prikl.</p>
            </sp>
            <sp xml:id="SDZ7-Redna-36-2017-12-13.sp136">

               <speaker>UROŠ PRIKL (PS DeSUS):</speaker>

               <p>Hvala lepa za besedo. Spoštovane kolegice in spoštovani kolegi!</p>
               <p>Poslanke in poslance Poslanske skupine Desus predlagatelj ni uspel prepričati, zato
               smo predlog zavrnili že na matičnem delovnem telesu. To sem zdaj prebral, citiral,
               kako smo nekako v Poslanski skupini Desusa odreagirali takrat, pred dvema mesecema,
               ko je bila pobuda za ponovno znižanje DDV predlagana s strani samostojnega poslanca
               Čuša. Danes predlaga spremembo znižanja DDV Poslanska skupina SDS in praktično ni
               razlike, praktično ni razlike, razen seveda v tistem segmentu, ko predlagatelj
               predlaga novo, tretjo stopnjo davka na dodano vrednost, ko gre za 5-odstotno
               obdavčitev za artikle, prehrane, medicinske opreme, obnove, popravila stanovanj in
               tako dalje in tako naprej. Samo v tej točki bi lahko rekel, da je ta predlog zakona
               pozitiven in bi o njem veljalo razmisliti samo o tem segmentu, morda razmisliti, bom
               korak dlje šel, da bi to še znižali oziroma na nulto stopnjo pripeljali ta davek za
               resnično tiste izdelke, ki so najbolj elementarni in potrebni resnično minimalne
               obdavčitve.</p>
               <p>Ko pa govorimo o tem znižanju in osnovne in znižane stopnje davka na dodano vrednost
               ponovno na 20 oziroma 8,5 %, samo nekaj ugotovitev, kar je bilo že praktično vse
               povedano v stališčih tako naše kot drugih poslanskih skupin, ki ne podpirajo tega
               zakona. Osebno sem trdno na tem stališču, da znižanje DDV ne bo absolutno prineslo
               nižjih cen. Vsi trgovci imajo v svoji cenovni politiki tudi to možnost, da zvišajo
               marže. To je prva zadeva. Druga zadeva; treba je vedeti, da vsi tej izdelki niso
               enake elastičnosti, da je treba pač videti, kateri izdelki so bolj elastični, kateri
               so manj elastični in eno bolj konkretno analizo, kaj to pomeni pri izpadu dohodka. Da
               ne bom pozabil, prej je bilo govora, ali je to 300 milijonov, ali je to 500
               milijonov, da smo malo »razštelani« v koaliciji, da sami ne vemo, koliko je. Nam so
               pripravile strokovne službe in tisti, ki seveda razpolagajo z vsemi relevantnimi
               podatki, pač oceno finančnih posledic in nekako za cca 300 milijonov je izpad
               dohodka, so finančne posledice za spreminjanje 22 na 20 in 9,5 na 8,5, tista druga,
               ostanek bo pol milijarde, pa je seveda ta nova davčna stopnja, nova DDV za 5 % že
               navedenih izdelkov.</p>
               <p>Seveda se strinjam, da če nek davek znižaš, da ga moraš adekvatno z nekim drugim
               davkom nadomestiti. Spomnite se, kako smo bili grdi, ko smo davek na dobiček
               zviševali. Pa so zopet bile primerjave z različnimi evropskimi državami; a glej ga,
               zlomka, takrat so bile vse tiste države navedene, ki imajo ta davek nižji, ne pa
               tiste države, ki imajo tudi, pa ni jih tako malo, višji ta davek. Tudi danes sem
               slišal navajati države, res da jih je dosti, ki imajo nižji davek na dodano vrednost,
               osnovni in znižani, nismo pa navajali držav, ki imajo višji davek na dodano vrednost,
               kar je seveda čisto legitimno. V tem trenutku se ne bom spuščal na nobeno ideološko
               raven in ne bom polemiziral s predlagateljem, ali je to legitimno, ali je to
               korektno, še manj, ali je to resno, da tak zakon predlaga. Vse to drži; je legitimno,
               itak da legalno. Verjamem tudi, da resno, ker pač predlagatelj skuša s svojimi
               predlogi nekako prepričati večino poslancev v tem državnem zboru, da je to z nekega,
               pač, njegovega specifičnega aspekta to upravičeno.</p>
               <p>Se pa sprašujem in tu se mi zdi ključnega pomena obrazložiti, zakaj v Desusu ne bomo
               podprli tega zakona. Poglejte, zelo nevšečno je govoriti, in tudi sedajle nastopam v
               tej funkciji, da nisem zagovornik nižanja davčnih bremen. To ni všečna zadeva.
               Najlepši si, najbolj všečen si, ko rečeš, znižali bomo ta davek, ma kaj na 20 %,
               dajmo ga na 15 % znižati! Pa onega, znižanega, dajmo na 6, 7 %, je še bolj všečen!
               Ampak jaz se seveda zavedam, da pri vsakem proračunu, tako družinskem, tako lokalnem
               kot tudi državnem proračunu, je vedno nekako tehtanje med prihodki in odhodki. Če
               bomo imeli toliko in toliko izpada na prihodkovni ravni, enostavno nemogoče bo denar
               potem deliti. Nemogoče bo govoriti o zviševanju penzij, ki so krvavo potrebne
               zvišanja, to vsi vemo in smo vam obrazložili zadnjič, zakaj in kako. Nujno potrebno
               je zvišati tudi nekatere družinske transfere, nujno potrebno je zvišati nekatere
               socialne transfere. Osebno in Poslanska skupina Desus bi si seveda želela tudi, da se
               tistim najmanj plačanim, tako javnim uslužbencem kot zaposlenim v realnem sektorju,
               da se jim minimalne plače zvišajo, da bi lahko dostojno živeli – ne bom našteval vseh
               ostalih transferov, ki jih zagotavlja država, ampak enostavno, če tukaj za toliko in
               toliko milijonov evrov na leto zmanjšamo prihodke, potem mi tisti, ki podpirate
               predlog tega zakona, povejte, kako bomo to nadomestili. Z nekim časovnim zamikom?
               Nemogoče! Danes bo pol milijona, pardon, pol milijarde manj sredstev. Kako bomo dali
               denarne socialne pomoči, kako bomo izplačevali višje pokojnine, kako bomo uvedli
               sedmi in osmi razred otroškega dodatka, če bo izpad prihodkov v državni proračun, pa
               najsibo 300 milijonov, če vam je lažje to slišati? Enostavno, to je nemogoče.
               Sprašujem se, kako bomo potem postali in ostali še vedno socialna država, če bomo še
               vedno varčevali mukoma na najšibkejših, mukoma, ta famozni ZUJF mehčamo, pa ga
               skušamo nekako anulirati do konca, pa še sedaj ga nismo. Še sedaj so nekateri
               prejemki še vedno v primežu tega ZUJF in čas je, da vendarle, tu se pa tudi jaz s
               tistimi strinjam, da vsi ljudje nekako so upravičeni do neke ponovne sprostitve teh
               transferov, saj gospodarska rast nam izjemno dobro kaže.</p>
               <p>Da rezimiram vse skupaj. Povejte mi, kakšna je alternativa, če ta zakon podpremo. Ali
               je alternativa, da kakšen drug davek zvišamo in kateri je ta in za koliko, ali je
               alternativa, da znižamo transfere posameznikom in gospodinjstvom, plače javnim
               uslužbencem, funkcionarjem in tako dalje. Ocenjujem, da ni potrebe, da znižujemo
               stopnjo davka na dodano vrednost, ker potem je nemogoče, da izplačujemo, tako kot se
               spodobi za socialno državo, tiste transfere posameznikom, ki jim je treba izplačati,
               saj si sami ne uspejo na trgu iz takšnih ali drugačnih razlogov zagotoviti sredstev
               za normalno življenje.</p>
               <p>Vsled vsega naštetega in kar je že bilo povedano – pa ne bom ponavljal tukaj v
               stališču, ki ga je kolegica Kovačičeva predstavila uvodoma –, ne bom podprl
               predlaganih sprememb Zakona o davku na dodano vrednost. Hvala lepa.</p>
            </sp>
            <sp xml:id="SDZ7-Redna-36-2017-12-13.sp137">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima dr. Anže Logar, pripravita naj se gospod Jernej Vrtovec in gospod državni
               sekretar.</p>
               <p>Izvolite, gospod Logar.</p>
            </sp>
            <sp xml:id="SDZ7-Redna-36-2017-12-13.sp138">

               <speaker>DR. ANŽE LOGAR (PS SDS):</speaker>

               <p>Hvala, predsedujoči.</p>
               <p>Zaključil bom ali pa začel bom z neko izjavo, ki jo je kolega Prikl dal, pa moram
               priznati, da je ne razumem. Namreč, v bran temu, da ne podpre nižje davčne stopnje je
               dejal, »da se ne bom spuščal na ideološko raven«. Spoštovani, kje ste pa v zakonu o
               DDV našli ideološko raven? Ste pa unikum, da v predlogu, ki govori o davkih, se v
               bistvu dotika vsakega od nas, najdete ideologijo. Razlika med dojemanjem države enih
               in drugih je samo ta, ali se nekdo zavzema za vitko državo in zaupa sposobnosti ljudi
               ali pa vse stavi na vseobsegajočo državo, ki ve za vse, kaj je prav, in tudi na
               podlagi tega redistribuira dohodek, ki ga vzame tem, za katere ve, da vse ve.</p>
               <p>Moram priznati, da sem presenečen nad temi verbalnimi akrobacijami koalicije, ko
               poskušajo opravičiti, zakaj ne bodo podprli znižanja DDV. Razlog, da predlagatelj ni
               naštel tistih držav, ki imajo višji DDV, je pa res neumesten. Če je veliko držav z
               nižjim DDV, jasno, da bomo stremeli k temu, da bo Slovenija čim bolj ugodna država za
               življenje, ne pa nasprotno, da bo Slovenija država, ki bo kar največ pobrala. Leto
               2008 je bilo zadnje predkrizno leto, ne vem če se spomnite, desetletje je vmes
               minilo, ampak to je bilo leto ali pa obdobje, ko so ljudje dobro živeli. 2007, 2008,
               čas prosperitete. Ne boste verjeli, ampak v tistem obdobju je bilo pobranih DDV za
               približno 500 milijonov evrov manj, pa so ljudje kljub temu dobro živeli. Torej se s
               500 milijoni manj, s 500 milijoni vitkejšo državo da kljub temu dobro živeti. Ni
               potrebna požrešnost države, da pobere čim več, ker ima s tem tudi večjo moč, ker je
               ona tista zveličavno, ki redistribuira narodov prihodek. Ni. To je stvar vsakega
               posameznika, če mu več v denarnici ostane.</p>
               <p>Živa razprava o tem, kako minimalna plača ne dosega življenja oziroma ravni revščine
               – za 2 evra je razlike. Včeraj smo imeli razpravo in tudi glasovanje o tej temi glede
               minimalne plače. Ali veste, da če podprete ta zakon o DDV, znižani stopnji, boste
               samo pri kruhu štiričlanski družini omogočili, da bo ravno za tista 2 evra na mesec
               ujela prag revščine z minimalno plačo? Ali ni to socialna redistribucija? Saj kruh je
               pa ja elementarni prehrambni artikel, ki ga vsi rabijo, tisti, ki imajo manj
               prihodkov, ki si ne morejo privoščiti več, še toliko bolj. S tem boste šli naproti
               tistim, za katere vi tako radi opevate pa jim zdaj ne želite tega priznati, ker jim
               ne želite znižati davčne stopnje. Ali pa recimo ogrevanje – ne želite iti naproti
               temu, da bi plačevali nižjo davčno stopnjo za ogrevanje, elementarno življenjsko
               potrebo, da živijo v toplem domu. Cel kup je zgodb, ko si ljudje ne morejo privoščiti
               elektrike za ogrevanje. Vi si lahko montirate toplotno črpalko, ker imate dovolj
               sredstev, nekdo drug mora s tistim električnim radiatorjem ogrevati, in ker je to
               neracionalno in drago, si pač ne more privoščiti in živi v mrazu. Tu bi imel pa vsaj
               nižjo davčno stopnjo za takšno elektriko, pa mu jo tudi odrekate, zaradi tega ker
               pravite, da se tu ne boste šli ideologije.</p>
               <p>Šefica odbora za finance, ki je ravno prišla, je rekla, da je neodgovorno predlagati
               takšen zakon – zakaj pa? Zakaj pa? Če smo 2008 živeli s takšnimi davčnimi prilivi,
               lahko tudi 2018, desetletje kasneje, vam zagotavljam. In da je to odlog, ki ga bo
               moral nekdo plačati v prihodnosti – to ni res. Če smo leta 2006, 2007, 2008 živeli z
               bistveno manjšimi prilivi iz DDV, tudi danes lahko. Je pa res, da je v tem mandatu ta
               vlada, v kateri sedi koalicija oziroma stranka, ki ji vi pripadate, zaposlila 8 tisoč
               dodatnih zaposlenih. To pa je davek, ki ga bodo plačevale prihodnje generacije! In to
               vsak mesec! 8 tisoč dodatnih zaposlitev, ki ste jih pridelali, vsak mesec zahteva 20
               milijonov dodatnih davkoplačevalskih sredstev. Ali bo tisti, ki bi si lahko več kruha
               privoščil zaradi nižje davčne stopnje, bolj srečen zaradi 8 tisoč dodatnih delovnih
               mest ali bi mu več pomenilo, da kupuje cenejši kruh? Povejte mi. In glede
               elastičnosti, neelastičnosti, če že uporabiva te termine, gospod Prikl, kruh je pri
               nižjih slojih najbolj neelastičen, potrebujejo ga za preživetje in njim bi to največ
               pomagalo. Največ. In tudi vsem tistim upokojencem, za katere se zavzemate in potem
               iztržite za 1,2 evra višjo pokojnino. Njim bi tista 2 evra na mesec zaradi nižjega
               davka za kruh v bistvu več prinesla kot vaše zvišanje pokojnine. Več. Če razmišljate
               – prej ste nakazali v tej smeri – v tej smeri, da bi ta predlog podprli, jaz apeliram
               na vas, da to vendarle naredite, ne samo govorite, da se zavzemate za najnižje sloje,
               ampak da to tudi podprete. Kajti ta zakon gre posebej s to znižano davčno stopnjo za
               prehrano, za ogrevanje, medicinske pripomočke in tako naprej najbolj naproti tistim,
               ki si ne morejo privoščiti vsega, kar si pač lahko nekdo, ki ima boljše življenjske
               pogoje.</p>
               <p>To, da znižanje DDV ne bo prineslo znižanja cen, ste prebrali iz stališča Vlade. Na
               trgu velja konkurenca, v trenutku, ko bo eden v katalogu objavil, da bo zaradi
               znižanja DDV znižal tudi ceno kruha, moke, jajc, pa nek ponudnik električne energije,
               da bo to prelil v nižje cene električne energije, haha, mu bodo vsi sledili,
               verjemite. Kajti če mu ne bodo, bodo šli vsi ali pa vsaj tisti, ki štejejo evre vsak
               mesec, k tistemu, ki ponuja najcenejšo električno energijo, oziroma v tisto trgovino,
               ki bo znižala ceno oziroma ki bo upoštevala to znižanje cene, in bo trg naredil
               svoje. Je pa res, tu pa morda potem trčite ob tisto vašo ideologijo iz vaše razprave,
               da v dojemanju države, ki ve vse za vse in ki je edina zveličavna, da pove, kaj je
               prav, morda ne računate na ta dejavnik trga, da se subjekti na trgu vendarle tržno
               obnašajo in da so za to, da pritegnejo dodatne potrošnike, pripravljeni tudi spustiti
               maržo, in ravno zaradi ekonomije obsega, zaradi večje prodaje izdelkov na koncu
               iztržijo več. Tisti, ki bo nižji DDV prelil v nižje stroške, v nižjo ceno, vam
               zagotavljam, da bo prodal več kot tisti, ki bo socialistično vztrajal na visokih
               cenah in se želel umestiti z višjo maržo. Vam zagotavljam, tako kot tu sedim in tako
               kot vi zdajle poslušate, podprite zakon, bova čez eno leto, če bova še sedela tu
               notri, primerjala številke in vam zagotavljam, da se bo izkazalo, da to, kar danes
               trdim, drži. Tako da predlagam, da niste izključujoči že vnaprej in da pretirano ne
               zapirate manevrskega prostora, v prihodnje zelo pazite, kako širite javno upravo in
               koliko dodatno zaposlujete v javno upravo, in da predvsem ravnate v smeri dobrega za
               ljudi, torej da bodo že oni vedeli, kaj je prav, vi jim samo omogočite dovolj
               prihrankov in da jim bo več ostalo v njihovih denarnicah, ne pa, da vi v njihovem
               imenu redistribuirate dobiček, ki so ga na koncu koncev oni ustvarili.</p>
               <p>Predlagam, da ta predlog zakona podprete.</p>
            </sp>
            <sp xml:id="SDZ7-Redna-36-2017-12-13.sp139">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Jernej Vrtovec, pripravita naj se državni sekretar gospod Tilen
               Božič in gospod Tomaž Gantar.</p>
            </sp>
            <sp xml:id="SDZ7-Redna-36-2017-12-13.sp140">

               <speaker>JERNEJ VRTOVEC (PS NSi):</speaker>

               <p>Najlepša hvala, predsednik.</p>
               <p>Leta 2013, ko je bila Slovenija dejansko na dnu in ko je bilo slovensko gospodarstvo
               na psu, se je vlada Alenke Bratušek odločila za ta ukrep in že takrat smo v opoziciji
               opozarjali, da kljub vsemu in kljub gospodarski situaciji, ki je bila izredno slaba,
               še vedno niso utemeljeni razlogi, da se DDV zviša. In dejansko niso bili. Niso bili,
               kajti na drugi strani se skrči potrošnja. Danes, ko imamo pozitivne gospodarske
               aktivnosti, ko je gospodarska rast res izjemna in tudi zunanje okoliščine v svetu
               kažejo na to, da se bo leta 2018 ta gospodarska rast nadaljevala, smo pa mi glede
               davkov in na drugi strani spet prispevkov zelo konservativni. Kdo je za to
               gospodarsko rast najbolj zaslužen? Kdo ustvarja to dodano vrednost? Prav
               gospodarstvo, podjetniki, obrtniki in njihovi zaposleni. Če pogledamo finančno
               politiko te vlade ali pa zgolj zadnji proračun – ali mi tem ljudem kaj vrnemo? Ali
               damo gospodarstvu kaj nazaj? Ali zaposlenim v gospodarstvu kaj vrnemo zaradi njihove
               produktivnosti? Ne. Na drugi strani je iz proračuna jasno vidno, da se večajo
               odhodki, več je zaposlenih v javni upravi, na polno trošimo, kolikor se da. Iz tistih
               začasnih ukrepov v vladi Alenke Bratušek, ki je resnično vladala v težkih časih, v
               časih suhih krav, smo sprejeli, da bo ta stopnja DDV dolgoročen ukrep. V bistvu
               gledamo zelo kratkoročno na takšen način, kajti gledamo, kako bomo čim prej dobili
               čim več denarja v svojo malho, na drugi strani pa brez neke vizije, kako bi z nižjimi
               davki ustvarjali večjo produktivnost in na drug način polnili državni proračun.</p>
               <p>Od leta 2016 do 2019 Vlada predvideva skoraj 70 milijonov evrov več proračunskih
               odhodkov. To še potrjuje, da ima Vlada namen trošiti, ampak na drugi strani se dajmo
               vprašati – saj imamo pozitivno gospodarsko rast, ampak na kakšnih osnovah je ta
               pozitivna gospodarska rast? Ponovno poudarjam, na drugi strani pa tistim, ki za to
               gospodarsko rast skrbijo, ne vrnemo oziroma ne namenimo popolnoma ničesar, ne z
               znižanjem davkov na plače ali prispevkov, niti ne navadnim ljudem, najrevnejšim ali
               pa najbolj občutljivim, ki tudi prispevajo k tej gospodarski rasti. Nižji DDV je
               torej namenjen dejansko vsem, in da je takrat 2013 prišlo do višjega DDV, je najbolj
               problematično, kajti najbolj udari revni sloj ljudi, tiste najobčutljivejše. Namreč,
               tisti, ki skoraj 100 % svojih odhodkov nameni za potrošnjo, se pravi za osnovno
               preživetje, v bistvu plačuje DDV v celoti. V celoti! Od svojih odhodkov toliko in
               toliko nameni tudi za plačilo DDV. Tisti, ki pa mu ni treba, se pravi, ki tudi kaj
               privarčuje, je v primerjavi s plačilom DDV na veliko boljšem kot tisti najrevnejši.
               Tukaj ne razumem zlasti Desusa, kako upokojencem ne privošči tega, da bi lahko kaj
               privarčevali. Enostavno. In z DDV, s tem zakonom, ki je danes pred nami, bi naredili
               mnogo več za slovenske upokojence, za njihove prihranke kot pa na primer s tem, ko
               jim bomo 2 evra na mesec z nekim ukrepom – kolega Horvat bi rekel, 2 kepici sladoleda
               jim bomo – podarili. Samo s tem zakonom bi veliko več naredili za najobčutljivejše
               državljanke in državljane, ki 100 % svojih odhodkov porabijo za potrošnjo. To torej
               pomeni, da DDV najbolj udari prav njih, kajti vsi njihovi odhodki so seveda obdavčeni
               z DDV.</p>
               <p>Kaj pa je ključno ob tem, ko lahko znižamo DDV? Večja potrošnja! In večja ko bo
               potrošnja, bolj bodo ljudje zadovoljni, na drugi strani pa bo država ta denar
               pripeljala v državno malho na kakršenkoli drug način. Na kakršenkoli drug način,
               kajti te možnosti država vsekakor ima. Kar je predlog Nove Slovenije, govorimo tudi v
               skladu z našim programom, je torej prav to, da z nižjimi davčnimi obremenitvami,
               zlasti z nižjim DDV, največ vračamo nazaj najbolj zaslužnim za pozitivne gospodarske
               aktivnosti. Resnično niso utemeljeni predlogi, argumenti, da vztrajamo pri istih
               argumentih, kot so veljali leta 2013 ali pa v začetku leta 2014, ko se je davčna
               stopnja zvišala. V Novi Sloveniji resnično hrepenimo po razumu tudi v tej
               parlamentarni dvorani, zlasti kar se tiče tega, ko govorimo o davkih in v povezavi s
               tem o pozitivni gospodarski rasti.</p>
            </sp>
            <sp xml:id="SDZ7-Redna-36-2017-12-13.sp141">

               <speaker>PREDSEDNIK DR. MILAN BRGLEZ:</speaker>

               <p>Besedo ima državni sekretar na Ministrstvu za finance gospod Tilen Božič. Pripravita
               naj se gospod Tomaž Gantar in gospod Jani Möderndorfer.</p>
               <p>Izvolite, gospod Tilen Božič.</p>
            </sp>
            <sp xml:id="SDZ7-Redna-36-2017-12-13.sp142">

               <speaker>TILEN BOŽIČ:</speaker>

               <p>Hvala za besedo.</p>
               <p>Izrečenih je bilo kar nekaj zanimivih reči, se bom predvsem potrudil, da dam nekatere
               dodatne informacije, ki mislim, da so za vas poslance tudi pomembne za razpravo in
               odločanje, da ne bo kakšne zmede, posebej recimo glede številk, ki so se omenjale, in
               tako naprej. Ampak kot prvo je bilo rečeno, pa moram to demantirati, da so v
               Sloveniji visoki davki, pogosto se tudi omenja, da so morda celo najvišji in tako
               naprej. Jaz bi samo dal nekako v kontekst, tako da vidite, kako stojimo v razmerju do
               okoliških držav. Delež davkov v BDP, se pravi bruto družbenem proizvodu, če
               pogledamo, Republika Slovenija se giblje okrog 37 %. Če pogledamo naše avstrijske
               sosede, so skoraj pri 44 %, kar je znatno več kot Slovenija. Če pogledamo Nemčijo, so
               približno pri 39 %, kot omenjeno prej za Slovenijo velja približno 37 %, se pravi 2
               odstotni točki manj. Za Madžare velja podobno kot za Nemčijo, približno pri 39 %, na
               Hrvaškem so malenkost nad nami, približno od pol odstotne točke do ene odstotne točko
               se gibljejo, so pa pod 38 %. Za Italijo je bilo že prej, mislim da, omenjeno,
               približno 43 %. Se pravi, da ta trditev, ko pogledamo okoliške države, če gledamo
               regionalno konkurenčnost in tako naprej, ne drži.</p>
               <p>Je pa res druga reč, kako imamo mi davčno strukturo postavljeno, tu pa smo, ko se
               primerjamo z nekaterimi drugimi državami, nekoliko neugodni. Ravno zaradi tega tudi
               na področju davčne politike stremimo k prestrukturiranju, se pravi pogosto se
               pogovarjamo ravno o tem, kakšna je obremenitev dela, da je treba delo razbremeniti in
               tako naprej, da bomo na ta način povečali konkurenčnost. Tudi če gremo pogledat v
               zadnjih dveh letih, kar je bilo sprememb recimo razbremenitve dela, če seštejemo
               lansko pa letošnje prestrukturiranje, je obremenitev dela, ocenjujemo, nižja za
               približno 130 milijonov evrov, nekaj čez 100 za tiste spremembe, ki so začele veljati
               1. 1. 2017, dodatnih približno 25 milijonov še z naslednjim letom. Tako da se
               zavedamo teh težav in jih tudi naslavljamo in iz tega razloga iščemo konkurenčno
               pozicijo, ki jo potrebujemo. Glede na to, kako gre izvozu in kako gre naši državi,
               mislim, da smo pri tem, tudi v sodelovanju z gospodarstvom, uspešni.</p>
               <p>Od tu naprej je bilo še nekaj drugih reči rečenih, predvsem pri DDV. Kljub temu da
               je, mislim da, že predsednica odbora za finance podala svoj komentar na to temo, bi,
               ker se ves čas ponavlja, da je ta vlada dvig stopenj DDV spremenila iz začasnega v
               trajni ukrep, ponovno poudaril, da je v dokumentu Program stabilnosti 2013 že
               zapisano, da gre za trajni ukrep. Šlo je zgolj zaradi takratne očitno trenutne
               težaveki se je zgodila, lahko ji rečemo tudi administrativna, da se je to uredilo v
               zakonu, v katerem se običajno to ne ureja. Ampak tudi že takrat s tistim vedenjem, da
               se bo prestavilo v tisti zakon, ki je temu namenjen, se pravi zakon o DDV, in so se
               tudi te stopnje, ki so bile že predhodno razglašene in pojasnjene kot trajni
               strukturni ukrep, vnesle v tisti zakon, v katerega tudi morajo iti.</p>
               <p>V nadaljevanju bi dal nekaj pojasnil glede številk, glede na to, da je bilo
               izpostavljeno, da se morda dogaja nekakšna zmeda glede tega, katera številka velja,
               katera ne. Dve ključni številki pri tem sta 300 milijonov evrov in približno 250
               milijonov evrov. Prva se nanaša, kot je bilo že prej omenjeno, na znižanje tistih
               stopenj, se pravi z 22 na 20 pa z 9,5 na 8,5, se pravi, da bi se obstoječe stopnje
               znižale. Ocenjeni učinek na letni ravni je približno 300 milijonov evrov, kot veste,
               če bi se to uveljavilo s 1. 1. 2018, bi se obračun DDV, ko ga vi tudi oddate recimo
               za januar, oddal konec februarja. Tudi iz tega razloga pride do kakšnega mesečnega
               zamika in zaradi tega bi bilo v prvem letu učinka med 270 in 280 milijoni, ampak v
               povprečju na letni ravni okrog 300. Drugi del učinka se pa nanaša na uvedbo dodatne
               nižje stopnje v višini 5 % za predlagane dobave. V tem primeru bi to pomenilo
               približno 250 milijonov evrov. Če to razdelam na različne komponente, lahko rečemo,
               da bi šel velik del učinka, po ocenah okrog 142 milijonov evrov, na račun uvedbe
               5-odstotne stopnje DDV za tiste dobave, ki so trenutno obdavčene po splošni stopnji
               22 %. Od tega večji del, to je 117 milijonov evrov, pomeni znižanje stopnje za dobavo
               električne energije, zemeljskega plina in za daljinsko ogrevanje, preostali 104
               milijoni evrov pa na račun dodatnega znižanja nižje stopnje DDV. K temu bi največ
               prispevalo znižanje DDV od dobav hrane in zdravil, tukaj je ocena približno 63
               milijonov evrov. Tako da skupno, kot omenjeno, približno 550 milijonov evrov, kar je
               veliko.</p>
               <p>Od tu naprej bi izpostavil še, kako trenutno tečejo trendi na območju Evropske unije,
               kar se tiče stopenj DDV. Zadnje spremembe, ki bi jih veljajo izpostaviti, so recimo
               vezane na Grčijo, ko so s 1. 6. 2016 dvignili splošno stopnjo s 23 na 24 %. Avstrija
               je uvedla dodatno nižjo stopnjo, podobno se danes tudi tukaj predlaga, in sicer v
               višini 13 % za nekatere dobave, ki so bile prej obdavčene s stopnjo 10 %. Se pravi,
               ne gre v smislu, kot je tukaj, ena stopnja z 9,5 na 8,5, potem pa se zniža na 5,
               ampak dejansko je tista stopnja, ki jo že imajo, 10-odstotna, še ena dodatna 13 %, se
               pravi višja. Od tu naprej, če gledamo tudi Romunijo, bi jo pa morda dal v eno
               drugačno kategorijo. To je edina država, ki se je odločila za znižanje te splošne
               stopnje, oni so šli 1. 1. 2017 z 20 % na 19. So šli pa pred tem še leta 2010 s 24 na
               20. Ob tej državi bi vseeno poudaril, da ima ravno na področju DDV zelo velike
               težave. V Romuniji okoli 37 % znaša tisto razmerje med teoretično zmožnostjo DDV, ki
               bi ga lahko pobrali, pa tistim, kar dejansko poberejo. Če mi pogledamo Republiko
               Slovenijo, mi smo skoraj desetkrat nižji, se pravi smo približno na 5,5 %, toliko
               znaša ta vrzel med teoretičnimi zmožnostmi in tistim, kar se dejansko pobere, je pa
               to približno polovica tistega, kar je povprečje v Evropski uniji. Se pravi, tudi
               Nemčija in številne druge države so pri tem z vidika uspešnosti slabše, kot je
               Republika Slovenija, se pravi, očitno imamo sistem relativno dobro postavljen in se s
               časom rezultati izboljšujejo.</p>
               <p>Od tu naprej bi morda dal še en manjši vpogled v en drug vidik. Omenjeno je bilo, da
               imajo številne države po dve znižani stopnji. To seveda drži, bi pa izpostavil eno
               drugo reč. Kot rečeno že prej, predlog, ki ga imamo na mizi, predlaga, da bi imeli
               dve znižani stopnji, ena bi bila 5, ena 8,5 %, tista standardna oziroma splošna pa 20
               %. Če pogledamo tiste, ki imajo dve znižani stopnji, lahko ugotovimo, da ima velika
               večina te stopnje višje, kot so predlagane v tem predlogu. Če pogledamo Belgijo,
               recimo 6 pa 12, omenjeno prej, za Slovenijo predlagano 5 in 8,5. Če pogledamo Češko,
               10 in 15 %, če pogledamo Grčijo 6 in 13 %, če pogledamo Francijo, 5,5 in 10 %,
               Hrvaška 5 in 13, Irska 9 in 13,5, Italija 5 in 10, Ciper 5 in 9, Litva 5 in 9,
               Madžarska 5 in 18, pri čemer bi omenil eno zanimivost, splošna stopnja pri njih je pa
               27-odstotna. Od tu naprej, če gremo še pogledat, Portugalska 6 in 13, Finska 10 in
               14, Švedska 6 in 12 in tako naprej. Tako da tega je kar nekaj, bi pa zagotovo, da ne
               bom tukaj selektiven, omenil tudi druge, zato ker, omenil sem, nekatere so pa
               drugače. Tako da tukaj zagotovo velja omeniti Poljsko, oni so na 5 in 8 %, Malto, 5
               in 7 %. To so recimo tiste, ki jih velja izpostaviti na drugi strani. Je pa res, da
               imajo tudi na področju pobiranja DDV večje težave kot Slovenija, posebej če gremo
               pogledat kakšno Malto, če se prav spomnim.</p>
               <p>Od tukaj naprej še ena reč, ki je meni nekoliko zanimiva, zgodovinsko. Če gremo
               gledat kar nekaj časa nazaj, 10 in več let nazaj, mislim, da je bilo že kakšnih 12 od
               tega, je bila takrat ena iniciativa oziroma pobuda o enotni davčni stopnji, in ravno
               takrat je tudi današnji predlagatelj pa te zadeve videl malo drugače, ne v tri
               stopnje, ampak v eno in enotno stopnjo. Se pravi, od takrat je vseeno tukaj ena
               sprememba, verjetno tudi v duhu tistega, kar je bilo omenjeno, se pravi, da je DDV z
               vidika socialnega učinka, ki ga povzroča, nekoliko neugoden. Tako da tu se je
               verjetno ta njihova misel tudi uveljavila in je verjetno to kakšen korak v drugo smer
               od tistega, kar je bilo rečeno pred časom.</p>
               <p>Od tu naprej bi šel še na nekaj drugih zadev. Kar se tiče stabilnosti javnih financ,
               te so v fazi konsolidacije in končno je bilo po zelo dolgem času ulovljeno to
               ravnotežje. Zaradi tega ker ko pride na prihodkovni in odhodkovni ravni do tako
               velikih diskrepanc, kot jih je bila deležna Slovenija, so posledice lahko hude. Kje
               se zrcalijo? Samo tako na hitro lahko vidimo v deležu dolga v BDP. Če boste recimo
               šli pogledat številke, ki jih imamo v zadnjem času, je Vlada pri obvladovanju tega
               sorazmerno uspešna. Če gremo recimo pogledat, kje smo imeli špico leta 2015, pri
               skoraj 83 % deleža dolga v BDP, bi opozoril samo na maastrichtski kriterij, ki kaže
               na tisto stabilnost in nam je omogočil, da smo se pridružili evru, ta je postavljen
               na 60 %, kar je tudi tista ciljna vrednost, h kateri moramo stremeti najmanj po eni
               dvajsetini na leto od razlike, kot nam tudi nalagajo pravila znotraj Evropske unije.
               V 2016 smo to znižali na 78,5, v 2017 so predvidevanja, da bo to 75,2, v 2018 pa 72 %
               BDP. To je tisto, na kar bi posebej opozoril – da dolg, ki ga mi imamo, so v bistvu,
               lahko rečemo, vnaprej porabljeni davčni prilivi, ki jih pač ni bilo. To je treba tudi
               sanirati, priti na zeleno vejo, zaradi tega ker naslednja recesija se bo zgodila in
               takrat je treba imeti manevrski prostor za proticiklične ukrepe. Kaj mislim s tem? Če
               so na eni strani proticiklični ukrepi, imamo na drugi strani ciklične ukrepe.
               Ciklični ukrep je, da takrat, kadar ti gre dobro ali pa zelo dobro, znižuješ davke,
               in potem ko prideš v recesijo, pomeni, da bo tista rast, ko se že pregreva, še bolj
               pregreta in da bo potem tudi tisti padec, ko boš prišel v recesijo, bistveno večji. V
               tisti recesiji, ki se nam je tudi zgodila, kot veste, so se spet dogajali ciklični
               ukrepi. Mi smo kot država prišli v situacijo, ko smo šli dvakrat na dno, zgodil se je
               ta dvojni V, tudi zaradi tega, ker so imeli nekateri ukrepi, ki so bili sprejeti,
               dodaten ciklični vpliv in stimulirali gibanja v smeri, ki najbrž ni bila najboljša.
               Zaradi tega bi vseeno povedal, da to, kar se po navadi povezuje: »Znižajte davke,
               dvignili boste davčne prihodke,« mislim, da je Slovenija poskusila obe zadevi v
               praksi. Znižala je davke, videla, kakšen je bil rezultat, povišala je davke v
               recesiji, videla je, kakšen je bil rezultat. Se pravi, imamo te momente, na katere je
               treba paziti, biti previden ravno zaradi tega, ker na koncu najslabše skozi to
               pridejo dejansko ljudje.</p>
               <p>Od tu naprej morda še nekaj zadev. Rečeno je bilo, da je treba poskrbeti za boljše
               življenje državljank in državljanov. Mislim, da ta vlada tudi dela na tem. Rečeno je
               bilo, da samo na račun zaposlovanja v javnem sektorju, omenjenih je bilo 8 tisoč
               delovnih mest – jaz bi vseeno opozoril na eno reč. V državna upravi, se pravi tisto,
               kar se pojmuje na nek način kot uradništvo, tam je stanje takšno, kot je bilo,
               oziroma se malenkost celo znižuje. Kje pa se je povečalo število zaposlenih? Ravno
               tam, kjer se zagotavlja servis državljankam in državljanom. Lahko gledamo policijo,
               zdravstvo, izobraževanje in tako naprej. Se pravi, v tistih elementih, kjer potem ko
               je rečeno, ali bi nekdo dal evro ali dva več za to ali ono, dejansko posredno daje za
               tiste storitve, ki mu jih potem ta država tudi nudi, in tudi zaradi tega, kar je na
               nek način smisel zbiranja in tudi plačevanja davkov. Tako da bi vseeno opozoril, da
               ni tukaj v tem smislu, da se je 8 tisoč ali pa kolikor koli že ljudi zaposlilo, za
               katere morda niti sami ne bi vedeli, kaj naj delajo. Zaposlili so se tam, kjer je
               bilo ocenjeno, da so storitve, ki so namenjene državljanom, morda nekoliko prešibke,
               kadrovsko podhranjene, in se je ciljno šlo v to, da so se zagotovili dodatni kadri,
               da imajo od tega državljani kar največ.</p>
               <p>V nadaljevanju še nekaj malenkosti, potem bom pa zaključil. Rečeno je bilo glede
               najprimernejšega načina, se pravi čim prej čim več denarja v državo malho, več
               proračunskih odhodkov in tako naprej. Kot rečeno, proračunski odhodki se dvigujejo
               počasneje, kot se dvigujejo prihodki, oziroma prihodki se izrazito hitro dvigujejo
               ravno zaradi tega, da dosežemo stabilnost. Je pa več načinov z vidika državljank in
               državljanov, kako se skuša pomagati, se pravi, kako se redistribuira. Eno je skozi
               davčni sistem, poleg DDV imate tudi dohodnino, na dohodnini, kot že prej omenjeno, je
               bilo narejenih kar nekaj korakov naprej, da se razbremeni. Nadalje, kako se
               zagotavlja solidarnost – poleg spleta, davkov in prispevkov tudi na podlagi
               transferjev, ki se zagotavljajo točno tistim, ki jih potrebujejo, in od tu naprej
               tudi, če pogledamo, določene cene storitev. Nekdo, ki je v slabšem položaju, tudi
               preko cene vrtca in tako naprej, pride do ugodnejšega položaja oziroma se mu olajšuje
               položaj. To je ravno to. Ne gre za enostaven sistem, gre za kompleksen sistem, in
               kadar se ga spreminja in prenavlja, je treba biti pri teh zadevah zelo previden, ker
               tudi ena izmed usmeritev, ki jo zagovarja tudi Evropska unija, pa verjetno jo boste
               tudi od OECD slišali, je, da mora biti ta rast zastavljena tako, da ljudje oziroma
               nekateri ne bi ostali zadaj, se pravi, moramo iti tudi kot družba skupaj naprej.</p>
               <p>Kar se tiče usmeritev Ministrstva za finance, ko gledamo strukturo dajatev, bi vseeno
               opozoril, kot sem že na začetku povedal, da se zavedamo, da je ena izmed težav, tudi
               z vidika konkurenčnosti, obremenitev dela, zaradi tega tudi ta ostaja, lahko rečemo,
               prva prioriteta pri tem, ko razmišljamo, kako nasloviti oziroma kaj narediti na
               prestrukturiranju. Tako je tudi v prihodnje cilj, da se obremenitev dela zniža, in od
               tega bodo tudi državljanke in državljani lahko imeli koristi. Hvala. </p>
            </sp>
            <sp xml:id="SDZ7-Redna-36-2017-12-13.sp143">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnik predlagatelja mag. Marko Pogačnik.</p>
            </sp>
            <sp xml:id="SDZ7-Redna-36-2017-12-13.sp144">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za besedo.</p>
               <p>Zelo na kratko se bom odzval na razpravo, ki jo je imel državni sekretar. Državni
               sekretar je kar tako po segmentih povzel, kakšen bi bil fiskalni vpliv na proračun in
               koliko manjši bi bili prihodki. Če ste vi tako natančno izračunavali to zadevo, me
               zanima, ali ste izračunavali še en segment. Pri davku na dodano vrednost vemo, da je
               dejansko učinek samo za končnega potrošnika, da na podjetniške in gospodarske bilance
               to ne vpliva, kajti vemo, da gre tukaj tudi za tako imenovani vhodni in izhodni
               davek, da gre dejansko tukaj samo za davek končnega porabnika, pa seveda tudi za
               javni sektor. Javni sektor nima pravice do povračila tega ukrepa.</p>
               <p>V primeru znižanja davka na dodano vrednost, spoštovani državni sekretar, ali ste
               izračunali, koliko bi bilo pa tu potem manj odlivov za javni sektor? Ker izračunavali
               ste samo ta pozitivni del, niste pa izračunali, koliko bi bilo za javni sektor, ki
               nima pravice do povračila davka na dodano vrednost. Če lahko odgovorite ali pa vsaj
               podate oceno, koliko bi se to za javni sektor zmanjšalo v primeru našega predloga, da
               se davek na dodano vrednost zmanjša na predkrizno raven oziroma da se uvede dodatna
               znižana stopnja 5 %.</p>
            </sp>
            <sp xml:id="SDZ7-Redna-36-2017-12-13.sp145">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Tomaž Gantar. Pripravita naj se gospod Jani Möderndorfer in gospa
               Suzana Lep Šimenko.</p>
               <p>Izvolite, gospod Tomaž Gantar.</p>
            </sp>
            <sp xml:id="SDZ7-Redna-36-2017-12-13.sp146">

               <speaker>TOMAŽ GANTAR (PS DeSUS):</speaker>

               <p>Hvala lepa, predsednik. Kolegicam in kolegom ter predstavnikom Vlade lep pozdrav!</p>
               <p>Predlog o nižanju stopenj DDV se lepo sliši. In tudi izračuni, ki so bili
               predstavljeni oziroma računica se tako čez palec, na hitro lahko izide, namreč kot
               ste rekli, večja potrošnja bo nadoknadila in kompenzirala izpad v proračunu in smo
               nekje na obstoječem in ljudje bodo bolje delali. Seveda pa se po mojem mnenju ta
               računica na ta način ne izide. Kar nekaj je predpostavk, ki težko vzdržijo malo bolj
               resno presojo. Če mogoče začnem s tem, da je Slovenija deklarativno seveda socialna
               država, v tem se tudi vedno težje primerja z državami, ki v resnici dajo več kot mi
               za najšibkejše skupine, za tiste, ki so ogroženi, za upokojence in tako naprej.
               Procentualno so seveda te številke nižje, kot so v članicah EU, v večini primerov, da
               ne govorim za zdravstvo, kjer dajemo iz proračuna praktično najmanj. In če gledamo na
               drugi strani, da so ti davčni prihodki eni pomembnejših tudi za zagotavljanje
               socialne države, potem težko vidim, kako nadoknaditi izpad v višini 550 milijonov, do
               katerega bi prišlo po oceni Ministrstva za finance. Razmere so se v času gospodarske
               in finančne krize, ko je prišlo do začasnega dviga obeh stopenj DDV, poslabšale za
               večino kategorij prebivalstva, s tem da so visoko ceno plačali ravno ti, ki danes še
               vedno živijo bistveno slabše, ki prejemajo prejemke, pa naj bodo to plače ali
               pokojnine, pod pragom revščine in ki tudi te gospodarske rasti, ki je izjemna v tem
               času, niso občutili na ustrezen način. Prišlo je do nekaj manjših uskladitev v smislu
               izredne uskladitve pokojnine, tudi plače in podobno, vendar v resnici v manjši
               meri.</p>
               <p>Težko si predstavljam, da bi z ukrepom, kot ga predlagate, in z argumenti, ki jih
               predstavljate, moram reči, da na vsaj malo zavajajoč način – ves čas argumentirate z
               argumenti na podlagi nižanja, predvsem nižje stopnje DDV. Verjetno bi bil tudi sam v
               veliki dilemi, ali predlog podpreti ali ne podpreti, če bi govorili samo o nižji
               stopnji DDV oziroma o uvedbi še dodatne znižane stopnje DDV. V tem primeru pa seveda
               večjih dilem nimam. Zakaj mislim, da se računica ne izide? Kot prvo, enostavno
               predvidevati, da bodo z nižanjem DDV ostale znižane tudi cene storitev in ostale
               dobrine na obstoječem nivoju, je verjetno predpostavka, ki nima zelo trdnega temelja
               in osnove. Govorimo o podjetjih, o družbah zasebnega prava, govorimo o storitvah,
               kjer država nima svojega nadzora, se pravi o vrsti področij, kjer dejansko nimamo
               popolnoma nobenega nadzora nad tem, da bi cene v resnici ostale znižane za ta
               odstotek DDV. Bistveno bolj verjetno je, da bi se dvignile marže in da bi cene ostale
               nespremenjene, s tem pa tudi ne bi prišlo do večje porabe. Zame zato logika nižanja
               davčnih dajatev in s tem pričakovanje večje potrošnje na račun nižjih cen pač ne pije
               vode. Možnost večje gospodarske rasti oziroma večje porabe, predvsem zasebne porabe,
               vidim predvsem v večji produktivnosti, v višanju plač in šele potem tudi večje
               porabe, ne pa z računom brez krčmarja, da bodo pač na osnovi nižjega DDV cene
               znižane, ker ni enega ustreznega trdnega argumenta, da bi to v resnici tudi obstalo.
               Se pravi, bistveno bolj verjeten scenarij je, da bi prišlo do večjega ali manjšega
               izpada davčnih prihodkov v proračun, kar pa je seveda nesprejemljivo iz več razlogov.
               Tudi mi kot koalicijski partner, ki je navsezadnje podprl bodisi da se je začasno
               dvignil DDV bodisi spremembo v trajno rešitev, bi izpadli dokaj neresno, če bi
               zagovarjali to rešitev, na drugi strani pa zahtevali, ne vem, dvig minimalne plače,
               izredna usklajevanja pokojnin in vse, kar zraven sodi. Vsekakor izboljšanje
               življenjskega položaja tistih, ki danes živijo pod pragom revščine.</p>
               <p>Potem verjetno ostaja vedno aktualen in pomemben tudi argument, da država slej ko
               prej mora in je verjetno ta trenutek tisti, ki je primeren, da svoj javni dolg
               zmanjšuje. Se pravi, argumentov, zakaj potrebujemo takšen proračun oziroma še večji
               in zakaj morajo tudi davčni prihodki biti takšni, kot so danes, je verjetno veliko.
               Kot sem rekel, jaz osebno bi bil v hudi dilemi in težavi oziroma verjetno bi predlog
               podprl, če bi predlagali samo znižanje nižje stopnje DDV ali pa uvedbo še druge nizke
               stopnje DDV. Tukaj bom malo posegel, če ne drugega, ko smo pri plačevanju osnovnih
               življenjskih potrebščin, kjer tudi ni garancije, ampak tam, kjer pa država ima nadzor
               in kjer rešuje problem, eno od teh področij, ki ga pač jaz dobro poznam, je zdravstvo
               – zdravstvu je bilo z dvigom DDV v zadnji rundi odvzetih okrog 30 milijonov. Govorim
               bolj po oceni, dejstvo je pa, da je prišel resnično največji vdor v zdravstvo z
               uvedbo DDV, s čimer je zdravstvo izgubilo praktično okrog 800, 900 milijonov na leto,
               in takrat so se težave v zdravstvu začele in še danes nimamo odgovora, kako jih bomo
               reševali in financirali. Kot rečeno, Slovenija je država, ki prispeva iz proračuna
               najmanj, ponuja pa v bistvu ljudem največ. V tem primeru ne vem, če je to možno,
               argumenti so vedno obstajali, da si Republika Slovenija ni v pogajanjih izposlovala
               oziroma dogovorila še tretje stopnje DDV v preteklosti, ko se je ta davek uvajal, v
               vsakem primeru pa bi bilo vredno razmisliti o tem, da bi v resnici lahko razbremenili
               vsaj določeno kategorijo prebivalcev. Vsekakor pa ne vidim nobenega pametnega
               argumenta v celotnem zniževanju DDV. Nasprotno. Tudi o novih zaposlitvah in o plačah,
               ki so bile očitane kot nepotreben strošek države in za kaj se denar troši. Delno
               lahko očitek drži, na drugi strani pa menim, da bomo na tem področju morali bistveno
               več narediti predvsem pri variabilnem delu in v tem primeru tudi dodatno zaposlovanje
               v takšni meri verjetno ne bo več potrebno.</p>
               <p>Vsekakor danes takšnega predloga, kot ga imamo na mizi, ob nejasnih izračunih,
               nejasnih predpostavkah ne morem podpreti. Hvala.</p>
            </sp>
            <sp xml:id="SDZ7-Redna-36-2017-12-13.sp147">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Jani Möderndorfer, pripravita naj se gospa Suzana Lep Šimenko in
               gospod Janko Veber.</p>
               <p>Izvolite, gospod Möderndorfer.</p>
            </sp>
            <sp xml:id="SDZ7-Redna-36-2017-12-13.sp148">

               <speaker>JANI (JANKO) MÖDERNDORFER (PS SMC):</speaker>

               <p>Hvala lepa, predsednik.</p>
               <p>Ta diskusija je zanimiva zato, da se lahko pogovorimo o nekaterih stvareh, ki so se
               zgodile v preteklosti, predvsem pa je zanimiva, kadar jo predlaga opozicija. Govorim
               o tistem delu, ko mora pravzaprav vsakokratna vlada, ko se sreča s proračunom in ne
               nazadnje z izvajanjem svojih politik, predno se odloči za izvajanje politik, najprej
               definirati, kako bo to počela in s čim. Tisti, ki skrbi in je po poslovniku edini
               predlagatelj tudi proračuna ali rebalansa, bi bil po mojem, to je moje osebno mnenje,
               edini kvalificiran, da lahko predlaga spremembe davčne politike. Danes je drugače.
               Zakonodajo lahko spreminja Vlada oziroma spremembe lahko predlaga tudi poslanec
               oziroma Državni zbor, zakonodajno telo, in tukaj sem sam prepričan, da je svojevrstna
               anomalija. Težko si predstavljam, da predlaga spremembo davčne politike opozicija, in
               to v Vladi, ki vlada in bi rada izpeljala in ne nazadnje ima tudi edina resen in
               natančen pregled nad celotno davčno politiko in vsemi kazalci, ki so potrebni za to,
               da lahko sploh izpelje proračunsko politiko tako, kot si je zastavila.</p>
               <p>Problem pa je nekje drugje. Zanimivo je, zakaj se ta predlog zakona ni pojavil pred
               sprejemanjem rebalansa, ko bi človek še rekel, da je to svojevrsten resen pristop,
               kajti veste, da če bi bil takšen zakon sprejet, bi potem morali iti kar takoj v
               rebalans in se glede določenih stvari odločati, kaj bi naredili, bodisi kaj bomo
               odrezali bodisi ali se bomo dodatno zadolževali oziroma določene stvari uredili tako,
               da se bo ta politika izpeljala. Pa me to niti ne moti, predvsem zato ker – malo prej
               smo slišali v odgovoru zelo širok in celovit odgovor na kar nekaj vprašanj in dilem,
               ki jih je predstavil državni sekretar, mimogrede, moja hči bi rekla, da je »noter
               padel« ob tej svoji doživeti razlagi, ki je bila seveda na mestu – je pa nekje drugje
               problem. Problem vidim predvsem v tisti točki, ko je predlagatelj najavil, da gre za
               tako imenovani začasni ukrep, ko se je dvignil DDV. Nefer in nekorektno bi bilo, če
               tisti, ki smo takrat soodločali o dvigu DDV, ne povemo na glas, kaj se je res takrat
               dogajalo. Razprava je sicer tekla na odboru, ampak meni je žal, da so danes tukaj
               prazne klopi in da sameva klop gospe poslanke Alenke Bratušek, ki je bila takrat
               predsednica vlade in ne nazadnje tudi predlagateljica dviga DDV. Ne vem, se noče
               srečati s kruto realnostjo, ki je takrat bila. Mislim, da je popolnoma upravičeno
               takrat naredila ta korak, samo bi ga danes morala še braniti, pa je ni.</p>
               <p>Bom pa jaz povedal, kaj se je takrat dogajalo. Takrat smo imeli tri možnosti. Ena
               možnost je bila, da uvedemo tako imenovani krizni davek, ki bi bil začasne narave, in
               to je bilo več kot jasno tudi definirano. Druga možnost je bila, da bi dvignili DDV
               samo v enem delu, to se pravi v eni stopnji, in tretja možnost, da v celoti dvignemo
               DDV. Če tega ne bi naredili ob prazni vreči in ob predhodnem klicanju trojke in
               njihovega vrhovnega vodje, ki je klical najmanj trikrat, neuspešno trojko, da naj
               zavlada Republiki Sloveniji in odloča o politikah. Tudi glede načina pobiranja
               sredstev je seveda moral biti ukrep hiter in učinkovit. Spomnim se, ko smo sedli
               skupaj s takratno predsednico vlade, z ministrom za finance gospodom Čuferjem tu v
               Državnem zboru pred odločanjem. Takrat je bil en zelo jasen odgovor, ko smo se
               pogovarjali o tem, kateri ukrep je treba potegniti. Takratni minister Čufer – še isti
               dan sem se pogovarjal tudi, takrat sicer še nismo vedeli, da bo ponovni, z bivšim
               ministrom za finance, ki je bil kasneje v naslednji vladi odgovoren za finančni del,
               ki je seveda potrdil to teorijo – krizni davek bi pomenil samo začasno rešitev, kajti
               takrat, ko bi se ukinil, bi mi morali spet najti neko novo nadomestilo ob dejstvih,
               ki jih je navedel državni sekretar, da bomo morali na vsak način najprej seveda tudi
               odplačati tisto, za kar smo se zadolževali. Vi se spomnite, da to ni bil edini ukrep
               v tistem času. V istem letu smo se mi pogovarjali o nepremičninskem davku, kjer je
               država iskala še dodatnih 200 milijonov, ob tem da je že dvignila DDV. 200 milijonov
               bi šlo na lokalno raven, 200 milijonov bi šlo pa v državno blagajno. O tem nihče ne
               govori, pa kasneje zaradi ustavne odločbe, ker je padel zakon, ki ga je sprejela
               vlada SDS oziroma takratni parlament, to je vrednotenje, ni veljal niti
               nepremičninski zakon. Zato smo seveda morali najti ta sredstva spet drugje.</p>
               <p>Danes govoriti, da je bil dvig DDV začasni ukrep, je nekorektno in nefer do
               državljanov, ker jih zavajate. To ni bil noben začasni ukrep. Ne nazadnje ne poznam
               primera, da bi kjerkoli v Evropski uniji, kjer so dvignili DDV, izrekli, da je bil to
               začasni ukrep. Lahko se strinjam z razpravo v tistem delu, da bi lahko imeli drugačen
               davčni sistem, ampak tega zagotovo ne more predlagati opozicija in zagotovo ni
               rešitev samo v DDV, ampak bi morali pristopiti celovito. Tukaj podpiram državnega
               sekretarja, ko pravi, da gre za celovit sistem, kjer so učinki zelo široki, in temu
               primerno bi tudi moral biti pripravljen takšen predlog spremembe šele takrat, ko bi
               imeli kompletno analizo in kompleten sistem zraven. Ob tem pa, če bi to naredili,
               pripravljen še nov rebalans proračuna, kajti v nasprotnem primeru to pomeni kolaps.
               Vendar ne glede na to, gospoda Pogačnika cenim, spoštujem, ga pa razumem, da smo 5
               mesecev pred volitvami in da je ta tema, kot kadar rečemo, da znižujemo davke ali pa
               da bomo ali pa smo predlagali znižanje davkov, pa »glej, glej, glej, te iz koalicije,
               ki nočejo nič slišati, ampak ko bomo pa mi na oblasti, bomo pa znižali DDV«. Če vam
               slučajno uspe, kolega Pogačnik, me zanima, ali boste tudi takrat predlagatelj
               tega.</p>
            </sp>
            <sp xml:id="SDZ7-Redna-36-2017-12-13.sp149">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnik predlagatelja mag. Marko Pogačnik.</p>
            </sp>
            <sp xml:id="SDZ7-Redna-36-2017-12-13.sp150">

               <speaker>MAG. MARKO POGAČNIK (PS SDS):</speaker>

               <p>Predsednik, hvala za dano besedo.</p>
               <p>Zelo na kratko – seveda bomo. V primeru, da dobimo volitve, da zmagamo na volitvah,
               je tudi v našem programu to zapisano. To pomeni, da bomo znižali davek na dodano
               vrednost in uvedli še dodatno znižano stopnjo davka 5 %. Hvala.</p>
            </sp>
            <sp xml:id="SDZ7-Redna-36-2017-12-13.sp151">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Suzana Lep Šimenko, pripravita naj se gospod Janko Veber in gospa
               Marjana Kotnik Poropat.</p>
               <p>Izvolite gospa Suzana Lep Šimenko.</p>
            </sp>
            <sp xml:id="SDZ7-Redna-36-2017-12-13.sp152">

               <speaker>SUZANA LEP ŠIMENKO (PS SDS):</speaker>

               <p>Najlepša hvala za besedo.</p>
               <p>Moram reči, da me na nek način žalosti to, kar poslušam danes tukaj v Državnem zboru,
               izjave, kot so bile že v samih stališčih nekaterih strank z leve opcije o tem, da bi
               bila s tem obremenitev najšibkejših še večja pa da bodo s tem bolj prizadeti tisti z
               nižjimi dohodki. Resnično si ne znam predstavljati, po kakšni logiki ekonomije ta del
               funkcionira. Zakaj? DDV je davek, ki ga plača potrošnik, in je davek, ki je za vse
               enak. Nekdo, ki ima nižjo plačo, verjetno bolj ali manj celo plačo da za potrošnjo,
               za hrano, za položnice in za tiste najnujnejše stvari in seveda sorazmerno glede na
               svoj dohodek plača bistveno več davka. Ravno zato pravimo, da bi s tem bistveno
               pomagali tudi tistim najšibkejšim. In imajo dejansko direkten vpliv na to. Me pa
               skrbi nekaj – ne vem, s kakšno pravico si jemljete, da trdite, da če znižamo davek na
               dodano vrednost, si bodo pa trgovci vsi dvignili marže in bodo cene ostale enake.
               Trdno sem prepričana, da do tega ne bi prišlo. Trdno prepričana. Imamo ogromno
               število trgovcev v Sloveniji, delujejo na trgu in česa takega si zagotovo ne bi upali
               privoščiti. Če bi znižali davek od davka na dodano vrednost, bi se to tudi na koncu
               poznalo na cenah v trgovinah. Takšno sprenevedanje, da bi pa s tem zgolj trgovcem
               maržo dvignili, se mi zdi skrajno neumestno.</p>
               <p>Veliko je bilo rečenega, ampak mi v državi še vedno več potrošimo, kot pa ustvarimo.
               Zaradi visokega zadolževanja v preteklosti in ne nazadnje tudi v času te vlade
               plačujemo zelo velike zneske za obresti. Prihodnje leto bo to nekaj čez 800
               milijonov. In seveda, vlada Mira Cerarja deluje po principu, da kadar nam gre dobro,
               se mora to nekje poznati. Žal se najbolj pozna to, da se zapolnjuje javni sektor in
               da se povečuje število zaposlenih v javnem sektorju. Danes smo že govorili o številki
               8 tisoč. Bilo je tudi rečeno, da imamo zaradi tega boljši servis državljanov. Ne vem,
               o tem bi bilo najbolje, da bi državljani sami kaj povedali – če imamo resnično zdaj
               pa tako superioren zdravstveni sistem, da imajo državljani nekaj od tega, da se je
               toliko več ljudi zaposlilo v javnem sektorju, ali se to zgolj pozna pri odhodkih, ki
               gredo iz proračuna. In seveda, zato da te odhodke lahko imamo, mora v proračun steči
               toliko več denarja in najlažje, kar je, je z davkom na dodano vrednost. Direktno
               priteče v proračun, in to je bil tudi eden izmed najlažjih ukrepov takrat v letu 2013
               – dvigniti davek na dodano vrednost, ve se, da se bo s tem priteklo nekaj 100
               milijonov evrov, in zadeva zaključena. Ker kakršnikoli drugi, bolj trajni sistemski
               ukrepi niso tako direktni, se poznajo morda zgolj čez čas, lahko pa imajo bistveno
               večje učinke.</p>
               <p>Za naš predlog ocenjujem, da je to resnično dober predlog, kakorkoli, bivša
               predsednica vlade je, ko smo že imeli podobne predloge v Državnem zboru, sama rekla,
               da je bilo to kot začasen ukrep. Sprememba je bila v zakonu o izvrševanju proračuna
               sprejeta za dve leti, ne pa v Zakonu o davku na dodano vrednost, to je bilo narejeno
               v času te vlade, v letu 2015. Zato se mi seveda zdi pravilno in pravično, da bi se
               dejansko danes, ko imamo gospodarsko rast, ko smo v obdobju konjunkture, ko gre tako
               rekoč celi Evropi dobro, ko gre našim najboljšim gospodarskim partnericam dobro, to
               na nek način odrazilo tudi pri vseh državljankah in državljanih. In ko bodo šli v
               trgovino pa bodo imeli malo nižje cene zaradi nižjega davka, jim bo malo več ostalo.
               Večina tega denarja ne bo ostala pri njih, ampak ga bodo potrošili, in ker ga bodo
               potrošili, ga bo spet država dobila nazaj. Podjetja bodo lahko zato več ustvarjala,
               imeli bomo bolj konkurenčno gospodarstvo in na koncu se spet pozna vse skupaj v
               proračunu. Ne moremo reči, da je ta ocena 550 milijonov pa pravilna, zato ker ne
               upošteva učinka, kaj se bo posredno s tem dogajalo, za koliko se bo pa zaradi tega
               potrošnja dvignila. Seveda bi bilo prav, da bi dejansko naredili to, kar smo ne
               nazadnje takrat obljubljali, v Slovenski demokratski stranki se bomo za to zavzeli,
               če se stvari v prihodnjem letu spremenijo.</p>
               <p>Že v samem stališču je bilo izpostavljeno glede stopenj DDV in tudi potem v
               nadaljevanju nekaj naštetih, ampak od 28 evropskih držav ima zgolj 9 držav višjo
               stopnjo davka na dodano vrednost kot Slovenija, govorim o splošni stopnji, zgolj 9.
               Ena država ima isto stopnjo kot mi, 22 %, 18 držav pa ima nižjo stopnjo davka na
               dodano vrednost. Ampak mi ne predlagamo zgolj tega, da se zniža na predkrizno raven,
               to pomeni z 22 na 20 % in z 9 na 8,5, mi si želimo še dodatne nižje stopnje davka na
               dodano vrednost pri 5 % za tiste resnično življenjsko najbolj nujne potrebščine,
               govorimo o osnovnih živilih, hrani, govorimo o električni energiji, o šolskih
               potrebščinah, o zdravilih, o stanovanjskih objektih, dobavi vode in podobno. Resnično
               mislim – danes imamo prvo obravnavo zakona, to ne pomeni, da pa mora biti speljan
               zakon kot tak v celoti. Če ocenjujete, da je del tega zakona dober, tistega skupaj
               speljimo pa ga pripeljimo do konca, pa naredimo nekaj resnično za vse državljanke in
               državljane, in ne zgolj za izbrane, ki dejansko imajo neke koristi od te gospodarske
               rasti. Naredimo nekaj za vse in znižajmo davek, vsi bodo od tega nekaj imeli.</p>
               <p>Sama, kot rečeno, bom seveda ta predlog podprla, bi pa ponovno apelirala na vas.
               Poznate stvari, kako so potekale v preteklosti, zakaj se je ta davek dvigoval, veste,
               kakšne učinke ima, in zato je edino prav, če smo resnično tukaj, zato da naredimo
               nekaj boljšega, zato da naredimo nekaj za boljši servis državljank in državljanov –
               ja, tudi davek lahko znižamo pa bo morda servis pod narekovaji boljši, ker jim bo na
               koncu malo več ostalo v denarnici ali pa bodo zaradi tega malo več potrošili.
               Vsekakor bom ta predlog podprla.</p>
            </sp>
            <sp xml:id="SDZ7-Redna-36-2017-12-13.sp153">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Janko Veber. Pripravita naj se gospa Marijana Kotnik Poropat in
               gospod Jožef Horvat.</p>
               <p>Izvolite, gospod Janko Veber.</p>
            </sp>
            <sp xml:id="SDZ7-Redna-36-2017-12-13.sp154">

               <speaker>JANKO VEBER (PS SD):</speaker>

               <p>Hvala za besedo. Lep pozdrav vsem!</p>
               <p>Ko se pogovarjamo o davku na dodano vrednost, potem je v veliki meri ali pa
               pravzaprav v celoti ta razprava namenjena prav temu, kaj se dogaja znotraj Slovenije,
               torej na našem trgu. Ko preberemo, da je ta sprememba davčne stopnje pri
               obračunavanju DDV vezana na tako imenovano krizno obdobje, je vendarle pri tem treba
               poudariti, da je Slovenija v veliki meri preživela to obdobje ravno po zaslugi
               gospodarstva, in to predvsem izvoznikov, izvozno naravnanega gospodarstva. Prav na to
               področje lahko pravzaprav najmanj posegamo in zato so tudi bila ta podjetja ves čas
               tako uspešna. Sicer se je resno poseglo z omejitvami pri podeljevanju kreditov s
               strani bank, ki smo jih dokapitalizirali v izjemno visokem znesku, previsokem. Slabi
               pogoji, ki jih pač imajo te banke, kljub temu da smo svoj denar vložili, so
               narekovali ukrepe v podjetjih, da so se sama organizirala in iskala kredit zunaj ali
               pa si medsebojno posojala denar.</p>
               <p>Sam davek na dodano vrednost tako vpliva prav na dogajanje znotraj Slovenije in prav
               je, da se tega še posebej zavedamo iz razloga, da naj bi se ta izpad okoli 550
               milijonov evrov vendarle poskušal nadomestiti zgolj in samo zaradi večje porabe in
               pričakovanj, da bodo cene zaradi tega nižje. Sam osebno menim, da je edini učinkovit
               davčni ukrep ali pa eden od zagotovo dokazanih davčnih ukrepov, ki bi povečal porabo
               v Sloveniji in s tem tudi gospodarsko rast, oprostitev plačila dela dohodnine, ki se
               nanaša na vlaganja recimo v stanovanja. Tu gre za zelo konkretne račune – če si
               vložil v obnovo stanovanj, potem se ti na koncu leta zmanjša obremenitev pri
               dohodnini. Tukaj je res ta neposredni učinek zmanjšanja davka na gospodarsko rast. Je
               preverljiv, je izmerljiv in ne samo da imajo potem zaradi tega več dela recimo
               trgovci, ampak predvsem imajo s to davčno olajšavo pri dohodnini za vlaganja recimo v
               stanovanja več možnosti in priložnosti podjetniki, obrtniki in tudi industrija, ki
               proizvaja mnoge elemente, ki se vgrajujejo v stanovanja. DDV tega ne bo dosegel, to
               je zagotovo zelo težko preveriti, zato je realnost, da bi ta izpad 550 milijonov
               nadomestili s tem, da se bodo cene znižale, zelo težko dokazljiva.</p>
               <p>Ravno iz razloga, ki sem ga omenjal že na začetku, da je v tem sklicu državni zbor
               sprejel odločitev za vpis fiskalnega pravila v ustavo – mimogrede, temu sem
               nasprotoval ravno iz razloga, ker smo si s tem zvezali roke, kako lahko uspešno
               organiziramo svoje delo tako, da se tudi uspešno odzivamo na posledice gospodarske in
               finančne krize. Ena od posledic je tudi ta, da takšni zakoni, ki jih dobivamo zdaj v
               obravnavo v Državni zbor in posegajo na davčno področje in posegajo v prihodke, v
               proračun, preprosto že zaradi vpisa fiskalnega pravila v ustavo sploh ne bi smeli
               priti na mizo v Državni zbor. Razen če je resnično dokazljiva uravnoteženost med
               odhodki in prihodki, kar, sem prej povedal, je bistveno lažje izmerljivo pri
               oprostitvi plačila dohodnine zaradi vlaganj v stanovanja, kjer moraš imeti konkreten
               račun.</p>
               <p>Tako so vse te razprave, ki jih imamo glede tega, v nasprotju s tem, kar se je
               državni zbor odločil z dvotretjinsko večino. Zdaj nimam pred sabo točnega podatka,
               koliko poslancev je glasovalo, ampak zagotovo več kot dve tretjini, da smo to lahko
               vpisali v ustavo. Še enkrat poudarjam, da je to izredno škodljiv vpis v ustavo.
               Prvič, s tem smo izničili 2. člen ustave, ki govori o tem, da smo socialna država,
               ker ravno s tem predpisom fiskalnega pravila omejuješ možnost hitrejšega reševanja in
               odzivanja na položaj ljudi. To je nekaj podobnega, kot se nam v Sloveniji tudi sicer
               dogaja. Na eni strani se recimo obljubi Natu 2 % bruto domačega proizvoda, zato da
               bomo sledili tem svojim zavezam, na drugi strani smo vstopili v evroobmočje, kjer
               imamo jasno zapisane maastrichtske kriterije, ki pa omejujejo javno porabo. Oboje ne
               gre skupaj. In enako je pri tem zakonu. Ne gresta skupaj vpis fiskalnega pravila v
               ustavo in ta zakon s strani istih predlagateljev, ki so res bili eden od izjemno
               glasnih promotorjev vpisa v ustavo in celo opozarjali tudi Evropsko komisijo na to,
               da se pač ne sledi vsem tem ukrepom. Ta všečnost, ko želiš eno zadevo enkrat
               reševati, drugič pa zamolčiš tisto, ki si jo storil pred tem, je tisto, kar ni dobro
               in česar po mojem mnenju ne bi smeli početi v parlamentu in kar ne nazadnje pripelje
               tudi do tega, da ljudje ne zaupajo odločitvam Državnega zbora. Kajti tudi če gledamo
               lestvico zaupanja, sta pravzaprav Vlada, Državni zbor nekje na repu zaupanja. Če bi
               imeli odločitve res ves čas usmerjene v smer izboljšanja položaja ljudi, potem bi
               bilo tudi zaupanje v delovanje Državnega zbora po mojem mnenju vsaj na takšni ravni,
               kot je recimo zaupanje v javno šolstvo ali pa še katera druga področja, ki jim
               javnost zelo zaupa. To so teme, na katere moramo biti pozorni, ko se pogovarjamo o
               teh davčnih predlogih. Mislim, da je zaradi jasnosti in vedenja ljudi, za kaj gre,
               enostavno prav, da tudi sam opozorim na to, kako gledam na to in kaj se je dejansko
               zgodilo in kaj ima kakšno posledico, potem ko se odločitev v Državnem zboru
               sprejme.</p>
               <p>Zaradi tega seveda tudi ni mogoče podpreti besedila zakona, ki je po eni strani
               všečno, po drugi strani pa dejansko ruši en sistem, ki ga ni mogoče nadomestiti niti
               z drugim konkretnim virom, zaradi katerega bi lahko rekli, da gremo v uravnotežen
               proces javnih financ, kar je pa zagotovo vsem v interesu. Ne nazadnje tudi izjemno
               dolgo zavlačevanje postopkov pri tem, da izčistimo, kakšne obveznosti Slovenija sploh
               ima do dolga in vseh teh principov poplačevanja kreditov, kaže na to, da moramo biti
               zelo previdni pri zmanjševanju sredstev, ki pritekajo v blagajno. Hvala.</p>
            </sp>
            <sp xml:id="SDZ7-Redna-36-2017-12-13.sp155">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Marjana Kotnik Poropat, pripravita naj se gospod Jožef Horvat in
               gospa Vojka Šergan.</p>
               <p>Izvolite, gospa Marjana Kotnik Poropat.</p>
            </sp>
            <sp xml:id="SDZ7-Redna-36-2017-12-13.sp156">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovani predsednik. Spoštovane in spoštovani!</p>
               <p>Govorimo o zakonu o davku na dodano vrednost, ki ga je vložila stranka SDS. Zakon je,
               če ga prebereš, všečen zakon, ker si vsi želimo predvsem v tej situaciji, ko imamo še
               vedno veliko število ljudi z nizkimi dohodki, ki živijo na robu ali pa celo pod
               pragom revščine – to so družine, kjer imajo, tudi če so zaposleni, minimalne plače in
               te ne zadoščajo za pokrivanje vseh stroškov, družine z otroki, starejši ljudje in
               tako naprej, zato bi človek, če bi sledil svojemu srcu, tale zakon podprl. Ampak mi
               vemo, da smo sprejeli proračun, da imamo Zakon o fiskalnem pravilu in da seveda ne
               moremo trošiti več, kot imamo sredstev. Je pa po drugi strani res, da je bilo takrat,
               ko smo sprejemali v kriznih časih povišanje DDV, rečeno, da bomo to uredili, ko bo
               ustrezna gospodarska rast, ko se bo naše gospodarstvo okrepilo in tako dalje, da bomo
               takrat znižali ta davek na prejšnjo stopnjo, če se jaz pravilno spomnim te obravnave
               na seji Državnega zbora takrat.</p>
               <p>Danes imamo dobre rezultate, imamo gospodarsko rast, imamo rast bruto družbenega
               proizvoda, zato bi jaz rekla, da bi bilo dobro, da bi se razmislilo o tem, da morda
               res Vlada poskuša najti model, najti vire sredstev, da bi na nek način vsaj te
               osnovne živilske izdelke v nekem doglednem času znižali na prejšnjo stopnjo. Če
               namreč gledamo to razpredelnico, ki so jo ponudili v SDS, v rangu 22 % davka imamo
               samo Italijo in Slovenijo. Saj so tudi gospodarsko dobro stoječe države, ki imajo 23,
               24 %, ampak če gledaš, Avstrija, Nemčija, Združeno kraljestvo imajo nižje davke.
               Opozorila bi še na to, da je Desus danes tudi že povedal – mislim, da je bila to
               gospa Marija Antonija Kovačič, ki je predstavila stališče – da bi bilo v našem
               interesu, da za osnovna živila in osnovne potrebe gospodinjstev celo na ničelno
               stopnjo znižamo davke, ampak to je seveda samo pobožna želja, o kateri ne bi kazalo
               izgubljati dosti časa.</p>
               <p>Bi pa, kot sem že rekla, predlagala Vladi, predlagala predsedniku Vlade, da razmisli
               o tem, da se po možnosti na tem področju vsaj začne nekaj premikati in da bi morda v
               doglednem času – sicer nam je ostalo še malo časa, borih pet mesecev do konca
               mandata, ampak da bi – razmislili o tem, če se lahko vsaj za te najnujnejše
               življenjske potrebščine kaj uredi. Toliko. Hvala lepa.</p>
            </sp>
            <sp xml:id="SDZ7-Redna-36-2017-12-13.sp157">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Jožef Horvat, pripravita naj se gospa Vojka Šergan in gospod Žan
               Mahnič.</p>
               <p>Izvolite, gospod Jožef Horvat.</p>
            </sp>
            <sp xml:id="SDZ7-Redna-36-2017-12-13.sp158">

               <speaker>JOŽEF HORVAT (PS NSi):</speaker>

               <p>Hvala za besedo, gospod predsednik. Spoštovani državni sekretar, dragi kolegice in
               kolegi!</p>
               <p>Če bomo mi čakali, da bo samo predsednik Vlade razmišljal, bo slabo – on je samo
               eden, nas je 90. Nas je 90. Vsi imamo glave. Zakaj imamo glave? Zato da razmišljamo,
               da iščemo rešitve za ljudi, za vseh 2 milijona in nekaj 10 tisoč državljank in
               državljanov. Ne kar čakati, da bo nekaj padlo z neba ali pa s predsednikove mize, da
               bomo potem pobrali tiste drobtinice. Gospe in gospodje, mi smo zakonodajalec! Mi,
               državni zbor. Tako da takšni pozivi, kot smo malo prej slišali – z vsem spoštovanjem
               do vsake in do vseh tukaj v tej dvorani, v tem zboru, ampak mi moramo iskati rešitve.
               In en predlog rešitve je na mizi.</p>
               <p>Davek na dodano vrednost je en poseben davek, ki ga ni treba pobirati. Država ne
               vlaga praktično nobenih naporov, da bi ta davek pobirala, mi potrošniki ga kar
               prinesemo v državno blagajno. Res je, da izkupiček ni 100-odstoten, čeprav je tukaj
               Slovenija znotraj Evropske unije dokaj uspešna, kar se tiče pobiranja davka na dodano
               vrednost. Mislim, da smo po uspešnosti tam nekje na osem mestu. Ampak kljub temu, za
               leto 2015, če se ne motim, je bilo za približno 280 milijonov evrov nepobranega davka
               na dodano vrednost. Za nekoga malenkost, za mene osebno, za Novo Slovenijo ogromno.
               Ogromno nepobranega davka! Da ne govorim o drugih nepobranih davkih, ki jih je
               konstantno približno milijarda, milijarda in 400 milijonov. 280 milijonov ali ta red
               velikosti je en vaški vrtec, otroški vrtec v vsako slovensko občino. Približno vem,
               ker je prav naša občina nedavno investirala v vaški otroški vrtec, in približno vem,
               kakšne so danes cene oziroma kakšne so investicijske vrednosti. Bile so razprave v
               tej smeri, češ da potrošniki ne bomo občutili znižanja stopnje davka na dodano
               vrednost, kot je predlagana, ker da bodo itak trgovci to razliko v stopnji DDV, v
               davku na dodano vrednost pretopili, če hočete, v svojo maržo. Ni res, zadeva ni tako
               preprosta. Mi smo imeli v zadnjih mesecih kar nekaj razprav na odboru za finance ob
               različnih predlogih sprememb Zakona o davku na dodano vrednost in kakšna dva, tri
               mesece nazaj je na seji odbora prisostvovala tudi predsednica Trgovinske zbornice
               Slovenije, državna svetnica, in je ostro protestirala, ker so nekateri koalicijski
               poslanci prav v tej smeri razpravljali, češ, potrošniki ne bomo čutili znižane
               stopnje DDV, ker bodo itak maloprodajne cene ostale enake.</p>
               <p>Če dovolite, preberem segment razprave predsednice Trgovinske zbornice, to je gospe
               Marije Lah: »Če se zniža stopnja davka na dodano vrednost ob predpostavki, da je
               nabavna cena nespremenjena, je trgovec dolžan zmanjšati maloprodajno ceno,«
               maloprodajna cena je tista, ki jo mi potrošniki plačamo, je torej trgovec dolžan
               znižati maloprodajno ceno, »republiška inšpekcija je dolžna kontrolirati na takšen
               ali drugačen način, to je odvisno od politike, ni pa ta represivni organ glavni
               organ, ki trgovcu narekuje, da se ravna skladno z zakonodajo. Trgovci pač ne ravnajo
               skladno z direktivami, beri usmeritvami politike, ampak trga. Trg je tukaj glavni in
               trgovci dobro razumejo, kaj je trg. Če tega ne bodo storili, potem bodo potrošniki to
               vedeli, in če bodo potrošniki to vedeli, ne bodo pri njih kupovali, pa to se ne bo
               zgodilo samo enkrat, to se bo zgodilo trajno. Zato so pri takih načrtih malverzacijah
               zelo previdni,« trgovci namreč, »in se ravnajo skladno z dobrimi poslovnimi običaji
               in zakonodajo. Ne morem sprejeti trditve, da trgovci na splošno ne bodo znižali
               maloprodajnih cen zaradi znižane stopnje davka na dodano vrednost.« Konec citata
               oziroma razprave predsednice Trgovinske zbornice Slovenije gospe Marije Lah.
               Predlagam, da kdor tega ne verjame, če kdo misli, da sem si to izmislil, pokliče
               gospo Marijo Lah oziroma Trgovinsko zbornico Slovenije in bo dobil informacije, kot
               se reče, iz prve roke.</p>
               <p>Moj pokojni predsednik stranke dr. Andrej Bajuk, finančni minister, je ob takšnih
               razpravah zelo plastično povedal, da pač potrošniki glasujejo z nogami. Kaj to
               pomeni? Ja, hvala bogu imamo široko izbiro, veliko trgovskih hiš in pač odkorakamo v
               neko drugo trgovino, kjer je ponudba boljša, cenejša, kvalitetnejša in tako naprej.
               To se pravi, vse to se pravzaprav dela za potrošnika. Ogorčen sem nad tem, da vedno
               ko pride kakšen opozicijski predlog za znižanje davčne obremenitve, se tukaj Vlada
               oziroma Ministrstvo za finance postavi v vlogo računovodstva Republike Slovenije in
               reče, ja, to pa ne bo šlo, to je pol milijarde izpada. To mi znamo sami izračunati
               oziroma znamo izračunati sami bolje, celo povabimo razne strokovnjake, ki niso
               kdorsibodi, ki učijo našo mladež ekonomije, financ in tako naprej – mislim na
               univerzitetne učitelje. Veliko teh razprav je bilo prav takrat leta 2013, ko je
               Državni zbor, seveda brez Nove Slovenije, dvignil stopnjo DDV. Bile so kar strokovne
               razprave o tem, koliko bo zdaj to prineslo.</p>
               <p>Preden morda kakšno od teh razprav povzamem, mi dovolite, da spomnim, da poslanke in
               poslanci Nove Slovenije delujemo v tej smeri, da dajemo državljankam in državljanom,
               potrošnikom več svobode. Ljudem moramo dati svobodo, da prosto razpolagajo,
               upravljajo z denarjem, ki ga sami zaslužijo. Ne pa, da ga zdaj država pobere preko
               raznoraznih davkov, ki so visoki, če k temu dodam še prispevke, in potem država to
               razporeja, kot da so tisti naši državljani, ki znajo delati pa znajo zaslužiti,
               popolnoma nesposobni, da bi s tistimi fičniki, ki jih zaslužijo, razpolagali.
               Marsikateri finančni minister ali ministrica nima toliko sposobnosti kot kakšen član
               gospodinjstva, kjer je morda v družini samo ena minimalna plača. Nima takšne
               sposobnosti, kako razporediti čez 30 dni tisto mesečno plačo nekaj sto evrov. Ker če
               bomo tako razmišljali in bo vedno Vlada rekla, tega se pa ne da, je proračunski
               izpad, potem to pomeni, da mi ne moremo in ne smemo narediti prav nič. Nič ne smemo
               narediti, ker bo vsepovsod nekaj v proračunu manjkalo. Kakšna je to svoboda, da vi
               vzamete denar in ga potem delite? Ministrstvo za delo, družino, socialo samo pravi,
               sami se strinjajo, da bi bilo treba prevetriti socialne transfere, da nekateri niso
               pravični. Ker zdaj tu poslušam, »ja, kako se bomo pa šli socialne države«, dajte no,
               najboljša socialna politika je tista socialna politika, ki ustvarja delovna mesta z
               visoko dodano vrednostjo. Mene ne zanimajo delovna mesta, kjer je zagotovljena zgolj
               minimalna plača.</p>
               <p>Dr. Igor Masten je takrat leta 2013 ob dvigu stopnje DDV, za katero ste nekateri
               glasovali, naredil svojo neodvisno študijo o vplivu dviga DDV na državni proračun ter
               na gospodarstvo in potrošnika. V njej je med drugim upošteval tudi obnašanje
               potrošnikov in podjetij ter pomembno dejstvo, da denar, DDV je mislil tukaj, lahko
               pride le iz dveh virov, ne pa od redkega zraka. To so njegove besede, dr. Igorja
               Mastena. Ugotovil je, da bi v prvem letu po zvišanju stopnje DDV za povprečno eno
               odstotno točko BDP padel za 0,15 %, v 10 letih pa že za 0,3 %. Potrošnja bi se
               zmanjševala sicer nekaj počasneje, močneje pa zaposlenost, uvoz, izvoz, investicije.
               To govori univerzitetni učitelj, poslanec Nove Slovenije se s tem strinja in samo
               bere. Se pa s tem strinja. Upam, da je to prebral tudi kdo na MF, na Ministrstvu za
               finance. Po drugi strani pa bi bili proračunski prilivi od DDV višji, a upoštevaje
               vse negativne učinke, ti ne bi dodali pričakovanih 120 do 150 milijonov evrov letno,
               ampak po Mastenovih izračunih le približno 80 milijonov evrov. Strošek dviga DDV bi
               bil v desetih letih kar okoli 800 milijonov evrov izgubljene dodane vrednosti v
               gospodarstvu. Tako da to, kar smo slišali, da bo menda pol milijarde ali koliko
               izpada, ne vem, mogoče sem preslišal – ali je šlo za statični izračun ali za
               dinamični izračun? Mene zanimajo dinamični izračuni.</p>
               <p>Ključno je, kako bi porabili zbrani denar oziroma kako smo ga porabili, zdaj ko imamo
               pač za vse čase, izgleda, uzakonjeno višjo stopnjo DDV. Morda za zagon gospodarstva
               in nova delovna mesta? Po Mastenu bi morali samo za nadomestitev izgubljene dodane
               vrednosti pri dvigu za 1 odstotno točko v desetih letih ustvariti 2 tisoč 600
               delovnih mest. 2 tisoč 600 delovnih mest. Druga, verjetnejša možnost je, da bi šel
               denar za fiskalno konsolidacijo. Najbrž je tudi šel. Zanjo sicer obstajajo tudi
               alternativne rešitve, na primer večja obdavčitev dela, ki pa bi naredila še več
               škode. Tudi na tem področju obremenitve dela se v teh treh letih ni zgodilo nič,
               čisto nič. In tako dalje. Tu je svoje mnenje povedal še, zdaj že lahko rečem,
               nesrečni dr. Boštjan Vasle, ki ni okolišil glede svojih napovedi, kaj bo prinesel
               dvig DDV. Umar je opravil simulacijo zvišanja DDV in ugotovil, da je scenarij, po
               katerem Vlada ne bi naredila ničesar, ampak vse prepustila inerciji, od vseh možnih,
               v oklepaju slabih, najslabši. Vasle pri tem priporoča ukrepanje na strani
               proračunskih odhodkov, na primer stroški javnega sektorja, a to žal ne bo dovolj, kot
               ugotavlja Vasle. Sicer pa se je strinjal z Mastenom v tej razpravi, da izkupiček
               dviga DDV za 1 odstotno točko zaradi negativnih stranskih učinkov ne bi presegal 100
               milijonov evrov.</p>
               <p>Pomembno je, da slišimo tudi stroko. Žal je tako, da je ne moremo povabiti, da ne
               moremo povabiti teh tukaj omenjenih gospodov, takšen je pač poslovnik. Moram reči, da
               sem bil na kar nekaj okroglih mizah, ki jih je organiziral Umar, tudi Banka
               Slovenije, OECD pa še kdo, kjer smo poslušali simulacije raznih reformnih ukrepov,
               med drugim seveda tudi razbremenitev dela davčne razbremenitve v Sloveniji in učinke
               teh razbremenitev. Nova Slovenija vztraja na tem, da je treba ljudem zagotoviti
               svobodo, da svobodno odločajo in upravljajo s svojim denarjem, ki ga zaslužijo. Tukaj
               mora biti, gospe in gospodje, manj države. Manj države. Zakaj ne zaupamo našim
               državljanom? Zakaj? Ne pa da mi poberemo in potem imamo 500 milijonov in to delimo v
               obliki nekih subvencij. Roko na srce, odvisno od vlade, vedno pa dobijo vladni
               pajdaši tiste subvencije. Pa kakršnakoli že je vlada. Ali je to prav? Ni prav! Ni
               prav. Dajmo vsem eno sproščeno poslovno okolje z nižjimi obremenitvami in vsem nam bo
               boljše. V tej državi se bomo še dolga leta ukvarjali s problemom javnih financ, če
               tega ne bomo storili, če ne bomo omogočili, da bi vsak državljan sprostil, tukaj,
               doma v Sloveniji seveda, ne v San Franciscu, vse svoje intelektualne, podjetniške,
               ročne, če hočete, spretnosti in potenciale. Imeli bi manjši eksodus mladih strokovnih
               ljudi in proračun, verjemite, bi se bolj intenzivno polnil. Manj države in več
               zaupanja do naših državljank in državljanov, vsak je izjemno izjemno dragocen. Hvala
               lepa.</p>
            </sp>
            <sp xml:id="SDZ7-Redna-36-2017-12-13.sp159">

               <speaker>PREDSEDNIK DR. MILAN BRGLEZ:</speaker>

               <p>Replika, gospa Marjana Kotnik Poropat.</p>
            </sp>
            <sp xml:id="SDZ7-Redna-36-2017-12-13.sp160">

               <speaker>MARJANA KOTNIK POROPAT (PS DeSUS):</speaker>

               <p>Hvala.</p>
               <p>Spoštovanemu gospodu Horvatu bi želela povedati, da seveda poslanci v tem državnem
               zboru imamo glave. Imamo svoje glave, s katerimi razmišljamo, zato tudi danes ne
               moremo podpreti tega zakona. To sem utemeljila s tem, da imamo sprejet proračun,
               imamo zlato fiskalno pravilo, ki nas omejuje, in seveda se ne moremo obnašati tako
               neodgovorno.</p>
               <p>Drugo, kar je, sem tudi povedala, da je Desus na tej seji danes predlagal, da bi bilo
               po mnenju poslancev Desusa najbolje, da bi za te osnovne živilske potrebščine
               sprejeli ničelno stopnjo davka, ampak tudi to je seveda neuslišano. Menim, da je ta
               zakon malo pozno prišel v Državni zbor in zdaj se seveda ne da kar tako čez noč nekaj
               narediti, zato sem rekla, da se je treba obrniti na Vlado, ki naj bi razmišljala o
               tem in seveda po možnosti sprejela določene ukrepe.</p>
               <p>Še en komentar želim povedati. Spoštovani gospod Horvat je rekel, da bi trgovci
               pretopili ta procent, ki bi bil, v svoje marže in da potrošniki ne bi bili deležni
               znižanja cen. Menim – bom na enem primeru povedala. Ko smo v državi pred leti uvedli
               evro, se spomnite, kaj se je zgodilo. Cene so bistveno poskočile. Že tisti, ki so to
               spremljali v drugih državah Evropske unije, ki so pred nami sprejele evro, so nas
               opozarjali, da se bo to zgodilo, in to je res bilo. To je eno dejstvo, ki drži, treba
               se je le spomniti na to. Menim, da ni vse tako, kot včasih govorimo, ampak da je
               treba res razmišljati s svojo glavo. Hvala lepa.</p>
            </sp>
            <sp xml:id="SDZ7-Redna-36-2017-12-13.sp161">

               <speaker>PREDSEDNIK DR. MILAN BRGLEZ:</speaker>

               <p>Postopkovno? To bi pa rad slišal, kakšna bo oblika postopkovnega.</p>
               <p>Gospod Jožef Horvat. Pozorno poslušam.</p>
            </sp>
            <sp xml:id="SDZ7-Redna-36-2017-12-13.sp162">

               <speaker>JOŽEF HORVAT (PS NSi):</speaker>

               <p>Hvala lepa, spoštovani gospod predsednik.</p>
               <p>Mislim, gospod predsednik, ki ste poznavalec evropskega pravnega reda, da bi morali
               gospo poslanko opozoriti, in to je moj apel, moj postopkovni predlog, da je treba
               spoštovati evropski pravni red, ko gre za stopnje davka na dodano vrednost.</p>
               <p>Samo to. Prosim, če jo opozorite. Hvala lepa.</p>
            </sp>
            <sp xml:id="SDZ7-Redna-36-2017-12-13.sp163">

               <speaker>PREDSEDNIK DR. MILAN BRGLEZ:</speaker>

               <p>Okej. Prav. Ni bila replika na repliko, vsaj to.</p>
               <p>Besedo ima gospa Vojka Šergan, pripravita naj se gospod Žan Mahnič in gospod Jože
               Tanko.</p>
            </sp>
            <sp xml:id="SDZ7-Redna-36-2017-12-13.sp164">

               <speaker>VOJKA ŠERGAN (PS SMC):</speaker>

               <p>Hvala za besedo. Spoštovani državni sekretar s sodelavko, kolegice in kolegi!</p>
               <p>Pravzaprav imamo predlog spremembe zakona o DDV že tretjič ali četrtič na mizi in
               glede na to, da sem poslušala, da imamo poslanci glavo za to, da razmišljamo, sem se
               pravzaprav v tem mandatu naučila to, da imamo, ne vem, 100-krat ponoviti eno in isto,
               100-krat argumentirati eno in isto, zato da potem mogoče še celo neresnica postane
               resnica in tako naprej. Toliko o tem predlogu, o tem zakonu in spremembi, ki jo imamo
               na mizi.</p>
               <p>Znižanje DDV, in ko govorimo, kako gremo naproti ljudem – v tem trenutku imamo
               pritiske: znižanje DDV, zvišanje minimalne plače, zvišanje vseh plač, premalo denarja
               za investicije, premalo denarja v zdravstvo pa v šolstvo, pa kaj vse bi še lahko
               naštevali. In potem se človek vpraša: »Okej, znižamo davke, ampak od kod bomo potem
               dobili sredstva, denar iz proračuna, da bomo potem dali več šolstvu, več zdravstvu,
               več za investicije, da bomo vse to nekako uspeli financirati oziroma da se bo lahko
               vse to iz proračuna financiralo?« Pri tem se pojavlja to vprašanje zaradi tega, ker v
               bistvu z vsako tako všečno zadevo, ko znižujemo davke, pravzaprav sporočamo ljudem,
               ja, dalo bi se, pa Vlada noče. Ne poslušamo oziroma ne se slišimo pa, da so argumenti
               za to, da se ne more in ne da znižati. Zakaj ne? Zaradi tega, ker potem je treba
               nekje vzeti. In kje vzeti? V predlogu tega zakona nisem opazila, da bi predlagali,
               kje pa vzeti. Kje vzeti oziroma kaj povišati, kateri davek povišati oziroma kje najti
               rezerve, da lahko potem znižamo DDV? To je en vidik, ki ga ob tem vidim.</p>
               <p>Potem sem veliko slišala o svobodi, pustimo svobodno odločanje. Na še nekaj moramo
               pri tem opozoriti. Se strinjam, svoboda, dogovarjanje, vse, ampak svoboda pomeni tudi
               odgovornost. To pomeni, da ko se odločamo tudi o višini davkov, je zelo pomembno, da
               smo pri tem odgovorni. To pomeni, da odgovorno odgovarjamo z argumenti, kaj bomo pa
               naredili tam, kjer, ne vem, bomo znižali, kaj bomo povišali ali pa kje bomo vzeli. To
               je zame odgovornost. Da je pravzaprav uravnoteženo. Ker če gledamo proračun, ima
               sredstev toliko, kot jih ima, in če potem ta sredstva, prilive v proračun znižaš, je
               pač treba nekje vzeti.</p>
               <p>Potem smo slišali, da je bilo zvišanje DDV začasni ukrep. Že pri vsakem takem
               predlogu, ki smo ga imeli na mizi, smo slišali argumente oziroma so tudi argumenti iz
               leta 2013, da je bil to trajni ukrep, samo pač ni bil zapisan – mislim, da je bil v
               ZIPRS ali pa … ne vem, v katerem zakonu. Skratka, samo trajni ukrep smo potrdili, bil
               je kot trajni ukrep sprejet. Ne vem, zakaj potem še vedno govorimo o začasnem
               ukrepu.</p>
               <p>Potem smo poslušali to, da bi potrošnikom ostalo več v denarnici. Če se na eni strani
               borimo za socialo in se na drugi strani borimo za tiste, ki pravimo, da premalo
               zaslužijo, da bi imeli tudi več subvencij, da bi imeli več socialnih transferjev, da
               bi se jim povišala plača, ampak na drugi strani imajo pri DDV v denarnici potem tudi
               tisti več, ki več zaslužijo. To sigurno ni socialni korektiv. Ni, ne. Ker potem
               tisti, ki gre z debelejšo denarnico v trgovino, ima tudi več. Tukaj tudi ne vzdržijo
               ti argumenti. Mislim, da je na tem mestu vendarle še enkrat treba poudariti, da
               pravzaprav nihče tukaj ne more reči, da bodo z znižanjem DDV potrošniki profitirali,
               da bodo imeli več v denarnici, ker konec koncev se tudi pri znižanju DDV, potem ko
               pride do znižanja, kar nekako prerazporedi to znižanje. Ker je tudi za trgovce, ko
               imajo potem inventuro in ko morajo to popisati, ko nekako preko inventure poskušajo
               znižati DDV, to prav tako strošek.</p>
               <p>Mislim, da pretiravamo s tem in da je v času gospodarske rasti vendarle treba
               pogledati naprej in poskušati razmišljati v to smer, da se pripravimo na tiste čase,
               ko se cikel spet obrne in lahko nastane nova kriza, zato ne smemo davkov pretirano
               zniževati. Strinjam se, da so plače preveč obremenjene s prispevki, ampak tu se spet
               lahko pogovarjamo o tem, da je potem pa treba obdavčiti kapital. Ne nazadnje, v
               prihodnjih letih bo tudi davek na nepremičnine v tem smislu nadoknadil davek na
               kapital, in v tistem času bo najbrž primeren čas za to, da se prispevki znižajo.
               Ampak bo to prestrukturiranje še trajalo, ker je davek na nepremičnine pred leti –
               mislim, da je bilo leta 2013 – padel, in to se bo dogajalo šele čez dve leti. Vse to
               davčno prestrukturiranje je tudi naša vlada že začela in je nekaj tega napora
               naredila s tem, ko bodo tisti z najnižjimi plačami dobili 300 evrov prihranka pri
               dohodnini, ki jo bodo manj plačali, pri uspešnosti je znižala davek, saj bo v
               naslednjem letu celo 100-odstotno oproščeno plačilo na dohodnino. Skratka, na davčnem
               področju se postopoma dogajajo spremembe, vendar pa ni prav, da se te spremembe
               uvajajo tako na hitro in čez noč, ker na drugi strani ni argumenta, iz kje naj bi
               nadomestili pomanjkanje sredstev, ki bi nastalo z znižanjem DDV. Hvala lepa.</p>
            </sp>
            <sp xml:id="SDZ7-Redna-36-2017-12-13.sp165">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnik predlagateljev mag. Marko Pogačnik.</p>
            </sp>
            <sp xml:id="SDZ7-Redna-36-2017-12-13.sp166">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, hvala za besedo.</p>
               <p>Po teh dveh predgovornicah, poslanki Desusa in poslanki SMC, je treba vsaj na kratko
               odreagirati. Zdaj, ali si ti dve poslanki nista dovolj dobro prebrali tega našega
               predloga ali pa zadeve ne razumeta. Vi ste rekli, da se znižanje DDV v denarnicah
               državljank in državljanov ne bo poznalo. Pa se bo. Čez noč se bo zmanjšala cena
               naftnih derivatov, čez noč se bo znižala cena elektrike, čez noč se bo znižala cena
               telefonskih storitev, vsepovsod, kjer so določene neto cene in je davek na dodano
               vrednost samo dodan zraven, kar pomeni, da gre za zavajanje ali pa ne poznate tega
               področja. Po drugi strani sem prepričan, da danes v Sloveniji obstaja dovolj široka
               konkurenca tudi na področju trgovine in si marsikatera trgovina ne bo mogla
               privoščiti, da bo potem zmanjšanje DDV prelila v svoj dobiček, ne pa v korist
               končnega potrošnika.</p>
               <p>Da se ne ve, od kod bi se to nadomestilo. Spoštovana kolegica Šergan, vi ste sami
               oziroma Ministrstvo za finance je kar čez noč predlagalo 360 milijonov evrov plačila
               kazni Evropski komisiji, da bi zadržali lastništvo v Novi Ljubljanski banki. 360
               milijonov. Zmanjšanje davka na dodano vrednost pomeni tudi nižji strošek za delovanje
               javnega sektorja. Do zdaj mi državni sekretar še ni odgovoril, koliko bi to pomenilo
               prihranka za javni sektor, ki je kot končni potrošnik, ki ni kot podjetje. Spoštovana
               kolegica Šergan, 1,3 milijarde je davčnega dolga. 1,3 milijarde je davčni dolg, se ne
               spreminja. Od leta 2014 do danes se je odpisalo za več kot 500 milijonov davkov,
               davčnega dolga. Za več kot 500 milijonov se je odpisalo. Slovenija v evropski
               perspektivi, črpanje evropskih sredstev, druga perspektiva, 2014–2020 na razpolago 3
               milijarde evrov, od 2014 do danes je vaša vlada prilivov v proračun iz tega naslova
               nabrala za 70 milijonov evrov. Od 3 milijard. Je, obstaja, vendar vaša vlada in vaša
               koalicija je nesposobna. Cikel spremembe bo prišel. Ali v zadnjem vikendu meseca maja
               ali pa v prvem vikendu meseca junija, ko bodo volitve. Jaz sem že napovedal – v
               primeru zmage Slovenske demokratske stranke bomo mi to spremembo DDV tudi uveljavili.
            </p>
            </sp>
            <sp xml:id="SDZ7-Redna-36-2017-12-13.sp167">

               <speaker>PREDSEDNIK DR. MILAN BRGLEZ:</speaker>

               <p>Replika, gospa Vojka Šergan.</p>
            </sp>
            <sp xml:id="SDZ7-Redna-36-2017-12-13.sp168">

               <speaker>VOJKA ŠERGAN (PS SMC):</speaker>

               <p>Hvala.</p>
               <p>Rada bi povedala, da je ministrica za finance eksplicitno povedala, da 350 milijonov,
               ko je bilo govora, da jih plačajo zaradi neprodaje Nove ljubljanske banke, ne bi šlo
               iz proračuna, ampak bi šlo iz NLB. To je na magnetogramu oziroma to je napisano. Kar
               se tiče izterjave dolga, je bilo to na odboru pa je tudi ministrica argumentirano
               pojasnila, da se v zadnjih letih izterjava pospešeno odvija in da smo država, ki ima
               najmanj dolga, se pravi najboljše ga izterjuje. To bi rada povedala.</p>
               <p>Pa še to bi rada povedala, ker ste rekli, da boste, ko boste zmagali, znižali DDV, da
               pa v Stranki modernega centra ne želimo ponavljati napake iz obdobja 2006–2008, ko je
               takratna vlada z davčno politiko prispevala k pregrevanju gospodarstva. Hvala. </p>
            </sp>
            <sp xml:id="SDZ7-Redna-36-2017-12-13.sp169">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnik predlagatelja mag. Marko Pogačnik.</p>
            </sp>
            <sp xml:id="SDZ7-Redna-36-2017-12-13.sp170">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za dano besedo.</p>
               <p>Predlagam, da državni sekretar, ki je član SMC, kolegici Šergan pove v zvezi z
               izterjevanjem davčnega dolga pa na katerem mestu je Slovenija v Evropski uniji. Glede
               2006–2008, sigurno najuspešnejši ciklus zgodovine Slovenije, edinkrat ko je bil
               proračun v presežku. Imeli smo 60 tisoč brezposelnih, danes jih je krepko čez 100
               tisoč. Gospodarska rast je bila, na vseh evropskih lestvicah smo bili pa bistveno nad
               evropskim povprečjem. Prepričan sem, da se lahko z zmago Slovenske demokratske
               stranke na naslednjih volitvah to obdobje za Slovenijo vrne. Žal vse te vaše obljube
               v obdobju vašega mandata niso bile izpolnjene, predvsem je pa ta koalicija, ta vlada
               nadaljevala politiko dodatnih zadolževanj in dodatnih obremenitev tako za
               gospodarstvo kot za državljanke in državljane Republike Slovenije.</p>
               <p>Dejstvo je, da gre za prvo branje tega zakona. To pomeni, da če bi bil kakšen
               interes, če bi bil kakšen korak te koalicije naproti opoziciji, kot ste tako radi
               skozi ta celotni mandat govorili, kako ste se vi pripravljeni pogovarjati, kako ste
               se vi pripravljeni povezovati … Dejstvo je pa čisto drugačno. Vi v svojem celotnem
               mandatu niste podprli niti enega predloga, ki je bil dan s strani opozicije. Prvič v
               zgodovini Slovenije je, da bo ena vlada končala mandat in štirje proračuni ne bodo
               sprejeti niti z enim amandmajem opozicije. Toliko bi rekel o povezovanju in vsem tem,
               spoštovana kolegica Šergan.</p>
            </sp>
            <sp xml:id="SDZ7-Redna-36-2017-12-13.sp171">

               <speaker>PREDSEDNIK DR. MILAN BRGLEZ:</speaker>

               <p>Besedo ima državni sekretar na Ministrstvu za finance gospod Tilen Božič.</p>
            </sp>
            <sp xml:id="SDZ7-Redna-36-2017-12-13.sp172">

               <speaker>TILEN BOŽIČ:</speaker>

               <p>Glede na to, da sem bil izzvan, da naj dam eno določeno pojasnilo … Predvidevam, da
               je poslanka Šergan mislila na tisto, o čemer smo se prej pogovarjali, se pravi na
               davčno vrzel na področju DDV. Slovenija je med prvimi petimi tako v relativnem deležu
               kot v absolutnih številkah. Tu bi sproti dal še en odziv na tisto, kar je bilo prej
               rečeno, ko je poslanec Horvat rekel, da ni potrebnih nobenih naporov, da se pobere
               DDV. Tukaj bi izpostavil, da tisti, ki je morda gledal evropsko prvenstvo v košarki,
               ve, da je tudi izgledalo, kot da je to čisto enostavno, od prvega do zadnjega koša,
               in da so čisto enostavno prišli do naslova. Moram priznati, da ko gledaš s tribune,
               so morda zadeve malo drugačne kot na parketu. Vseeno bi toliko za občutek izpostavil,
               rekel sem, da smo med prvih pet relativno gledano, med prve štiri, ko pogledamo po
               absolutnih cifrah, koliko je davčna vrzel na področju DDV. Kdo je za nami?
               Luksemburg, Finska, Nizozemska, Avstrija. Kdo je v dvakratniku za nami? Nemčija,
               Irska, Belgija, Danska, Velika Britanija, Portugalska, Francija, Madžarska. Kdo je v
               trikratniku za nami? Češka, Latvija, Bolgarija, Malta. Potem gremo pa na
               štirikratnik, petkratnik in tako naprej: Poljska, Italija, Litva, Grčija, Slovaška,
               Romunija. Se pravi, se da biti tudi osemkrat slabši, to pričuje tisto zadnje dejstvo,
               torej če gremo pogledat Romunijo. Tako da mi smo v tem dobri, in to ne pride samo. To
               je ena reč, ki bi jo poudaril.</p>
               <p>Potem pa še kakšna dodatna reč v tem smislu, da ne smete narediti nič oziroma
               predlagati nič – to zagotovo ne drži. Drži pa, da je neprimerno, da bi z določenimi
               predlogi državo spravljali iz ravnovesja, ki je bilo na nek način težko priborjeno in
               prigarano. Ker ta država mora z vidika javnih financ gledati ne tistih dveh, treh let
               ali pa morda do volitev, ampak 10, 20, 30 v nekaterih primerih 50 let naprej, ko
               govorimo o pokojninskem sistemu in tako naprej. To je tisto, kar je zelo pomembno.
               Kar se tiče uresničevanja potencialov državljanov in državljank pa bi dal samo nekaj
               podatkov s trga dela. September 2014, število zaposlenih po registrskih virih brez
               kmetov je bilo 770 tisoč. Zadnji podatek za 2017, ki je za september, je skoraj 830
               tisoč, se pravi sprememba skoraj 60 tisoč. Število brezposelnih, prijavljenih na
               zavodu, iz septembra 2014 je približno 118 tisoč, sedaj je podatek za november
               približno 84 tisoč, pri čemer je treba upoštevati to, da se je število aktivnih
               znatno povečalo. Če pogledamo brezposelnost mladih, z 20,2 % na 9,1 % v septembru, če
               gledamo anketno brezposelnost, z 9,7 na 6,2. Drži, nismo še tam, kot je bila ta
               država leta 2008, ko je bila v višku, tudi na podlagi določenih ukrepov dodatnega
               pregrevanja, stimuliranja potrošnje, najemanja posojil in tako naprej, kar je tudi
               pripeljalo do tistega, da ko enkrat prideš do roba, ne greš čez njega, stopiš naprej,
               ampak padeš čez.</p>
               <p>To je tisto, kar je bilo potem naslednjih nekaj let treba delati, da smo zdaj spet
               lahko, če gledamo po bonitetnih ocenah, dobro, da je rast BDP stabilna. To, da raste
               tudi potrošnja in tako naprej, kaže, da smo na pravi poti, da je trg dela dober, da
               se polnijo blagajne in tako naprej. Vse te stvari, ki morajo biti zaradi tega, da
               lahko uspeva tako država kot tudi gospodarstvo. Ker dejstvo je, da če bi si
               privoščili en tak moment, da rečemo v redu, če bi bilo to sprejeto – smo mesca
               decembra, predlog, če prav razumem, je sprememba s 1. 1. 2018, se pravi pol milijarde
               z naslednjim letom – mora država, kadar načrtuje in daje signale, kaj ima namen
               narediti in kako ima namen narediti, na drugi strani, ko reče, v redu, bomo odpeljali
               stran toliko denarja, povedati tudi, od kod bo pripeljala drugi denar, ki bo
               zagotovil tiste cilje, ki jih obljublja, jih komunicira in že nekaj let dosega, s
               čimer smo si tudi nekako spet pridobili mednarodno prepoznavnost in mednarodno
               zaupanje, da bomo lahko sledili tej poti. In ta pot je bila jasno zastavljena, se
               pravi mi smo povedali, kar se tega tiče, koliko naj bi bili deficiti, primanjkljaji,
               tako nominalni kot tudi strukturni, kako se bodo gibali, kako jim bomo sledili, in
               tem ciljem je treba slediti, če hočemo tako zaupanje ohranjati. Tudi iz tega razloga
               je lahko prišlo do relativno dobrih potez na področju refinanciranja državnega dolga,
               da so šli izdatki za obresti z milijarde počasi proti 900 milijonom, proti 800
               milijonom in tako naprej. To je denar, ki se dejansko lahko potem namenja za
               investicije, za šolstvo, za zdravstvo in tako naprej.</p>
               <p>Tako da to ne gre po navdihu, ampak gre po nekem planu in tega plana se je treba
               držati. Če pa so alternativni predlogi, je treba alternativne predloge zagotoviti in
               predlagati celovito zaradi tega, da se spet to ravnovesje, ki je krhko, ne podre, in
               da se lahko, tako kot sem že na začetku zaključil, ustrezno pripravimo na naslednjo
               recesijo, ki bo ob priliki tudi prišla. Hvala.</p>
            </sp>
            <sp xml:id="SDZ7-Redna-36-2017-12-13.sp173">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnik predlagatelja mag. Marko Pogačnik.</p>
            </sp>
            <sp xml:id="SDZ7-Redna-36-2017-12-13.sp174">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za besedo.</p>
               <p>Državni sekretar, vse to, kar ste na koncu navajali, govori v prid našemu predlogu.
               Vi ste govorili, kako se je zmanjšalo število brezposelnih v gospodarski rasti, to
               vse pomeni bistveno višje prilive za slovenski proračun. Spoštovani državni sekretar,
               1,5 milijarde višjih prihodkov imate samo davčnih, kot ste jih imeli leta 2014. Še
               vedno mi niste odgovorili na vprašanje, kakšen bi bil efekt oziroma vpliv na nižje
               stroške zaradi zmanjšanih stopenj davka na dodano vrednost za javni sektor. Vi
               balansirate samo s številko 500 milijonov, ki je pa zame osebno bistveno
               prenapihnjena in ne drži, ker Desus tudi govori o 300 milijonih, in jaz sem res
               prepričan, da bi na osnovi potrošnje tudi nekaj naredili in da bi bili ti prilivi v
               proračun potem tudi že na osnovi tega višji.</p>
               <p>Predvsem pa smo prepričani, da bi znižanje davkov na dodano vrednost razbremenilo
               tiste z najnižjimi prihodki, ostalo bi več v denarnicah. Na koncu pa bi bilo tudi na
               splošno za potrošnjo na razpolago več denarja in po drugi strani bi se ta vrnil v
               proračunsko blagajno.</p>
            </sp>
            <sp xml:id="SDZ7-Redna-36-2017-12-13.sp175">

               <speaker>PREDSEDNIK DR. MILAN BRGLEZ:</speaker>

               <p>Besedo ima državni sekretar na Ministrstvu za finance gospod Tilen Božič.</p>
            </sp>
            <sp xml:id="SDZ7-Redna-36-2017-12-13.sp176">

               <speaker>TILEN BOŽIČ:</speaker>

               <p>Kar se tiče učinkov, najbolj bi se recimo v tem smislu, kot vi merite, to verjetno
               poznalo v zdravstveni blagajni. Tam je ocenjeno, da bi bilo prihranka okoli 40
               milijonov evrov. Je pa res, da bi bilo tudi prav toliko učinka na integrali, ker bi
               ta denar zmanjkal, tako da gre na nek način v pretežni meri za igro z ničelno vsoto.
               Bi pa povedal eno reč o tistih korakih, ki ste jih tudi speljali z določenimi
               spremembami v obdobju, tik preden je država zašla v krizo. Določeni izračuni so se
               naredili, koliko je imelo to učinka, in ti kažejo, da približno 20 odstotnih točk v
               tem dolgu, ki ga trenutno imamo, odpade na neravnotežje, povzročeno na podlagi
               določenih davčnih sprememb. Se pravi, če govorimo tako, bi bili danes namesto za
               nekaj čez 70 za nekaj čez 50 % zadolženi v deležu BDP.</p>
            </sp>
            <sp xml:id="SDZ7-Redna-36-2017-12-13.sp177">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Žan Mahnič, pripravita naj se gospoda Jože Tanko in dr. Mitja
               Horvat.</p>
            </sp>
            <sp xml:id="SDZ7-Redna-36-2017-12-13.sp178">

               <speaker>ŽAN MAHNIČ (PS SDS):</speaker>

               <p>Hvala za besedo, gospod predsednik. Gospod državni sekretar, kolegice in kolegi!</p>
               <p>Včeraj smo predvsem na družbenih omrežjih slišali veliko očitkov s strani Poslanske
               skupine Levica, slikali so namreč klopi Slovenske demokratske stranke in dejali, da
               ni nikogar v Državnem zboru, ko se obravnava problematika minimalne plače. Mogoče bo
               Slovenija 3 usmerila kamero tja čez, da državljanke in državljani vidijo, kako so v
               času, ko se obravnava predlog Slovenske demokratske stranke za znižanje DDV, ki bi ga
               občutili vsi državljani, ne samo tisti z minimalnimi plačami – za katere se tudi v
               SDS strinjamo, da jih je treba dvigniti na dostojno raven, ravno zaradi tega nismo
               glasovali proti predlogu Levice včeraj – ko ne gre za njihov predlog, njihovi stoli
               prazni, kako gredo prej domov. Seveda, kadar ne gre za njihov predlog, ko gre za
               predlog SDS, ki bi pa imel pozitiven učinek na denarnice vseh državljank in
               državljanov, ne sodelujejo v razpravi.</p>
               <p>Če grem konkretno k predlogu. Pretekli mesec smo obravnavali proračun Republike
               Slovenije za prihodnji dve leti, spremembe za 2018 in pa predlog za 2019. Glavni
               očitek Slovenske demokratske stranke obema predlogoma proračunov za obe leti je bil
               ravno ta, da pozitivne učinke gospodarske rasti in posledično več denarja v državnem
               proračunu na prihodkovni ravni, malo manj kot 10 milijard evrov, naše državljanke in
               državljani premalo občutijo v svojih denarnicah. Ker v Slovenski demokratski stranki
               nismo tisti, ki bi samo govorili, ker za razliko od ostalih strank nekako sledimo
               motu predsednika Vlade, da ne jamramo, ampak iščemo rešitve, mi gremo korak dlje, ne
               samo da jih iščemo, mi jih tudi najdemo in jih v parlamentu predlagamo, smo
               predlagali zakon o spremembah in dopolnitvah Zakona o davku na dodano vrednost.
               Velikokrat je bilo že omenjeno zvišanje DDV v času vlade Alenke Bratušek. Tukaj se
               strinjam z gospodom Möderndorferjem, da bi bilo zanimivo slišati tudi stališče danes
               poslanke, takrat predsednice vlade gospe Alenke Bratušek, ki je zatrjevala, kako je
               ukrep začasen, da je treba ta ukrep izvesti zaradi finančno gospodarske krize.
               Dejansko smo danes priča temu, da ravno tisti ukrepi, ki so začasni, postanejo potem
               trajni in najdlje zdržijo.</p>
               <p>Ravno zaradi tega, ker smo videli, kakšen je proračun, ker je po našem mnenju dovolj
               financ na prihodkovni strani, predlagamo ta zakon, ki bi pripeljal do tega, da bi se
               DDV obračunaval in plačeval po splošni stopnji 20 %. To se pravi, z današnjih 22
               predlagamo, da gre nazaj na predkrizno raven, to je 20 %, in je enaka za dobavo blaga
               in storitev. Prav tako predlagamo, da damo davek, ki je tudi bil v času vlade Alenke
               Bratušek z izgovorom oziroma obrazložitvijo, da je začasen, zvišan z 8,5 % na 9,5,
               nazaj na 8 in pol. Poleg tega pa predlagamo še dodatno stopnjo, petodstotno, ki bi
               bila za nekatere najbolj nujne potrebščine. Kot je iz tabele razvidno, ne bi bili
               edini, tudi nekatere druge države to stvar poznajo. Nižja stopnja DDV je za otroška
               oblačila in obutev, za šolske potrebščine oziroma gasilsko opremo in se začne
               uporabljati prvi dan v mesecu, ki sledi mesecu, v katerem se uvrstijo v prilogo iz
               tega zakona. Še prej pa mora seveda Vlada Republike Slovenije to predlagati Svetu
               Evropske unije. Skratka, za dodatno stopnjo predlagamo na eni strani družine – vemo,
               da otroška oblačila in obutev in šolske potrebščine prizadenejo predvsem tiste, lahko
               rečemo, z majhnimi šoloobveznimi otroki – in pa na eni strani gasilce.</p>
               <p>Če pogledamo najprej mlade družine. Veliko smo v tem parlamentu že govorili o
               problemih, ki so povezani z demografijo, s pozitivno družinsko politiko. Veliko je že
               bilo v tem državnem zboru predlogov, žal samo s strani SDS in Nove Slovenije, ki so
               podobni temu, ki nekako približujejo to demografsko sliko bolj v tisto pozitivno smer
               kot pa v negativno. Seveda se da demografijo reševati na več načinov, vendar pa je,
               da omogočimo mladim, da se bodo odločali za družino, potrebno, da se jim najprej to
               pozna v denarnicah, kajti vsaka stvar stane. Zaradi tega smo v Slovenski demokratski
               stranki pred dvema letoma že predlagali reševanje stanovanjskega problema. Od takrat
               se ni spremenilo nič, mi imamo še vedno približno 400 stanovanj, ki so v državni
               lasti, praznih. Takrat smo predlagali, da bi se ta stanovanja prenesla na
               Stanovanjski sklad, ta pa bi jih dal mladim in mladim družinam pod 35 let starosti v
               najem za obdobje 5 let po neprofitnih najemninah, po teh 5 letih pa bi imeli tudi
               možnost odkupa tega stanovanja po neprofitni ceni, pri čemer bi se jim vse v teh 5
               letih do takrat plačane najemnine štele v odkupno ceno.</p>
               <p>Potem smo imeli tudi različne predloge s strani desne opozicije, kot temu nekateri
               radi rečete, sam nimam nobene težave s tem, tudi za dodatne ugodnosti, kar se tiče
               vrtcev. Pri tem naj spomnim, da je bila ravno v letih od 2004 do 2008, ko ste rekli,
               kako smo pregrevali gospodarstvo, s tem ko je vlada, ne bomo rekli, ustvarjala nova
               delovna mesta in pregrevala gospodarstvo, ampak ustvarjala takšne pogoje, da je
               gospodarstvo lahko normalno pozitivno funkcioniralo. Iz tega naslova smo dobili več
               denarja na prihodkovno stran proračuna in zaradi tega je bilo tudi možno uvesti
               ukrep, da je država omogočila vsakemu drugemu in nadaljnjim otrokom zastonj
               vrtec.</p>
               <p>Skratka, ukrepi, ki imajo pozitiven vpliv na demografsko sliko, tukaj sta vedno dve
               možnosti, verjetno še kakšna več, ampak mi ne zagovarjamo reševanja demografije z
               uvažanjem migrantov z Bližnjega vzhoda in pa severa Afrike, ampak z ukrepi, kakršen
               je tudi ta, da se po dodatno znižani stopnji, to je 5-odstotni za DDV, obdavčijo
               otroška oblačila, obutev, šolske potrebščine in tako naprej. Če bomo s takimi
               predlogi prišli naproti mladim, se bodo zagotovo tudi odločali za otroke. S tem bomo
               dobili državljane, ki bodo prispevali v proračun, ki bodo, s tem ko bodo seveda
               zaposleni, tudi plačevali v pokojninsko, zdravstveno, vse druge blagajne. S tem,
               lahko rečem, ubijemo več muh na en mah, s pozitivno demografijo, kar pa je seveda
               problem Evrope. Evrope, ki se stara, kljub temu da smo v Sloveniji še pod povprečjem
               Evropske unije, kar se tiče povprečne starosti, če pa pogledamo samo sever Afrike, od
               koder ljudje bežijo s trebuhom za kruhom s takšnimi in drugačnimi razlogi v Evropo,
               daleč daleč zadaj. Povprečna starost, ki je čez 40 let, nam zagotovo ne more biti v
               ponos. Zagotovo lahko s takšnimi ukrepi pripomoremo tudi k temu, da se izboljša
               demografska slika, kajti vsak pa danes, po eni strani odgovorno, po eni strani pa žal
               vse gleda skozi finance. Če mu finance ne omogočajo, da si ustvari lastno družino, za
               kar vemo, da je predpogoj, prvič, da imaš službo, drugič, da imaš takšno službo, ki
               ti omogoča neko lastno stanovanje, če drugega ne, če imaš dovolj veliko hišo – v
               bivši državi se je gradilo hiše, ki bodo namenjene dvema, mogoče celo trem
               generacijam, da si lahko nekako urediš vsaj eno nadstropje hiše svojih staršev – če
               ni ekonomske računice tukaj, potem žal ne bomo prispevali k pozitivni demografski
               sliki. Ravno zaradi tega otroško obutev, oblačila in pa šolsko opremo dajemo na še to
               dodatno znižano stopnjo, to je 5 %.</p>
               <p>Na drugi strani pa v Državnem zboru, posebej v teh dneh je to tudi zelo aktualno, ko
               gledamo predsednika Vlade, kako je šel na teren – jaz nimam nič proti temu, prav je,
               da je šel – in se je seznanil s situacijo, kakšno je stanje na terenu zaradi poplav.
               Ne samo poplave, tudi drugih naravnih nesreč smo imeli dovolj, lahko rečem preveč v
               tem mandatu. Spomnite se žledu leta 2014, čeprav ta spada še pod prejšnji mandat, ker
               je bilo to februarja 2014, kmalu po zaprisegi vlade smo se srečali s katastrofalnimi
               poplavami in tako naprej. Kaj je skupno vsem poplavam? Poplave na eni strani, tisti,
               ki rešujejo stanje, na drugi strani, to so gasilke in gasilci. Prostovoljna gasilska
               društva, ki ravno v tem času, ko se mi tukaj pogovarjamo, ko smo se pogovarjali
               včeraj, predvčerajšnjim, požrtvovalno žrtvujejo svoj prosti čas, svoje znanje,
               veščine, moč za to, da pomagajo državljankam in državljanom. In če nimam nič proti
               temu in tudi podpiram, da si gre predsednik Vlade pogledat stanje na terenu, pa bi
               močno podprl predsednika Vlade tudi takrat, ko smo obravnavali amandmaje k proračunu
               za leto 2018 in leto 2019, ko smo v Slovenski demokratski stranki predlagali, da
               Vlada na postavki pod Ministrstvom za obrambo, na podpostavki Zaščita in reševanje
               vsako leto nameni dodatna 2 milijona evrov za gasilce, za opremo, za prostovoljno
               gasilstvo.</p>
               <p>Pretekli teden smo v Gorenji vasi postavili temeljni kamen za gradnjo novega
               gasilskega doma. Povabil sem predsednika Uprave za zaščito in reševanje gospoda Darka
               Buta, da si je to ogledal. Takrat je na tem sestanku z gorenjevaškimi gasilci dejal,
               da bi mu prišlo še kako prav, če bi bil sprejet tisti amandma Slovenske demokratske
               stranke – 39 glasov je bilo proti, 36 za, za 4 nam je zmanjkalo – ki bi prinesel
               dodatna 2 milijona evrov na postavki za gasilsko opremo. Žal seveda URSZR ne more
               financirati zidov, gradnje novih gasilskih domov, vendar pa je oprema tista osebna
               zaščita gasilca, ki danes stane nekje med tisoč 700 in 2 tisoč 200 evrov. Izračunajte
               si, za 2 milijona evrov več vsako leto, koliko več te opreme bi se lahko kupilo, kar
               pa bi pomagalo v tej smeri, da bi bili gasilke in gasilci bolje opremljeni, predvsem
               pa sami bolje zaščiteni, ko hitijo na takšne in drugačne intervencije v pomoč
               državljankam in državljanom. Ker niti tista 2 amandmaja nista bila sprejeta, vemo pa,
               da je gasilstvo v Sloveniji na visoki ravni, kar se tiče organiziranosti,
               profesionalnosti, znanja, predvsem pa, kar se tiče opreme, bi vso gasilsko opremo, ki
               jo gasilci kupujejo, kupovali še po dodatno znižani davčni stopnji, to je 5 % po
               našem predlogu. S tem bi ne samo hodili po terenu, se zahvaljevali gasilcem, civilni
               zaščiti, ki danes požrtvovalno odpravljajo posledice zadnje naravne ujme, ampak bi
               jim tudi tukaj na političen, posledično tudi na nek fiskalen ekonomski način
               pokazali, da jih podpiramo. Ko bodo šli naslednjič kupovat čelade, ko bodo šli
               kupovat škornje, obleke ali pa gasilski avto, da bodo plačali nižji DDV. Vsaj tukaj
               bi si želel oziroma sem pričakoval na nek način vašo podporo. Me pa zanima glede na
               to, da dejavnost gasilstva spada bolj pod Ministrstvo za obrambo, na nek način bi
               bilo dobro slišati, kakšnega mnenja je ministrica za obrambo.</p>
               <p>Večkrat je bilo slišati, da so to neki populistični, popularni ukrepi, ki so priročni
               pred volitvami. Da temu ni tako, priča dejstvo, da smo mi to vložili, potem ko smo
               videli, kakšen je proračun, ki ga predlaga Vlada Republike Slovenije. Če bi mi
               vedeli, da je proračun tak, da si država glede na finančno sliko proračuna ne bi
               mogla privoščiti teh dodatnih milijonov, potem zagotovo te stvari ne bi predlagali.
               Mislim, da smo v Slovenski demokratski stranki večkrat s svojimi predlogi, predvsem
               pa v letih 2012 in 2013, dokazali, da smo odgovorni do javnih financ – ko smo bili,
               kljub temu da se je vedelo, kako bodo ljudje sprejeli ukrepe, ne v dobro stranke,
               ampak v dobro države, primorani sprejeti Zujf. Tisti, ki ste ga takrat najbolj
               kritizirali, tukaj lahko izvzamem SMC, govorim predvsem SD in Desusu, tudi gospe
               Bratušek, ki je danes žal ni tukaj, tisti, ki ste takrat, potem ko je prišla vlada
               Alenke Bratušek, sprejemali še dodatne zaostrovalne ukrepe na fiskalnem področju, to
               se pravi zviševali splošno stopnjo DDV z 20 na 22 in pa znižano z 8,5 na 9,5,
               kritizirali drugo vlado Janeza Janše, kako se zaostruje in seveda krči odhodkovna
               stran proračuna, ste ravno te ukrepe še nekajkrat potem podaljšali. Če bi bil Zujf
               res tako slab, bi ga zagotovo takoj odpravili, ampak si seveda niste želeli, da bi
               praktično kolapsiral celoten proračun.</p>
               <p>Pa vendarle v zadnjem letu, dveh letih – mi smo, mislim da, leta 2016, konec 2015
               predlagali, da se odpravi eden od ukrepov, ki jih je prinesel Zakon za uravnoteženje
               javnih financ, to je takrat, ko se je črtalo dopolnilno zdravstveno zavarovanje za
               veteranke in veterane vojne za Slovenijo, takrat ste rekli, ne bomo tega podprli, ker
               kakor so naši podatki, bo kmalu 2,5-odstotna gospodarska rast in bodo nekateri ukrepi
               tako ali tako nehali veljati, skratka, zadeva se bo potem povrnila v prejšnje stanje.
               In ravno zaradi tega, ker je bila gospodarska rast 2,5-odstotna in ker bo po
               napovedih Umarja – glede na to, da ste se znebili Vasleta, verjamem, da boste
               postavili kakšnega bolj socialističnega direktorja – šla v tej smeri, da bo
               gospodarsko rast prikazal še višjo, potem bi bilo edino smotrno in logično, da
               sprostite tudi nekatere druge ukrepe, ki so bili ravno tako sprejeti pod pretvezo, da
               so to začasni ukrepi in da jih boste sprostili takrat, ko bo 2,5-odstotna ali več
               gospodarska rast, da ne govorim o tem, da je prvič po letu 2007 napovedan tudi
               surplus v državnem proračunu za leto 2018. Z vaše strani seveda ni bilo nobenih
               predlogov, ni bilo nobene akcije, če rečem po domače, tako kot pri 2. točki, ki smo
               jo danes obravnavali glede Uberja. Ko ste lansko leto rekli, da bo predlog
               pripravljen jeseni, pa po letu in dveh mesecih ni nič, smo mi pripravili predlog in
               zopet seveda predlog ni dovolj dodelan, ni primeren, ni nadzora. Tukaj pa mislim, da
               se je zgodilo prvič, da Vlada a priori niti ne nasprotuje temu predlogu, ker bi pač
               nasprotovala, ampak zaradi finančnih okvirov. Mislim pa, da bi se vseeno dalo najti
               te finance, če bi se želelo.</p>
               <p>Ko se v državnem proračunu brez problema 120 milijonov evrov nameni za ilegalne
               migrante, ko ste 360 milijonov evrov brez problema pripravljeni nameniti za to, da
               boste Novo Ljubljansko banko obdržali v državni lasti – tudi če je prej gospa Šergan
               rekla, da bo teh 360 milijonov evrov plačala Nova Ljubljanska banka, je to še vedno
               državna banka, potem bi verjetno bila potrebna še kakšna dokapitalizacija, ampak
               verjetno nekdo računa, da bo mogoče začel biznisirati preko te banke ponovno s
               kakšnim Iranom, glede na to, kakšna je zdaj situacija med Zahodom in Islamsko
               republiko Iran – če brez problema namenite 300 milijonov evrov za 8 tisoč dodatno
               zaposlenih v javnem sektorju, gospe in gospodje, to je 800 milijonov evrov. To je,
               grobo rečeno, ena vrednost Telekoma Slovenije, ki ste ga zaradi takšnih in drugačnih
               interesov vaših oziroma niti ne vaših, predvsem tistih, ki so to vlado postavili iz
               žepov, pripravljeni obdržati, da se zadeva ne proda. In če brez problema skozi okno
               vržete 800 milijonov evrov, potem me nihče ne bo prepričal, da ne morete najti
               denarja, ki je kot finančne posledice zaveden v tem zakonu in ki bi imel predvsem
               pozitiven vpliv na denarnice naših državljank in državljanov.</p>
               <p>Kolegica Marjana Kotnik Poropat je prej govorila, da pa bi za nekatere predloge tukaj
               lahko dali 0 %, da se sploh ne bi plačevalo davka. Seveda to tako ne gre, ampak 0 je
               blizu dvema kepicama sladoleda, ki ju je Desus v tem mandatu izpogojeval upokojenkam
               in upokojencem. S tem ukrepom, gospe in gospodje iz Desusa, predvsem gospa Marija, ki
               sedi tukaj in posluša, bi več kot dve kepici sladoleda dali upokojenkam in
               upokojencem. Govorili ste, kako ste usklajevali pokojnine, kako ste dvignili
               pokojnine, zdaj ste celo predlagali zakon, ki bo imel, mislim da, težo, kolikor ste
               zapisali, v naslednjih 3, 4 letih dodatno milijardo evrov. Dajte podpreti naš zakon.
               Ta zakon bo imel pozitiven finančni učinek na vse državljanke in državljane, tiste z
               minimalno plačo, tiste v javnem sektorju, za katere se sedaj sindikati pogajajo in
               želijo dvig enega ali dveh plačnih razredov in odpravo ostalih anomalij, imel pa bo
               pozitiven učinek tudi na upokojence. Če sprejmemo ta zakon, da znižamo DDV, da
               uvedemo še dodatno znižano stopnjo na 5 %, verjemite mi, gospe in gospodje, kolegice
               in kolegi iz Desusa, sem prepričan, da bi ob vsakodnevnih nakupih, tudi takrat, ko
               imata recimo Spar in Mercator dodatne popuste za upokojence, verjetno ne dve kepici
               sladoleda, ampak vsaj dve kepici vsak dan privarčevali našim upokojenkam in
               upokojencem. Saj ni vse v dvigu pokojnin. Ta zakon je tak zakon, ki bi znižal
               življenjske stroške, ki bi znižal tiste dobrine, ki jih tudi upokojenke in upokojenci
               potrebujejo za vsakdanje življenje in za katere danes plačujejo več, kot bi
               plačevali, če bi bil ta naš zakon sprejet. Mislim, da je do jutrišnjega glasovanja še
               dovolj časa za razmislek, pogovorite se o tem in vsaj z vaše strani pričakujem
               podporo.</p>
               <p>Na drugi strani bi lahko to uporabili tudi kot argument, ko se pogajate s sindikati.
               Če znižamo življenjske stroške, če znižamo vsakdanje stroške državljankam in
               državljanom ne glede na to, kdo to so – seveda, strinjam se s tem, kar je dejala
               gospa Šergan – če splošno znižamo neko stopnjo, bo tistim, ki imajo več, več ostalo,
               to je seveda logično. Ampak tako obdavčitev imamo, o taki smo se strinjali in jaz
               mislim, da je taka obdavčitev poštena. Res ne vidim razloga, večkrat se je že
               dokazalo, da če je volja, je pot, če se želi, se denar lahko najde. Tilna poznamo še
               iz poslanskih klopi, vemo, da je sposoben, in prepričan sem, da je sposoben najti
               tudi te milijone v proračunu, kljub temu da je dejal, če sem ga prav razumel, če
               parafraziram, da so poslanske klopi kot tribuna, Vlada pa je kot parket na
               košarkarskem igrišču.</p>
               <p>Skratka, jaz bom ta zakon podprl. Verjamem, da ga boste podprli vsi tisti, ki ste
               dobronamerni, ki želite, da to gospodarsko rast, ki jo imamo trenutno, občutijo tudi
               naši državljanke in državljani in da končno nekaj storimo ne samo za dve kepici
               sladoleda za upokojenke, upokojence, ampak da jim damo kakšno banjo sladoleda,
               znižamo davčno stopnjo, po kateri plačujejo banjo sladoleda, ne samo njim, še komu
               drugemu, in seveda, da začnemo tudi s pozitivnimi ukrepi reševati nekatere ključne
               izzive, nekatere ključne probleme te družbe. Kot sem že prej dejal, demografsko
               sliko, v teh dneh predvsem varnost, zaščita in reševanje, se pravi gasilce, in pa vse
               druge stvari, ki jih predlagamo v tem zakonu. Mislim, da je čas ugoden, parlament
               prihaja v zadnjih 6 mesecev, ko bo bolj mrtvi tek. Jaz sem prvi mandat poslanec,
               ampak ko sem šel nekako za nazaj gledat, so ravno v teh zadnjih 6 mesecih tudi včasih
               poslanke in poslanci spravili kakšen zakon skozi ne glede nato, da Vlada a priori
               tega ni podpirala oziroma da je nekako v mnenju napisala, da tega ne podpira. Pa
               vendarle, kljub temu da smo mi predlagatelj, je to lahko nek skupen projekt poslank
               in poslancev, da bodo naše državljanke in državljani imeli nekaj od te gospodarske
               rasti. Hvala lepa.</p>
            </sp>
            <sp xml:id="SDZ7-Redna-36-2017-12-13.sp179">

               <speaker>PODPREDSEDNIK MATJAŽ NEMEC:</speaker>

               <p>Preden dam besedo gospodu Tanku je besedo je želel še minister na… Se opravičujem,
               državni sekretar na Ministrstvu za finance gospod Tilen Božič.</p>
               <p>Izvolite, imate besedo. Mogoče pa naslednji mandat ...</p>
            </sp>
            <sp xml:id="SDZ7-Redna-36-2017-12-13.sp180">

               <speaker>TILEN BOŽIČ:</speaker>

               <p>Naj vam povem, da se nam bo ministrica pridružila pri naslednji točki, ki jo imate na
               dnevnem redu. Toliko o tem.</p>
               <p>Samo na kratko dva odziva. Prej je bilo rečeno »relacija parket – tribuna«, to ni
               bilo mišljeno za razmerje Državni zbor – Vlada, ampak se je nanašalo na točno
               določeno izjavo, ki je šla v tej smeri, da ni potrebnih nobenih naporov, da se pobere
               DDV, ker naj bi na nek način sam letel v blagajno. Niti približno si ne bi privoščil
               take opazke za to spoštovano hišo, če ne drugega, sem v tej hiši danes gost. Druga
               reč, ki bi jo izpostavil, omenjeno je bilo tudi, nekako mi je bilo laskano, da imam
               določene sposobnosti, ampak vseeno moram izpostaviti, da bi bilo s 550 milijoni manj
               v državni blagajni iskanje in razporejanje sredstev še bistveno težje. Ta sredstva bi
               bilo treba nekje, se pravi na odhodkovni strani, znižati, mimogrede bi se to zgodilo,
               ne vem, morda tudi na področju gasilcev in tako naprej. Se pravi, ta sredstva bi bilo
               treba nekje najti in verjetno jim več pomeni, da sredstva dobijo, kot pa da bi morda
               ostali brez sredstev in potem prihranili tisto nekaj malega na DDV. Vseeno bi
               povedal, da je 450 milijonov evrov, kolikor je ocenjen učinek, gromozanski učinek na
               javne finance, in to brez posledic, se pravi brez rezanja na odhodkovni strani tudi
               na zelo bolečih področjih ali pa tam, kjer bi si želeli videti še bistveno več
               sredstev, pač ne bi šlo.</p>
               <p>Še enkrat bom ponovil, ker se ves čas to ponavlja, o teh 360 milijonih evrov in NLB.
               Takrat, kar se je tudi vrtelo po medijih, je bilo, da bi NLB zaradi tega, ker je
               takrat šlo za državno pomoč, 360 milijonov evrov nakazal v državni proračun Republike
               Slovenije, ne Slovenija Evropski komisiji, ne NLB Evropski komisiji in tako naprej.
               Še enkrat ponavljam, tudi po poročanju medijev je šlo v tej smeri, da bi 360
               milijonov NLB nakazal v proračun Republike Slovenije. To bo verjetno treba še
               nekajkrat ponoviti glede na to, da se večkrat ta podatek sprevrača in zlorablja.
               Hvala.</p>
            </sp>
            <sp xml:id="SDZ7-Redna-36-2017-12-13.sp181">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospod Jože Tanko, pripravi naj se dr. Mitja Horvat.</p>
               <p>Gospod Tanko, izvolite.</p>
            </sp>
            <sp xml:id="SDZ7-Redna-36-2017-12-13.sp182">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>Sem eden izmed poslancev tiste zlate generacije 2004–2008, ki smo tudi v tem mandatu,
               in doživljal sem tisti razcvet, se pravi gospodarsko rast, ki je bila takrat, in tudi
               to danes, obe. Navdušen sem bil takrat, navdušen sem zdaj. Ampak v čem je razlika?
               Tedanja vlada, takrat je bil predsednik vlade gospod Janša, finančni minister dr.
               Bajuk, si je pač zastavila za cilj, da se s finančnim prilivom, ki se je takrat
               zgodil in se je dogajal zaradi dodatnih virov, razbremeni tako prebivalstvo kot
               gospodarstvo. Takrat je šlo za izpeljavo davčne reforme, ki je prinesla približno 600
               milijonov mark za ugodnosti prebivalcem skozi davčni dohodninski sistem in približno
               600 milijonov gospodarstvu skozi različne druge ukrepe, med njimi tudi znižanje davka
               od dobička in pa tudi z uvedbo, ne vem, dodatnih davčnih olajšav za investicije in
               tako naprej. Skratka, bilo je narejenega veliko z milijardo 200 tisoč mark. Takrat
               smo bili država, ki je imela eno najvišjih gospodarskih rasti v Evropi, zraven so
               bile tudi druge države z visoko gospodarsko rastjo kot recimo Poljska, Češka,
               Slovaška,baltske države. Ampak po tem času se je zgodila sprememba vlade, države
               vzhodne Evrope so obdržale visoko gospodarsko rast, Slovenija je pa doživela visoko
               gospodarsko depresijo, najvišjo v Evropi. Sprememba političnega kurza, sprejemanje
               napačnih ukrepov je povzročilo diametralno nasprotno situacijo med državami nekdanje
               vzhodne Evrope in Slovenijo. In zato so Poljaki, ki so sprejemali prave ukrepe, so
               Čehi, ki so sprejemali prave ukrepe, so Slovaki, ki so sprejemali prave ukrepe, Čehi
               pred nami, drugi pa čisto blizu nas, pa so bili takrat na tretjini ali pa morda
               polovici standarda, ki ga je imela Slovenija. Zdaj so Čehi boljši od nas po
               standardu.</p>
               <p>Vmes se je zgodila neka strukturna sprememba, nismo imeli več tako imenovane desne
               vlade ali pa desnosredinske vlade, smo dobili levo vlado, ampak glede na to, kar zdaj
               govorim primerjalno, je bila to dejansko res leva vlada, ker je zapravila ogromne
               potenciale, ki jih je imela Slovenija, in smo izgubili vse primerjalne prednosti z
               ostalimi državami. Pri nas smo takrat poslušali stalne govore o tem, kako se pregreva
               gospodarstvo, na Češkem, Poljskem, Slovaškem, v baltskih državah se je še naprej
               pregrevalo gospodarstvo, zato so tam, kjer so, zato so nas ujeli. Mi smo degradirali
               in izgubili vse te dobre stvari in tako naprej. Zdaj smo v podobni situaciji, spet
               smo med državami, ki imajo najvišjo gospodarsko rast, spet imamo smolo, ker imamo
               vlado, ki je popolnoma identična vladi Boruta Pahorja. Namesto da bi sprejemala
               ukrepe, da bi se zadeva sprostila, olajšala, da bi zadeve tekle naprej, se ponovno
               srečujemo z ukrepi ali pa neukrepi, ki ne pomenijo nič, ki pomenijo čisto stagnacijo.
               Ne prinesejo nič ljudem, ne prinesejo nič gospodarstvu. Nič. Prej nasprotno, ukrepi,
               ki se sprejemajo, pomenijo pravzaprav blokado gospodarske aktivnosti, pomenijo, bom
               rekel, ohranjanje težav prebivalstva.</p>
               <p>Razlika med nami in to vlado ali pa prejšnjimi levimi vladami je tudi v tem, da smo
               mi stavili na ljudi, vi pa na državo. Se pravi, mi smo pustili, da so ljudje dobili
               denar skozi nižje davke, da so sami razpolagali z njim in investirali tam, kjer je
               bilo njim prav in za kar se jim je zdelo smiselno, in kupovali tisto, kar so ocenili,
               da potrebujejo. V tem delu smo pa v tem času, v tej vladi spet v situaciji, ko bi
               vsemogočna država spet vse rada sama po svoje prerazporejala, nizke plače pa visoke
               socialne podpore. To se pravi, namesto da bi ljudje sami zaživeli in delali, jih
               pošiljamo pred razne urade in okenca in krepimo birokracijo. Še neka temeljna razlika
               je, to ni nobena skrivnost. Takrat je bila nizka brezposelnost, zato ker je
               gospodarstvo dobro delalo. Zdaj se hvalite s padanjem brezposelnosti, zato ker se
               uprava krepi. Saj v gospodarstvu ni toliko novih zaposlitev. Jih ni toliko. Jih je pa
               zelo veliko v upravi, 8 tisoč. 8 tisoč novih zaposlitev, če je povprečna bruto plača,
               bruto strošek delovnega mesta v upravi 30 tisoč evrov, je to 240 milijonov na leto
               fiksnega stroška, najmanj. Ampak ker zaposlujete visoko izobražen, sociološko
               izobražen kader s fakultetami, je delovno mesto najbrž nekoliko dražje kot 30 tisoč
               evrov. Skoraj zagotovo.</p>
               <p>Ko ste sprejemali proračun, mi ga nismo podpirali, ste dobili na mizo tudi mnenje
               Fiskalnega sveta – drži? Tam so zapisali ti strokovnjaki, ki smo jih imenovali v
               Fiskalni svet, da država ne sledi zavezam iz strukturnega primanjkljaja. Kaj ste
               storili? Nič. Šli ste mimo mnenja Fiskalnega sveta, kot da ga ni. Kot da ga ni. Zdaj
               se pa nekateri poslanci tu sprašujejo, če bi lahko mi sploh bili tisti, ki lahko
               karkoli predlagamo, kakšen tak zakon, ki ima davčne učinke. Vi ste tisti, ki kršite
               fiskalni pakt, zato ker zaposlujete v javnem sektorju in ne zmanjšujete javnih
               stroškov in tam ohranjate ali vzdržujete tudi to neskladje, nam pa očitate o tem, če
               lahko sploh predlagamo kakšen zakon s področja davkov. Ga bomo. Tudi moralno pravico
               imamo, ker smo to naredili tudi takrat, ko smo mi imeli takšno gospodarsko situacijo.
               Tudi takrat smo to naredili in uspešno izvedli in država ni bankrotirala zaradi tega.
               Nobenih takih strahov, o katerih govori državni sekretar, ni bilo na vidiku. Se pač
               zadeva nekako uredi. Vendar če ti zaposliš ogromno ljudi v javni sektor in zato
               potrebuješ veliko davkov, da to servisiraš, in vsakič, ko zaposliš tisoč, potrebuješ
               še za tisoč več, potem je ta strah celo na nek način upravičen. Če bi pa sistem
               funkcioniral drugače, če bi bil koncept dela in razbremenjevanje Urada za delo
               izvedeno drugače, preko ukrepov pomoči gospodarstvu s takimi ukrepi, da lahko
               gospodarstvo samo deluje, potem bi to teklo drugače.</p>
               <p>Gospod državni sekretar govori o nekih 500 milijonih s 1. 1. 2018. Ne drži. Mi smo
               dejansko predlagali 3 stopnje, s tem da najnižja, tista najbolj znižana davčna
               stopnja velja šele od takrat, ko se bo vaša vlada spogajala z Evropsko komisijo o
               drugi nižji davčni stopnji. To je naloga za Vlado, mandat Vladi, da gre v postopek na
               Evropsko komisijo in se začne pogajati o drugi znižani davčni stopnji. Če kaj, bi od
               racionalne vlade pričakoval, da to spelje in to stori. To je nekaj, kar bi bilo
               najbolj običajno, da bi se Vlada potrudila, šla v akcijo in se borila, zato da bi se
               tisto, kar je bilo morda takrat v neki situaciji izpogajano, izboljšalo. Druge države
               so se izpogajale že v predpristopnih pogajanjih za koncesije, za ureditve, ki
               veljajo, in imajo tudi drugo nižjo davčno stopnjo.</p>
               <p>Tudi so vam kolegi že pojasnili, da se s tem, ko bi znižali DDV, začne hitreje vrteti
               tudi osebna potrošnja. Ljudje bi torej kupovali več raznih izdelkov, povečala bi se
               nabava v gospodarstvu, tako na kmetijskem področju kot na področju drugih potrošnih
               dobrin. Za 300 milijonov, če ste tako izračunali, bi se zavrtelo nekje drugje. Nekaj
               bi šlo morda v varčevanje, ampak večji del tega bi šel v potrošnjo. In v marsikaterem
               delu bi s temi ukrepi znižanja stopnje DDV razbremenili Karitas in razbremenili tudi
               Rdeči križ in zmanjšali pritisk na tiste pakete in najbrž tudi omogočili tistim, ki
               živijo pod pragom revščine, da bi se lažje prebijali iz meseca v mesec. To je smisel
               nižjih davčnih stopenj. Na nek način tudi razumem vse tiste očitke, ki ste jih
               nekateri izrekli, da gre za ideološko vprašanje. Gre. Najbrž gre za ideološko
               vprašanje pri sistemu davkov. Smo stranke, ki želimo, da ljudje živijo dobro, in ste
               stranke, ki želite, da država živi dobro. Predvsem globoka država. Vse to, kar se
               velikega zbere preko dohodninskih davkov, DDV in tudi še drugih davkov, je problem,
               da se razporeja zelo neracionalno potem v druge sfere, nad katerimi pa ni nadzora.
               Zlahka ste zagotovili, ne vem, 130 milijonov, 124 milijonov za pokrivanje izgub v
               zdravstvu. Zlahka. Ni problema. Brez zavez. Tisti, ki so naredili izgube, bodo
               sanatorji z državnim denarjem. Nagrajeni bodo, ker bodo pravilno razporedilidržavni
               denar po teh fondih. Celo nagrajeni, ker imate tako pripravljene te stvari.</p>
               <p>Težko razumem, da na tak način poskušate diskreditirati predlog, ki je pred nami.
               Predlog je dober, predlog je učinkovit, predlog zadene vsako družino, vsaki družini
               olajša življenje, seveda pa najbolj tisti, ki se najtežje prebija skozi mesec.
               Najbolj pa tisti, ki najtežje živi. Tistim, ki so v najvišjem dohodninskem razredu,
               najbrž to znižanje DDV na nek način niti ne pomeni veliko. Tistim, ki padejo v
               spodnje dohodninske razrede, to pa so predvsem zaposleni v firmah, samozaposleni in
               velik del upokojencev, pa to veliko pomeni. Bistveno več kot katerikoli ukrep recimo
               na področju popravka pokojnine, ki ste jih do sedaj izvedli. Bistveno več. Ker fiksni
               del, ki ga potrebuje recimo štiričlanska družina za prehrano, je približno 400 evrov
               na mesec. Znižani davki pomenijo mesečno bistveno več kot povišanje za 0,1 ali pa 1,2
               % pokojnine. Bistveno več za te ljudi. Ne razumem, zakaj takega ukrepa in takega
               pristopa ne bi omogočili.</p>
               <p>Mislim, da je tudi eno temeljno neskladje med tistim, kar govorite in kar delate.
               Visoki davki ne morejo govoriti o uspešni državi. Uspešna država je tista, ki lahko
               učinkovito preživi z majhnimi davki. To je učinkovita država. To je dobra država. Tam
               se ve, da stvari funkcionirajo tako, kot morajo funkcionirati, da tisto, kar se preko
               teh obveznih dajatev zbere, doseže svoj namen za gospodarski segment, družinski
               segment, načrtovanje drugih politik in tako naprej. Ker pa imamo velike davke, ker
               veliko vplačujemo državi, kljub temu da prihajajo preko gospodarske rasti bistveno
               višji prihodki v državni proračun, je pa nekaj narobe tukaj. Potem ne gre za
               racionalno državo, gre za to, da se enostavno tam neki sklopi ljudi ukvarjajo s tem,
               kako te viške, ki pridejo v proračun, prerazporejati, da odtekajo na razne take in
               drugačne načine. To je najbrž temeljni smisel tega, da se na tem področju ne da nič
               narediti.</p>
               <p>Glede na to, da naj bi bila gospodarska rast precej visoka oziroma najvišja v Evropi,
               je tudi neobičajno, da ste, kar zadeva področje davkov, naredili v bistvu samo 3
               ukrepe. Najprej vezana knjiga računov, potem uvedba davčnih blagajn in nazadnje
               zacementiranje višjih stopenj DDV. Ali ste še kakšne druge ukrepe sprejeli na
               področju davkov, mislim v smislu poenostavitve življenja ljudi, pocenitve delovanja
               gospodarskih družb, pocenitve življenja in tako naprej? Nič od tega. Od davčne
               reforme ni nič, samo to, kar je sforsiral Židan, to se pravi vezana knjiga računov pa
               uvedba davčnih blagajn, in to za drobnjakarske stvari. Saj tam, kjer gre za velike
               stvari, davčnih blagajn v bistvu ne potrebuješ. Davčna blagajna je za tisto, kar se
               dogaja pri kakšnem malem kmetu, pri kakšnem drobnem trgovcu, pri ne vem kje. To je
               pač bilo tisto, kar se je zgodilo.</p>
               <p>Kar zadeva učinek tega zakona in tisto, kar ste napovedali skozi gospodarsko rast,
               več ali manj ste skozi gospodarsko rast za leto 2018 vse te ukrepe pokrili. Učinek
               tega zakona ste pokrili neposredno z oceno višje gospodarske rasti. V ničemer to ne
               zajeda v oceno višje gospodarske rasti za leto 2018. Vsi ti strahovi, ki jih državni
               sekretar govori tu, nimajo z realnostjo pravzaprav nobene povezave. Ukrepov, kjer
               lahko prihranite znatno višje zneske, imate več kot dovolj. Za migrante ste
               rezervirali 30 milijonov denarja, pokrivate izgube po dolgem in počez, v raznih
               javnih sistemih zaposlujete prekomerno ne glede na potrebe, pokrivate izgube še kje
               drugje in tako naprej. Skratka, tistega, kar naj bi povzročilo težave zaradi
               sprejetja tega zakona, pravzaprav ni. Je pa problem tudi v tem, ker ste zavrnili naše
               predloge, ki smo jih dali ob sprejemanju proračuna, tudi v povezavi z DDV. Nismo
               sicer takrat predlagali tretje davčne stopnje, najnižje davčne stopnje, kot jo sedaj,
               ampak ste zavrnili. In če bi vaša vlada ravnala normalno in racionalno, tako kot je
               vlada v mandatu 2004–2008, bi že zdaj imeli presežek v proračunu. Če ne bi zaposlili
               v tem obdobju 8 tisoč ljudi, bi najbrž že zdaj imeli več ali manj skoraj presežek v
               proračunu, če ne bi trošili denarja za neracionalne zadeve, bi zdaj že imeli denar v
               proračunu. Če kadri ne funkcionirajo na določenih področjih, jih pač zamenjajte,
               ampak vi zamenjujete dobre ljudi.</p>
               <p>Kar zadeva predvsem dodatek, to se pravi dodatno znižano davčno stopnjo, gre predvsem
               za blago in storitve, ki so neizbežne. Pod to dodatno znižano davčno stopnjo je
               napisano nekaj, čemur v bistvu ne more nihče pobegniti. Ne moreš mimo osnovnih
               prehrambnih artiklov, ne moreš mimo vode, ne moreš mimo zdravil in ostalih zadev,
               povezanih z medicino, nemogoče. Ne moreš mimo stanovanja, nemogoče. In ne moreš mimo
               stvari, ki so povezane s stanovanjem, to pa je električna dobava, zemeljski plin,
               daljinsko ogrevanje ali pa kakšno drugo ogrevanje. Ne moreš. To je neizogibno. Ti
               stroški, kar zadeva daljinsko ogrevanje za povprečno stanovanje, znašajo med 80 in
               100, 120 evrov mesečno. Mesečno. Drži? Pa sem malo rekel, za mesto Ljubljana je to
               najbrž malo. Gre torej za stvari, ki so za življenje kogarkoli neizogibne. Mimo teh
               stroškov ne moreš v nobeni fazi življenja. Gre za ključne življenjsko potrebne
               stvari. Če je strošek za ta paket, ki sem ga zdaj povedal, približno 500 evrov ali pa
               500 evrov ali pa 400 evrov na osebo, potem to pomeni znatne prihranke pri ljudeh. DDV
               lahko tudi s stimulacijo drugih stvari nadoknadite na kakšen drug način, velik del bi
               pa sam od sebe skozi rotacijo, mogoče z zamikom od enega do dveh mesecev, prihajal
               nazaj v proračun. Težava bi bila morda en mesec ali dva po tem, ko bi se ta ukrep
               uveljavil, potem pa se začne to vrteti. Tako je bilo tudi v preteklih obdobjih, to
               vam povedo tudi ekonomisti, ki vam lahko razložijo te stvari, to vemo vsi.</p>
               <p>Kar zadeva naš predlog o teh treh davčnih stopnjah, prvič o dveh obveznih, ki sta že
               zdaj znižani, in pa še potem dodatno znižani, mislim, da je izjemno smiseln, je
               racionalen, je potreben in v ničemer ne odstopa od evropske prakse. V ničemer ne
               odstopa od evropske prakse. Vse takšne stvari so si druge države že zdavnaj
               uzakonile, da ne rečem, da imajo mnoge tudi bistveno bolje urejeno dohodninsko
               lestvico. Bistveno bolje, tako kar zadeva razmejitev razredov kot tudi davčne
               stopnje. Kot tudi davčne stopnje. To bo sicer predlog, ki bo obravnavan januarja,
               ampak tudi o tem bo treba takrat kakšno besedo reči. Ne moremo imeti recimo mi na
               področju dohodnine tretje najvišje davčne stopnje po rangu, Avstrija ima pa šele prvo
               tam. To pomeni, da je veliko stvari narejenih tako, da se enostavno samo pobira od
               ljudi, da se jemlje od ljudi in da se potem tisti, ki pridejo na oblast, mastijo gori
               in delijo po dolgem in počez preko raznih uradov, posrednih svetovalnih pisarn, novih
               ad hoc agencij in tako naprej in tako naprej. To, kar zdaj gledamo, ko rastejo uradi
               kot gobe po dežju in povzročajo še hujše dodatne stroške.</p>
               <p>Predlog je za podpreti, mi ga bomo in upamo, da bo tudi pri kakšnih drugih ljudeh v
               tem državnem zboru prevladal razum, da ne bo kar naprej neka rutka na očeh oziroma ne
               boste imeli še kar naprej zavezanih oči. Stvarem je treba pač prisluhniti in takrat,
               ko se da, tudi ukrepati. In zdaj je čas, ko se da ukrepati. Hvala lepa.</p>
            </sp>
            <sp xml:id="SDZ7-Redna-36-2017-12-13.sp183">

               <speaker>PODPREDSEDNIK MATJAŽ NEMEC:</speaker>

               <p>Dr. Mitja Horvat, izvolite, imate besedo.</p>
            </sp>
            <sp xml:id="SDZ7-Redna-36-2017-12-13.sp184">

               <speaker>DR. MITJA HORVAT (PS SMC):</speaker>

               <p>Najlepša hvala, predsedujoči, za dano besedo. Spoštovani poslanke, poslanci,
               spoštovani državni sekretar in ostali prisotni!</p>
               <p>Tudi jaz bom začel v enako optimističnem duhu kot moj predgovornik. Jaz sem te čase
               doživljal z druge strani, delno zaradi tega, kar se je takrat dogajalo, delno zaradi
               tega, kar se je dogajalo v letih po tem, sem se odločil za vstop v politiko, ker sem
               v tem, o čemer je govoril zlasti predgovornik, našel pravi izziv – da moramo stvarem
               streči drugače, da se moramo zadev lotiti družbeno odgovorno. Vsekakor nismo prišli
               na postlano posteljo, kot dobro veste, včasih besede ne maram izražati, ampak danes
               jo bom iz načelnih razlogov, zato da bom lahko določene stvari vendarle opisal v
               nadaljevanju. V času, ko se je še vedno govorilo, da smo v krizi, tako kot je bilo
               pred tem v razpravi že rečeno, ko so nekateri klicali trojko, in mimogrede po časih,
               imam malo občutek, da se je ta psihološki pristop, da druge sodimo po sebi, dejansko
               v tem primeru tudi kar precej izrazil. Vemo namreč, v kakšnem in katerem obdobju so
               agencije rastle kot gobe po dežju, in tudi danes se ukvarjamo s tem vprašanjem, ali
               kaj na tem področju narediti ali ne. Govorimo torej o času, ko je bilo treba zavihati
               rokave in narediti nekaj, k čemur smo se zavezali, in to je seveda konsolidirati
               javne finance.</p>
               <p>Če je krize konec, kot ste predlagatelji tudi sami večkrat danes opozorili, pa ne
               pomeni, da posledice tega, kar imenujete kriza, ne obstajajo več, da ni treba vložiti
               napora, zato da se doseže tisti končni cilj, zaradi katerega smo v tem mandatu ne
               nazadnje vendarle tudi skladno z ustavo sprejeli Zakon o fiskalnem pravilu,
               oblikovali Fiskalni svet, ki deluje s polno paro in nas tudi opozarja – prav danes
               sem spet dobil v roke dopis s strani Fiskalnega sveta, da si želi sodelovanja in
               delovanja na tem področju. To pomeni, da situacija niti približno ni tako rožnata,
               kot jo hočete opisati, in če uporabim besede spoštovanega kolega Jožefa Horvata, ki
               je danes rekel, da dajmo denar ljudem v roke, verjamem, da bo primeroma tudi v
               kakšnem primeru, kjer je bil sam med predlagatelji in velikimi podporniki zakona,
               rekel, da tega zakona ne rabimo več, dajmo ljudem priložnost, naj si sami oblikujejo
               svojo usodo.</p>
               <p>Kot liberalca me danes veseli, ker sem slišal veliko liberalnih vsebin, ki jih lahko
               samo podprem, seveda. Za to si prizadevamo tudi v Stranki modernega centra, da ljudem
               nudimo dostojno življenje, da sprejemamo družbeno odgovorne rešitve znotraj okvirov,
               ki jih imamo postavljene, in da to počnemo v zdravem gospodarstvu. Večkrat govorim in
               tudi danes bom uporabil iste besede o mami državi, želeli ste tudi nas vključiti v ta
               del, da mi prisegamo na državo in da naj država rešuje vse težave, ki jih imajo
               ljudje. Niti približno. Če kdo, potem seveda liberalci ne verjamemo v to, da je
               potreben topel objem države, ker za nas liberalce ta objem postane zelo hitro
               utesnjujoč. Prav tako ga ne štejemo kot orodje ali kot edino orodje, s katerim se
               lahko rešujejo izzivi, ki so pred nami. Seveda pa smo v obdobju priložnosti in v
               aktualnem trenutku moram priznati, da sem intimno vesel, da ste podali ta predlog v
               razpravo Državnemu zboru. Prihaja namreč ravno v času, ko vsi govorijo o tem, da
               imamo več kot 4-odstotno gospodarsko rast in da moramo imeti vsi nekaj od tega – ja,
               če ne bi bilo posledic, ki jih imamo zaradi odločitev iz preteklosti. Tudi iz
               veleopevanega mandata, o katerem govorite, ko je bilo vse v razcvetu, je nastalo kar
               nekaj posledic, s katerimi se ubadamo še danes. Seveda ne govorimo o evru ali dveh,
               kot je bilo danes tudi ilustrirano, ampak govorimo o milijardah. O milijardah vsako
               leto, ki jih moramo zagotoviti, o milijardah, ki smo jih v preteklosti dali za
               določene namene.</p>
               <p>Ne bom kritiziral in ne bom rekel, da so bile vse izgubljene, in seveda nikakor ne
               bom uporabljal velikih besed, ki so bile uporabljene, da so jih ali da jih mečemo
               skozi okno, da jih mečemo na veliko in tako dalje in tako naprej. Pač pa me situacija
               bistveno bolj … Če po eni strani vidim tak predlog o znižanju DDV, ki je vključen v
               naše napore, ki jih imamo tako glede pakta stabilnosti kot tudi zaradi stabilnosti
               javnih financ v Republiki Sloveniji, potem moram reči, da me na drugi strani vsi
               pritiski in vse napovedi stavk spominjajo na trenutek človeka, ki zadene na Lotu
               glavni dobitek. Pokažite mi, koliko od tistih ljudi, ki so dobili milijonske zneske,
               je danes še vedno milijonarjev. Zakaj? Iz preprostega razloga, zaradi tega ker vsako
               zadevo, ki jo imajo pred seboj, vsak izdatek ali vsako količino denarja primerjajo z
               glavnim dobitkom in tako denar seveda hitro skopni. Še vedno je treba umno
               gospodariti, še vedno pri vseh odločitvah, pri prerazporeditvah, ki smo jih v osnovi
               naredili, kot je bilo uvodoma z naše strani od moje kolegice gospe Ban opozorjeno na
               vse te napore, in seveda pri vseh zavezah, s katerimi smo zavezani še iz prejšnjega
               časa. Del njih je tudi danes obravnavani DDV. Tudi to je bilo določeno kot eden od
               ukrepov, s katerim bomo skušali doseči končni cilj, ki je uravnotežen sektor država
               do leta 2020. Do tedaj moramo primanjkljaj postopno zmanjševati.</p>
               <p>Vsi ti zneski, o katerih danes govorite, zneski, ki so bili izračunani – razumem, da
               določene poslanske skupine, ki skrbno že na seji poslanske skupine pripravljajo
               besedilo, niso bile seznanjene z besedilom, ki sem ga sam dobil danes na klop s
               strani Vlade – so pač stvari, ki jih moramo tudi sproti obravnavati, jih dobimo v
               roke in se moramo hitro obrniti, zato da lahko odgovorimo na kakšna vprašanja. Eno od
               vprašanj, na katera danes ni nihče opozoril, je vendarle nekaj, na kar se mi zdi, da
               moramo nujno opozoriti. Tudi sistem DDV smo prejšnji teden obravnavali na Odboru za
               zadeve EU in vemo, smo dobili informacijo in smo dali tudi stališče, na kakšen način
               naj se ta sistem poenoti, posodobi na ravni cele Evropske unije. In tudi skladno s
               tem bomo lahko, kar se DDV tiče, potem v nadaljevanju sam zakon prilagodili ali pa v
               okviru možnega, če bomo pač že dosegli cilje, ki so vezani delno, ne v celoti,
               seveda, ne bom danes pretiraval, tudi na vprašanje DDV oziroma stopnje DDV, kar
               obravnavamo danes.</p>
               <p>Vsekakor je treba reči, da najverjetneje bi ljudem pomagalo tudi to, če bi imeli
               nižjo stopnjo DDV. Sam bom seveda zelo vesel, ko bo napočil čas, da bom lahko morda
               tudi sam, da ne bo treba vam, tudi sam med podpisniki ali predlagatelji tega, da
               znižamo DDV na tisto stopnjo, ki se meni kot liberalcu zdi primerna stopnja DDV,
               potem ko bodo vsi sistemi delovali in ko ne bo toliko pritiska na državni proračun in
               na vse blagajne, s katerimi moramo tudi umno in odgovorno gospodariti.</p>
               <p>Kar se tiče trajnega zvišanja DDV. Danes me je to malo zintrigiralo pri tem in iz
               vaše razprave s strani predlagateljev nekako čutim v tem delu, da je zdaj trenutno
               nekoliko višja stopnja, poimenovana zvišana stopnja DDV, nekaj, kar bi moralo biti
               izjemno in ni določena. Ne razumem pa oziroma nisem pa čisto razumel logike, ali to
               pomeni, da 20 in 8,5 je pa nekaj, kar je trajno in bi lahko bila prava stopnja DDV in
               to moramo ohranjati seveda do neskončnosti. Upam, da ne. Upam, da bomo prišli v čase
               in da se bomo približali temu, kar imajo v Luksemburgu, kar ste nam lepo prikazali in
               nam predstavili tudi v številkah. Ne bom pa opravljal, ker je bilo to opravljeno že
               prej, primerjave s sosednjimi državami. Nikakor si ne želim, da bi sledili kakšnim
               državam, ki so nam sosednje države, ki ste jih pa namenoma izpustili.</p>
               <p>Vzorcev in primerov imamo na vseh straneh več kot dovolj. Čas ni zrel, je pa seveda
               nekaj, kar moramo ceniti, legitimen poskus, da v tem času tudi na ta način
               predstavite, da je DDV nekaj, o čemer moramo razmišljati. Vendar vas moramo v tem
               trenutku razočarati in moramo povedati, da te pol milijarde pri 9-milijardnem
               proračunu sektorja država pač ni šala, kot je rekel državni sekretar, in glede tega
               moramo, žal, še vedno odgovorno ravnati. Zato ne bomo mogli v tem trenutku podpreti
               in s tem ogroziti tudi vse druge napore, ki jih imamo s konsolidacijo, in ravnanjem,
               skladno s Paktom stabilnosti in skladno z našim fiskalnim pravilom. Najlepša hvala.
            </p>
            </sp>
            <sp xml:id="SDZ7-Redna-36-2017-12-13.sp185">

               <speaker>PODPREDSEDNIK MATJAŽ NEMEC:</speaker>

               <p>Replika, gospod Tanko. Izvolite.</p>
            </sp>
            <sp xml:id="SDZ7-Redna-36-2017-12-13.sp186">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>Najprej glede liberalcev. Liberalci niso nikjer tako zadrti kot ste vi, ker ste vedno
               a priori proti vsemu, kar predlagamo, niti komunikacije ne izpeljemo o tem, da bi se
               o čemerkoli pogovorili. Ne spoštujete in ne sodelujete. To je tipično. Liberalci so
               odprti, ne pa orto, tako kot ste vi, ko samo a priori proti glasujete vedno. Če boste
               pogledali glasovanja vaše poslanske skupine in koalicije, boste to verjetno
               ugotovili. Nič liberalnega ni tam.</p>
               <p>In drugo, glede trojke. Mi smo imeli trojko. Tedanja predsednica vlade se je sama
               pohvalila, da to trojko sestavlja ona kot predsednica Vlade, minister za finance Uroš
               Čufer in Boštjan Jazbec, guverner Banke Slovenije. Zdaj pa samo vprašanje, ali bi
               bilo takrat boljše, da bi dobili trojko iz Evropske komisije, Evropske centralne
               banke in Mednarodnega denarnega sklada, bi bilo to ceneje za državo ali je to
               cenejše, kar imamo zdaj pod naslednjo točko, ko bomo govorili o vračilu
               nacionaliziranega denarja. To je tipičen primer, imeli smo trojko, ki je izredno
               bogato zaplenila premoženje državljanov v obliki podrejenih dokumentov in v obliki
               delnic. Dve milijardi evrov, piše v enem dokumentu, da je tega denarja bilo. To se je
               zgodilo, ta evropska trojka nas bi stala bistveno manj in denar za sanacijo bi dobili
               po bistveno ugodnejših pogojih kot to, kar se je zadolžitve izvedlo. To lahko tudi
               državni sekretar, če ima mandat, lahko kaj pove na to temo, ampak to drži. To drži.
               Zdaj bomo vračali denar ljudem, ki ga je slovenska trojka zaplenila. Najbrž bo prišel
               še drugi del, ko se bomo ukvarjali z vračilom nezakonito zaplenjenih delnic v bančnem
               sistemu, ne samo podrejencev. To bo rezultat, bi rekel, te naše uspešne bančne
               sanacije. Kar naprej se nam dogajajo te zgodbe, enkrat imamo hrvaške varčevalce,
               enkrat imamo povračilo škode ne vem komu, izbrisanim, zdaj bomo imeli vračilo škode
               našim izbrisanim, naslednjič še tistemu drugemu delu naših finančno izbrisanih in
               tako naprej. To je rezultat te naše trojke in liberalcev. Hvala lepa.</p>
            </sp>
            <sp xml:id="SDZ7-Redna-36-2017-12-13.sp187">

               <speaker>PODPREDSEDNIK MATJAŽ NEMEC:</speaker>

               <p>Prehajamo v sklepni del splošne razprave, v katerem dobita besedo še predstavnik
               Vlade in predstavnik predlagatelja.</p>
               <p>Kot prvi dobi besedo predstavnik Vlade, in sicer državni sekretar na Ministrstvu za
               finance gospod Tilen Božič. Izvolite.</p>
            </sp>
            <sp xml:id="SDZ7-Redna-36-2017-12-13.sp188">

               <speaker>TILEN BOŽIČ:</speaker>

               <p>Hvala za besedo.</p>
               <p>Mislim, da je bila razprava zanimiva, marsikaj je bilo povedanega, se ne bi rad
               ponavljal, se bom samo ob kakšno reč obregnil to na koncu, kar je tudi gospod
               poslanec Tanko omenil.</p>
               <p>Mislim, da tukaj velja poudariti, da javne finance niso perpetuum mobile in da je eno
               izmed temeljnih načel pri načrtovanju javnih financ pravilnost. Se opravičujem, da je
               poleg pravilnosti previdnost, to sem hotel izpostaviti. Zato bi vseeno povedal, da je
               takrat, ko gre vse navzgor, treba tudi razmisliti, kaj boš takrat, ko bo šlo navzdol,
               in se na to tudi ustrezno pripraviti. Skratka, iz letala ven in računati na to, da
               boš po poti nekje že našel padalo, morda ni najboljša zamisel.</p>
               <p>Druga reč, skozi katero bi pa šel samo na kratko. Kaj sem želel danes predvsem
               izpostaviti? Da razlogi, zakaj Vlada ne podpira tega zakona, zagotovo so v
               nadaljevanju javnofinančne konsolidacije, ki smo si jo zastavili, se pravi, da bo
               uravnoteženje proračunov sektorja država do leta 2020 oziroma v letu 2020 doseženo,
               da smo si zastavili določene tudi druge omejitve. Kar se tiče tega, veste sami, da v
               prihodnjem letu načrtujemo nominalni presežek v višini 0,4 % BDP, kar pomeni, da bo
               treba delati naprej v skladu s tistim, kar smo si zastavili, in tiste cilje, ki smo
               jih nekako tudi komunicirali, dosegati. Se pravi, ta jasna pot je zastavljena in
               Vlada ima namen tudi slediti.</p>
               <p>Kar se tiče z vidika primernosti davčne politike, sem tudi povedal, da nekako se
               usmerjamo, kaj so tiste glavne usmeritve. Se pravi, krovni cilj – konsolidacija
               javnih financ, podrejeni so tukaj trije cilji. Se pravi prestrukturiranje, potem
               izboljšanje pobiranja na področju pobiranja dajatev in znižanja administrativnih
               bremen. Temu sledimo in mislim, da smo dosti tega prinesli v Državni zbor. Prej je
               gospod Tanko spraševal, kaj smo naredili in naštel nekaj stvari, ki … Pač, okej, jih
               je naštel, se ne bom ponovno glede tega ponavljal, ker mi bo zmanjkalo časa, smo pa
               danes na seji tudi že omenili.</p>
               <p>Kar se tiče finančnih učinkov, sem povedal, približno 300 milijonov evrov za znižanje
               s stopnje 22 na 20 oziroma 9,5 na 8,5, v prvem letu na 270 in 280 milijonov, zaradi
               tega ker pride do določenega zamika pri uvedbi, potem pa kasneje tudi še dodatna
               znižana stopnja 5 %. Se pravi 22 nekateri, nekatere dobrine na 5 oziroma znižanje z
               9,5 na 5 bi to prineslo oziroma odneslo približno 250 milijonov evrov, sem tudi
               povedal številke po posameznih kategorijah, koliko je česa. Tudi trendi kažejo na to,
               če pogledamo druge države, da se v to smer v tem trenutku ne gre. Tako tudi naša
               prioriteta ostaja razbremenjevanje dela kot tisto prvo, čemur se posvečamo. Na tem,
               na področju prestrukturiranja, smo marsikaj že naredili v zadnjih dveh letih. Če
               seštejemo skupaj, koliko je bilo sprejetih ukrepov, od tega okrog 130 milijonov evrov
               razbremenitve, ki se nekako potem iz leta v leto naprej sešteva in vse to v duhu
               vzdrževanja stabilnih javnih financ, v prihodnost usmerjenih in z očesom tudi na to,
               da tisti dolg, ki je bil v preteklosti pridelan, predvsem presežni, ga je treba
               seveda poplačati.</p>
               <p>Naj bo zaenkrat to. Seveda, kot rečeno, predlagam, da tega predloga zakona ne
               podprete. Hvala.</p>
            </sp>
            <sp xml:id="SDZ7-Redna-36-2017-12-13.sp189">

               <speaker>PODPREDSEDNIK MATJAŽ NEMEC:</speaker>

               <p>Besedo ima mag. Marko Pogačnik, predstavnik predlagatelja. Izvolite.</p>
            </sp>
            <sp xml:id="SDZ7-Redna-36-2017-12-13.sp190">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, hvala za dano besedo.</p>
               <p>V Slovenski demokratski stranki obžalujemo, da se je koalicija ponovno odločila, da
               ne bo podprla enega izmed predlogov opozicije, predloga Slovenske demokratske
               stranke. Prepričan sem, da predlog, ki smo ga pripravili v Slovenski demokratski
               stranki, gre v korist in dobrobit predvsem državljank in državljanov Republike
               Slovenije. Prepričan sem, da politika naredi premalo za državljane in državljanke
               Slovenije in v Slovenski demokratski stranki smo prepričani, da je sedaj čas, ki
               dovoljuje zmanjšanje stopenj davka na dodano vrednost. Prepričani smo v Slovenski
               demokratski stranki, da bi se gospodarska rast morala poznati tudi v denarnicah
               Slovenk in Slovencev, da bi znižanje stopenj davka na dodano vrednost pomenilo na
               drugi strani tudi višjo potrošnjo. Višja potrošnja pa pomeni tudi višjo rast in pa
               boljšo kondicijo za gospodarstvo. Boljša kondicija gospodarstva pomeni več novih
               delovnih mest.</p>
               <p>V Slovenski demokratski stranki smo prepričani, da zmanjšanje stopenj davka na dodano
               vrednost na predkrizno raven ne bi ogrozilo javnih financ. Prepričani smo, da je v
               proračunu dovolj rezerv za takšen ukrep, eno izmed takšnih govori sigurno, da je v
               Sloveniji za 1,3 milijarde nepobranega davka – davčni dolg. Od leta 2014 do danes je
               Slovenija odpisala več kot 500 milijonov evrov davčnega dolga. Več kot 500 milijonov
               evrov davčnega dolga! Po drugi strani finančna perspektiva Evropske unije ponuja
               Sloveniji črpanje sredstev v višini 3 milijarde evrov za obdobje leta 2014 do leta
               2020. Do sedaj je tej vladi uspelo počrpati oziroma narediti priliv v proračun zgolj
               za 70 milijonov evrov. Veliko rezerv je še, ki jih ta vlada ne vidi ali jih ne zna
               izkoristiti. Na drugi strani pa ta vlada in ta koalicija dodatno obremenjuje
               proračun. Predvsem odhodkovno stran proračuna. Tam, kjer je gospodarstvo uspešno,
               kjer se je gospodarstvo vrnilo, ta vlada in ta koalicija z dodatnimi zaposlenimi v
               javnem sektorju obremenjuje. 8 tisoč novih zaposlenih. V Slovenski demokratski
               stranki smo prepričani, da je ta številka alarmantna, da je previsoka in da gre tukaj
               predvsem ne za izboljševanje storitev, ampak da gre tukaj predvsem za zadovoljevanje
               določenih strankarskih interesov in strankarskega kadrovanja po ministrstvih.</p>
               <p>Ta vlada ne deluje tako uspešno, kot to poskuša predstaviti tudi sam državni
               sekretar. Dejstvo je, da se je dolg države od nastopa mandata te vlade do sedaj
               povečal; s 26 približno na 27 milijard in pol, koliko bo ta dolg znašal na konec tega
               leta. Ne odkimavati, spoštovani državni sekretar, poglejte si številke. Dejstvo pa
               je, da ta vlada v primerjavi z letom 2014 razpolaga z več kot eno in pol milijardo
               evrov višjimi davčnimi prihodki. In vi ne najdete tega poguma, da bi znižali stopnjo
               davka na dodano vrednost za dve odstotni točki! Slovenska demokratska stranka bi pa s
               tem predlogom uvedla tudi drugo znižano stopnjo, znižano stopnjo davka na dodano
               vrednost, ki bi znašala 5 % in v katero bi bili vključeni predvsem izdelki, ki so
               nujno potrebni za življenje – hrana, otroški dodatki, elektrika. Žal, še enkrat se je
               pokazalo, da boste verjetno končali mandat kot edina vlada, ki ni sprejela niti enega
               predloga opozicije. Niti enega predloga opozicije! Mislim, da je to dovolj žalostno.
               Vendar prepričan sem, da naslednje leto državljanke in državljani Republike Slovenije
               bodo imeli možnost iti na volitve in povedati, kako so zadovoljni z delom te vaše
               vlade. Danes pa v imenu Slovenske demokratske stranke zagotavljam, ker imamo v svojem
               programu, kar je predstavil strokovni svet Odbora za finance v Slovenski demokratski
               stranki, da v primeru naše zmage bomo ta davek na dodano vrednost znižali na
               predkrizno raven. To pomeni, da se bo stopnja davka na dodano vrednost znižala za dve
               odstotni točki, znižana stopnja se bo znižala za eno odstotno točko z 9,5 na 8,5 in
               dodana bo dodatna znižana stopnja 5 %, kjer bodo tiste nujne življenjske potrebščine:
               hrana, otroška oblačila, gasilska oprema, elektrika. Prepričan sem, da s takšnim
               ukrepom, znižanjem davka na dodano vrednost, bi letno vsaka slovenska družina lahko
               prihranila več kot tisoč evrov.</p>
            </sp>
            <sp xml:id="SDZ7-Redna-36-2017-12-13.sp191">

               <speaker>PODPREDSEDNIK MATJAŽ NEMEC:</speaker>

               <p>Vsi prijavljeni razpravljavci, ki ste to želeli, ste dobili besedo.</p>
               <p>Ker čas, določen za razpravo, še ni potekel, sprašujem, ali želi kdo na podlagi
               prvega odstavka 71. člena poslovnika še razpravljati. Ugotavljam, da ja. Če se bosta
               k razpravi prijavila tudi predstavnik predlagatelja mag. Marko Pogačnik ter
               predstavnik Vlade, bosta dobila besedo kot zadnja, in sicer najprej predstavnik Vlade
               in nato predstavnik predlagatelja. Prosim, da se prijavite k razpravi. Prijava
               poteka.</p>
               <p>Besedo dobi gospod Žan Mahnič. Izvolite.</p>
            </sp>
            <sp xml:id="SDZ7-Redna-36-2017-12-13.sp192">

               <speaker>ŽAN MAHNIČ (PS SDS):</speaker>

               <p>Hvala, predsedujoči.</p>
               <p>Nobenega tehtnega razloga ne s socialistične ne z liberalne strani nisem slišal, da
               bi, recimo temu, zdržal, če odmislimo to javnofinančno sliko, da ne bi bilo treba
               sprejeti zakona, ki ga predlagamo. Jaz sem mislil včasih, da sem liberalec, ko sem
               zagovarjal znižanje DDV, ko sem zagovarjal manjše birokratske ovire za naše
               podjetnice in podjetnike, za državljanke in državljane, ampak seveda v ekonomskem
               smislu – kar se vrednot tiče, sem konservativec, to večkrat povem –, ampak ko
               poslušam potem, da so pa, in to večkrat, bili celo tisti tudi v našem parlamentu, ki
               so imeli v imenu stranke liberalci oziroma liberalni in so zviševali davke,
               obremenjevali državljanke in državljane z novimi birokratskimi ovirami, resnično ne
               vem več, kaj gospodarski liberalizem sploh je. Ali pa, če pri nas – in temu čedalje
               bolj verjamem – liberalec pomeni, da si liberalen samo, kar se tiče vrednot, se pravi
               ostro nasprotovanje Cerkvi, podpiranje istospolnih otrok in posvojitev istospolnih
               parov, kar pa se tiče ekonomskega programa in ekonomije, pa seveda trda socialistična
               linija.</p>
               <p>Razočaran sem posebno nad stranko SMC, ki je povedala in nekako nakazala, kje si želi
               slovensko gospodarstvo, kako si želi videti slovenskega državljana z več denarja v
               žepu. Enostavno ne vidim razloga, zakaj mora država pobirati denar državljankam in
               državljanom in ga potem preko proračuna razporejati. Seveda je logično, da je do neke
               mere to potrebno, vendarle obstajajo stvari, ki jih država mora urejati, zakaj pa ne
               pustimo vsaj v določeni meri – in tukaj govorimo o teh znižanih stopnjah in pa o
               znižanem DDV – vsaj nekaj denarja državljankam in državljanom, za katerega naj se
               sami odločijo, kako ga bodo porabili, saj državljanke in državljani niso/nismo
               neumni, da ne bi znali transparentno ravnati z denarjem, ki ga zaslužimo, in ga tudi
               po svoji lastni volji porabljati. In ravno za to gre v tem primeru! Resnično sem
               mislil, da SMC kot neka liberalna stranka, ki na nek način je imela liberalni
               program, tisti program, ki ste ga na nek način predstavljali pred volitvami, predvsem
               svobodno gospodarsko pobudo, kar je na nek način tudi seveda posledica
               debirokratizacije in ugodnejšega davčnega okolja. Ta zakon seveda to prinaša, da
               vendarle bo nekaj posluha za takšne predloge. Želel bi si celo, da nam ne bi bilo
               treba takšnega predloga vložiti, ker bi pri pripravi proračuna rekli, okej, kriza je
               mimo. Vendar pa se tukaj z gospodom dr. Mitjam Horvatom strinjam, kar se tiče krize,
               kar se tiče trošenja, predvsem ja, absolutno, vzdržnost javnih financ, zlato fiskalno
               pravilo, ampak treba je najti rezerve. Jaz še vedno menim, da preveč denarja damo v
               raznorazne subvencije, od katerih ni praktično nobenih rezultatov. Tukaj pa, če bi
               dali denar ljudem, če bi jim pustili, da imajo od svojih prihodkov, dohodkov nekaj
               več, da bi bili rezultati boljši, kot pa jih imamo pri marsikakšni subvenciji, kjer
               vemo, kako se denar deli.</p>
               <p>Že če pogledamo projekt Socialnih demokratov glede – saj ne vem niti, kako se projekt
               imenuje, ki ga vodi Futura, glede lokalne zdravo pridelane hrane. Skratka, tukaj so
               rezerve. Če bi po vseh ministrstvih, po vseh ravneh pogledali, koliko je takšnih
               projektov, koliko je takšnih stvari, verjemite mi, da bi na ta način imeli potem
               državljanke in državljani toliko več, da bi si pa res lahko privoščili malo dražjo
               zdravo lokalno hrano, brez tega, da Futuri plačujete, da ne govorim o tem, kako je
               bil projekt izbran, da so njihovi ljudje sedeli v komisijah in tako naprej. To bi bil
               ukrep proti temu, da dosežemo na nek način podobne učinke, kot pa jih s subvencijam,
               kjer mečemo denar stran.</p>
            </sp>
            <sp xml:id="SDZ7-Redna-36-2017-12-13.sp193">

               <speaker>PODPREDSEDNIK MATJAŽ NEMEC:</speaker>

               <p>Besedo ima mag. Bojana Muršič. Izvolite.</p>
            </sp>
            <sp xml:id="SDZ7-Redna-36-2017-12-13.sp194">

               <speaker>MAG. BOJANA MURŠIČ (PS SD):</speaker>

               <p>Hvala lepa, predsednik, za besedo.</p>
               <p>Moram reči, da me današnja peturna razprava prav veseli. Reči moram, da ta zakon, ki
               ga predlaga predlagatelj, je všečen. Vemo sicer, da veliko ljudi živi pod pragom
               revščine z izjemno nizkimi dohodki. Ampak, ali je to prava pot, da znižamo davke? Se
               mi zdi, da ravno ne, ampak bi bilo potrebno narediti to, da povečamo plače, da
               zvišamo pokojnine in gremo v tej smeri.</p>
               <p>Seveda imamo visoko gospodarsko rast. Upamo lahko le, da bo takšna tudi ostala.
               Mislim, da je pred dobrim tednom dni v enem izmed časopisov tudi pisalo, kako dolgo
               bo ta gospodarska rast, takšna, kot je sedaj, se lahko vprašamo. Zato moramo danes
               trezno razmišljati in konsolidirati javne finance, da se nam ne bo zgodilo to, kar se
               nam je. Upam, da smo se že nekaj naučili iz preteklih vlad.</p>
               <p>»Zlata generacija poslanca« je bilo v enih izmed preteklih razprav povedano. Da je
               bil takrat v vladi 2004–2008 finančni priliv velik in tako se je potem razbremenilo
               prebivalstvo in tudi gospodarstvo. Za 600 milijonov so se takrat znižali davki. Kje
               smo danes? V času gospodarske rasti je potrebno delati zaloge, tudi doma v
               gospodinjstvu, takrat, ko imamo denar, po vsej verjetnosti, moramo šparati in dati
               kakšen evro na stran, kajti nikoli ne veš, kdaj boš ostal dandanes tudi brez
               službe.</p>
               <p>Govorili smo tudi o brezposelnosti. Predlagatelj je navedel tudi, da je več kot sto
               tisoč brezposelnih oseb. Moram reči, da temu ni tako. Po stanju november 2017 je teh
               82 tisoč 415, kar je 15 % manj kot leta 2016 oziroma 8,8-odstotna stopnja
               brezposelnosti. Toliko, da vam povem, za leto 2014 ob nastopu tega mandata je ta
               znašala 14,2 % oziroma 129 tisoč 843 iskalcev zaposlitve. Govora je bilo tudi o
               gasilcih, o DDV za gasilsko opremo, da bi se v bistvu s tem ukrepom ta znižal.
               Gasilci imajo možnost, da se jim ta DDV povrne in v letu 2017 je bilo gasilskim
               enotam razdeljeno nekaj manj kot milijon 700 evrov, pogodbe so pa sklenjene na
               podlagi Zakona o varstvu pred naravnimi in drugimi nesrečami in Zakona o
               gasilstvu.</p>
               <p>Da nadaljujem, tudi pred dobrim pol leta je predlagatelj mag. Marko Pogačnik pri
               sprejemanju Odloka o okviru za pripravo proračunov sektorja države za obdobje
               2018–2020 povedal, citiram, »predvsem, da bi Vlada morala poskrbeti za višje prihodke
               v proračun.« Današnji predlog sledi temu? Mislim, da ne. In v nadaljevanju je tudi
               navedel, ponovno citiram, »dejstvo je, da vam se izteka mandat, ampak glede na vašo
               politiko in na stabilnost javnih financ, da boste državo pripeljali oziroma javne
               finance, verjetno, ko bo prišla naslednja vlada, se bojim, da bo morala naslednja
               vlada ponovno sprejeti kakšen ZUJF zaradi vseh napak, ki jih je izvajala vlada Mira
               Cerarja oziroma koalicija Stranke modernega centra, Socialnih demokratov in pa
               Desusa«. Ali moram ponovno ponoviti, zakaj je prišlo do vseh teh ukrepov? Mislim, da
               tu, kjer smo, da je ta Zakon o davku na dodano vrednost bil sprejet v času Zakona o
               uravnoteženju javnih financ, bila je kriza, resnično, bila, temu je pritrditi, ampak
               danes, ko imamo gospodarsko rast, moramo paziti na to, da delujemo družbeno
               odgovorno. Mislim, da bom na tem mestu tudi zaključila. Hvala lepa.</p>
            </sp>
            <sp xml:id="SDZ7-Redna-36-2017-12-13.sp195">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospa Vojka Šergan. Izvolite.</p>
            </sp>
            <sp xml:id="SDZ7-Redna-36-2017-12-13.sp196">

               <speaker>VOJKA ŠERGAN (PS SMC):</speaker>

               <p>Hvala za besedo.</p>
               <p>Rada bi se odzvala na gospoda Tanka, ko je razlagal obdobje 2004–2008, ko je bila
               rast, in jo primerjal z današnjo. Jaz bi pa rada to primerjavo delila na tak način,
               da bi opozorila, da v je obdobju 2004–2008 gospodarska rast temeljila na zadolževanju
               podjetij in države, medtem ko današnja rast v času vlade Mira Cerarja in te vlade, ki
               deluje uspešno – poudarjam uspešno zaradi tega, ker današnja rast, stabilna rast,
               temelji na izvozu, na potrošnji in začetku investicij in to so tisti temelji, na
               katerih bo lahko tudi naslednja vlada na nek način, na teh uspehih ali pa teh
               temeljih, ki jih postavljamo, lahko potem gradila tudi naslednja vlada. Potem bi rada
               tudi to pripomnila, da se v času Janševe vlade tudi ni pripravilo večjih projektov,
               tako da ob nastopu naslednje vlade ni bilo večjega investicijskega cikla države.
               Danes se pripravljajo projekti, projekt drugi tir je tik pred začetkom izvajanja in
               prav tako tudi večje investicije, ki so se v tem trenutku že nekako začenjale in so v
               teku. Prav tako ob nastopu vlade Mira Cerarja je najprej finančno ministrstvo
               preusmerilo sredstva, bom rekla čisto preprosto, s pločnikov v energetsko sanacijo
               stavb in obnovo stavb, kjer je bil trikratni multiplikativni učinek, da so podjetja
               lahko začela, bom rekla, dela na področju predvsem malih in srednjih podjetij, obnove
               stavb, kjer je ta učinek tako na prihranku energije kot tudi, da so manjša podjetja
               imela tudi potem delo. Tudi sredstva v izgradnjo hidroelektrarn, hidroelektrarna
               Mokrice je dobila dodatna sredstva, da prihaja zdaj do izgradnje hidroelektrarn, ker
               tudi je to krožno gospodarstvo in dodaten učinek.</p>
               <p>Prav tako bi se rada dotaknila tudi tega, da se je povečalo zaposlovanje v javnem
               sektorju. Javni sektor je vendarle treba razdeliti na ožji in širši. V ožji državni
               upravi je prišlo celo do zmanjšanja zaposlovanja za 0,5 % od leta 2014 do 2017.
               Zaposlovanje v širšem državnem sektorju, na področju zdravstva, socialnega varstva,
               vzgoje in izobraževanja, pa se je zaposlovanje res povečalo za 6 %, vendar tukaj so
               storitve, tukaj je povečanje storitev, ki ne nazadnje ni direkten strošek proračuna,
               ampak je to tudi del storitev na trgu.</p>
               <p>Potem se bom odzvala še na to, ko je bilo rečeno, kakšna velika škoda se je zgodila,
               da nismo dobili trojke iz tujine. Mislim, da glede na to, da opozicija zagovarja to,
               da je treba narediti več za ljudi, bi trojka iz tujine, vsaj po nekaterih ocenah
               ekonomistov, prinesla to, da bi država mogoče prihranila, vendar pa bi se vsa
               sanacija javnih financ delala na plečih ljudi. Prav ljudje bi bili še bolj
               prikrajšani, pokojnine bi se še bolj znižale. Poglejte, kaj se dogaja v Grčiji!
               Mislim, da je to en vidik, drugi vidik pa je to, da mislim, da imamo dovolj sposobnih
               ljudi v državi, da to državo vodijo, sanirajo in karkoli že, da se vedno resursi in
               ljudje najdejo znotraj države in da ni prav, da se tudi po nekih preteklih dogodkih v
               Bruslju toži in nekako čez državljane, bom rekla, ali pa … čez vodenje udriha.</p>
               <p>Prav je, da se v državi dogovorimo, prav je, da se ljudje pogovarjamo, in prav je, da
               držimo drug z drugim, kadar gremo ven iz države. Hvala lepa.</p>
            </sp>
            <sp xml:id="SDZ7-Redna-36-2017-12-13.sp197">

               <speaker>PODPREDSEDNIK MATJAŽ NEMEC:</speaker>

               <p>Postopkovno, gospod Jože Tanko. Izvolite.</p>
            </sp>
            <sp xml:id="SDZ7-Redna-36-2017-12-13.sp198">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Gospod predsedujoči, vas, ki sejo vodite, prosim, da gospe Vojki Šergan poveste,
               kateri kazalci gredo v gospodarsko rast. Gre izvoz, gredo investicije, gre poraba,
               gre še marsikaj, zadolževanje oziroma krediti pa ne gredo v gospodarsko rast. Lepo
               prosim, razložite ji, ker ji očitno predstavnik Vlade tega ne bo povedal. Ker je
               škoda, da neko resno diskusijo obremenjuje z nekimi napačnimi, netočnimi in
               nerealnimi navedbami. Krediti ne gredo v gospodarsko rast. Ne štejejo. Ampak
               investicije, domača poraba, izvoz in tako naprej. Če ne, pa jo napotite, da prebere
               kakšen članek, pa pogleda kakšne kriterije, kjer je to zapisano. Hvala lepa.</p>
            </sp>
            <sp xml:id="SDZ7-Redna-36-2017-12-13.sp199">

               <speaker>PODPREDSEDNIK MATJAŽ NEMEC:</speaker>

               <p>Hvala lepa, gospod Jože Tanko.</p>
               <p>Nadaljujemo z gospodom Jožefom Horvatom. Imate pet minut. Izvolite.</p>
            </sp>
            <sp xml:id="SDZ7-Redna-36-2017-12-13.sp200">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik.</p>
               <p>Nekateri se sklicujete, da ne moremo nič narediti, češ, proračuni za leto 2018 in
               2019 so pod streho. Ja, gospe in gospodje, jaz sem zelo zaskrbljen. Imamo FiskalnI
               svet, ki je bil zelo kritičen do rebalansa proračuna Republike Slovenije za leto
               2018. Na to je opozarjal kolega Tanko. Jaz dodajam še kritično pripombo oziroma
               kritično oceno glede strukturne neuravnoteženosti rebalansa proračuna za 2018, ampak
               o tem se nič govori. Ampak, kdo bo pa to Evropo, ta Bruselj poslušal? Mi itak za
               določene zadeve še niti lastnega Ustavnega sodišča ne spoštujemo.</p>
               <p>Zakaj sem govoril o svobodi? Zato, ker o tem govori naša, slovenska ustava, ki je
               zelo dobra. Predvsem tukaj mislim, med drugim, tudi na 74. člen Ustave, ki govori, da
               je gospodarska pobuda svobodna. Kako to podjetniki, gospe in gospodje, razumejo?
               Tako, da ko jih obiščemo, jih vprašamo, povejte nam, kaj naj mi, politiki, naredimo
               za vas, in oni pravijo: »Pustite nam, da delamo.« To je svoboda. Prav tako to svobodo
               mi, iz Nove Slovenije, želimo tudi posameznemu državljanu, ne pa, da država sedi na
               vsakem njegovem evru in ga hoče kontrolirati. Čakajte malo, konec je tega! Zato mi v
               Novi Sloveniji tudi zagovarjamo model socialno-tržnega gospodarstva; tistega, po
               Ludvigu Erhardu. Se pa januarja 2014 zgodil šok – imam srečo, da sem to našel, Google
               vse najde – in takrat je, ne boste verjeli, takratni predsednik stranke Socialnih
               demokratov dr. Igor Lukšič povedal, januar 2014, citiram, »je treba graditi na cilju
               kakovostnega življenja za vse ljudi, da gradimo na modelu, ki se mu reče socialno
               tržni model«. No, zato so ga pa odstavili.</p>
               <p>Toliko o tem. Prav občudujem tukaj nekatere poslanke, bolj poslanke kot poslance, ki
               so izjemne specialistke za analizo obdobja 2004–2008. Govori o pregrevanju
               gospodarstva. Kaj je že to? To pa nič ne pove. Poglejte, leta 2008 je bil dolg
               sektorja država 21,9 % BDP in je bil takrat na dnu. Od takrat naprej gre samo
               navzgor. In kje smo konec leta 2016? Na 78,5 % BDP, skoraj 80 %, skoraj početveril se
               je ta odstotek. Absolutno je pa to 31 tisoč 730 milijonov evrov. 31 milijard pa še
               tričetrt milijarde zraven. Želel bi, večkrat pravim, govorimo o številu zaposlenih,
               govorimo o številu aktivnega prebivalstva, ne o procentih brezposelnih. To je brez
               zveze, oprostite izrazu. Brez zveze. Povejmo število, govorimo o številu zaposlenih,
               in potem boste videli številke, ki so frapantne. Da smo, recimo, leta 2008 imeli
               približno za 60 tisoč ljudi več zaposlenih, kot je povprečje leta 2016. 60 tisoč
               ljudi več je bilo takrat zaposlenih. Če govorimo pa o številu aktivnega prebivalstva,
               to pomeni, da moram zraven še prišteti samozaposlene pa kmete, potem je ta številka,
               ki govori v prid letu 2008, kar 62 tisoč. Se pravi, 62 tisoč več je bilo aktivnega
               prebivalstva 2008, kot je povprečje lanskega leta. Da ne govorim o dovoljenjih za
               tujce, ki so lahko delali v Sloveniji takrat, mislim, da jih je bilo okrog 90 tisoč.
               Treba je številke pogledati in ne kar govoriti, da se je gospodarstvo pregrevalo,
               gospa pa pravzaprav ne ve – mislim, da ne ve; no, ne bi želel žaliti –, kaj
               pravzaprav to pomeni. Včasih se čudim, z današnje perspektive se kar čudim, koliko
               investicij smo naredili; na avtocestnem področju, rekonstrukcija železniške proge
               Pragersko–Hodoš, 460 milijonov in tako dalje in tako dalje. Kolegica Vojka Šergan je
               rekla, da vlada 2004–2008 ni imela projektov za naprej. Ja poglejte si – mislim, da
               se mu reče – resolucija o nacionalnih projektih. Gre za velike projekte, do leta 2023
               smo jih … / izklop mikrofona/</p>
            </sp>
            <sp xml:id="SDZ7-Redna-36-2017-12-13.sp201">

               <speaker>PODPREDSEDNIK MATJAŽ NEMEC:</speaker>

               <p>Besedo ima dr. Mitja Horvat. Izvolite.</p>
            </sp>
            <sp xml:id="SDZ7-Redna-36-2017-12-13.sp202">

               <speaker>DR. MITJA HORVAT (PS SMC):</speaker>

               <p>Najlepša hvala za besedo, spoštovani predsedujoči. Spoštovane poslanke in
               poslanci!</p>
               <p>Prav vesel sem za to dodatno možnost teh petih minut, ker nekaj stvari pa res prej
               nisem mogel, zdaj pa se mi zdi nujno o tem tudi spregovoriti.</p>
               <p>Najprej najlepša hvala spoštovani kolegici Bojani Muršič, ki je lepo prikazala s
               številkami in argumentirano pravzaprav, o čem se danes pogovarjamo. Prav žal mi je,
               če zaradi tega postanete nervozni, ampak to so preprosta dejstva. Jaz si nisem
               izmislil krize, jaz nisem šel v politiko zaradi tega, ker je bila posteljica postlana
               in je bilo to nekaj udobnega. Jaz sem šel zaradi tega, ker smo se nahajali v nekem
               zelo slabem obdobju, in samo to sem rekel, da to obdobje se je zgodilo po razcvetu in
               po zlati generaciji, o kateri govorite. Ni mogoče porabiti več, kot ustvariš.
               Logično! Z vsemi bremeni, v katere smo vstopili z jasnim ciljem, da stvari
               normaliziramo, da stabiliziramo javne finance, da stabiliziramo okolje, da omogočimo
               nov razcvet, zagon gospodarstva, posameznikov, da lahko uresničijo svoje talente, da
               lahko svobodno in odgovorno oblikujejo svoje življenje, kot pravi gospod Jožef
               Horvat. To so stvari in še kako z veseljem bi seveda sleherni interes, ki se pojavi v
               tej družbi, zadovoljili. A žal ni mogoče in žal se o tem predlogu zakona danes
               pogovarjamo v zvezi s krizo, o kateri je bilo zelo lepo povedano, da ni nastala
               danes, ampak pravzaprav moram vprašati vas, ki veste to, ki veste, zakaj ni prišlo do
               krize, zakaj naša kolegica nima prav, ko pravi, da se je gospodarstvo pregrevalo s
               krediti, ki so bili podeljevani v tem obdobju razcveta, ko se je trošilo, in zato mi
               je vedno znova hudo, ko nam pripisujete nekaj, kar ste počeli, počnete ali bi želeli
               početi.</p>
               <p>Mi žal nismo v tem položaju. Mi smo prišli in seveda absolutno se strinjam, volivci
               bodo povedali, volivci so me na začetku, preden sem vstopil v ta prostor, spraševali,
               ali bo še slabše, kot je. Pa sem jim rekel, dokler sem in dokler bom mogel, bom z
               vsem bitjem in žitjem skrbel za to, da slabše ne bo. Dovolj je bilo poslabševanja,
               dovolj je bilo jemanja. Treba je ustvariti pogoje, v katerih bodo lahko ljudje živeli
               brez strahu, kjer bodo lahko načrtovali svojo prihodnost, kjer se bodo lahko
               ukvarjali s stvarmi, ki so jim všeč, ker bodo seveda lahko s svojim delom zagotovili
               pogoje zase in za svoje bližnje. Seveda vsi, žal, moramo soprispevati za to, da se
               razmere stabilizirajo. Razmere, ki jih nismo mi povzročili in zato lepo prosim,
               mislim, vse kar je pa … Tukaj se vse neha pravzaprav, ne morem drugače reči. Da pa
               nam obešate, da smo pa mi krivi za krizo in da ljudje živijo tako, kot živijo, da ne
               živijo v takem razcvetu, kot so živeli leta 2008. Tukaj pa, lepo prosim, vsaj malo
               spoštovanja in malo realnega pogleda!</p>
               <p>Nekajkrat je bilo rečeno in zdaj v tem času, ki mi je še preostal, da zaposlujemo
               samo v javnem sektorju. Ja lepo vas prosim! O podatkih, ki so bili podani, je treba
               povedati, da je bilo leta 2014 125 tisoč brezposelnih oseb; danes, kot je bilo že
               lepo povedano, jih je 82 tisoč. Razlika je za moj okus, če lahko na hitro izračunam,
               43, ne 7 tisoč, za kolikor se je povečalo število zaposlenih v javnem sektorju. Če
               boste pogledali delovno aktivne, kjer ugotovite, da so podatki nekoliko slabši, jaz
               vem, da niso vsi zaposleni v gospodarstvu, da je veliko samozaposlenih, ampak to so
               oblike, ki jih enostavno ne moremo tolerirati in ki jih moramo odpraviti. Pa zagotovo
               niso nastale v tem času, ker zagotovo Stranka modernega centra ni ustvarila pogoje za
               to, da ljudje živijo in delajo v takih razmerah in v takih razmerjih, v kakršnih so
               danes.</p>
               <p>Zato seveda vem in verjamem, da bomo povečali in kar ljudje potrebujejo, ker moramo
               na vseh področjih poskrbeti za storitve, zato je treba te storitve zagotoviti tudi v
               javnem sektorju. Ne pa samo … Zagotovo se je v gospodarstvu zaposlilo več oseb kot v
               javnem sektorju! Hvala.</p>
            </sp>
            <sp xml:id="SDZ7-Redna-36-2017-12-13.sp203">

               <speaker>PODPREDSEDNIK MATJAŽ NEMEC:</speaker>

               <p>Postopkovno, gospod Jože Tanko. Izvolite.</p>
            </sp>
            <sp xml:id="SDZ7-Redna-36-2017-12-13.sp204">

               <speaker>JOŽE TANKO (PS SDS):</speaker>

               <p>Hvala lepa.</p>
               <p>Gospod predsedujoči, prosim, seznanite gospoda Horvata, da je velik del ljudi iz
               evidence brezposelnih šel zato, ker se veliko mladih izseli v tuje države, ker precej
               narašča število delavcev migrantov in več kot 8 tisoč ste jih zaposlili v javnem
               sektorju. Toliko, da bo slika čista. Očitno je vse te podatke spregledal.</p>
               <p>Pa še nekaj je tudi spregledal. Prej je vehementno dejal, da lahko uporabimo toliko,
               kolikor ustvarimo. Do sedaj v tem času, ko imate vi vlado, se je nominalno
               zadolževanje povečevalo. Torej ste porabili več v tej vladi, kot ste ustvarili. Zelo
               bi prosil in pričakoval od vseh tistih, ki diskutirajo, da govorijo prave podatke in
               da jih predsedujoči, ko to zazna, tudi na takšne navedbe opozori. Ker vodenje seje
               pomeni tudi to, da skrbite za pravilnost podatkov, ki so javni sicer. Je pa sicer
               tudi ministrica tukaj, lahko tudi to dodatno obrazloži, če želi.</p>
               <p>Tako prosim vas, ki vodite, in tudi ostale predsedujoče, ki bodo še vodili sejo, da
               skrbijo tudi za to, da tu operiramo s pravimi podatki. Hvala lepa.</p>
            </sp>
            <sp xml:id="SDZ7-Redna-36-2017-12-13.sp205">

               <speaker>PODPREDSEDNIK MATJAŽ NEMEC:</speaker>

               <p>Gospod Tanko, v drugo me pozivate, naj jaz vaše razmišljanje prenesem na ostale
               poslance. Opozorili ste na določene anomalije po podatkih, tudi z vaše strani je bilo
               kar nekaj kislih povedanih. Če omenim samo eno, 100 tisoč brezposelnih, ki jih nimamo
               že več kot tri četrt leta. Lahko opozarjam vsakega posebej znova in tudi vas osebno
               in vaše kolege, ampak, mislim, da na tak način ne bomo prišli nikamor.</p>
               <p>Zato zaključujem razpravo in o predlogu sklepa, da je predlog zakona primeren za
               nadaljnjo obravnavo, bomo v skladu s časovnim potekom seje zbora odločali jutri v
               okviru glasovanj.</p>
               <p>S tem tudi prekinjam to točko dnevnega reda.</p>
               <p>Prehajamo na <title>20. TOČKO DNEVNEGA REDA, to je na PRVO OBRAVNAVO PREDLOGA ZAKONA O
                  POSTOPKU SODNEGA VARSTVA IMETNIKOV KVALIFICIRANIH OBVEZNOSTI BANK. </title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>V zvezi s tem predlogom zakona je skupina 19 poslank in poslancev s prvopodpisanim
               Jožetom Tankom zahtevala, da Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavniku Vlade, in sicer
               ministrici za finance gospe oziroma mag. Mateji Vraničar Erman.</p>
               <p>Izvolite, gospa ministrica.</p>
            </sp>
            <sp xml:id="SDZ7-Redna-36-2017-12-13.sp206">

               <speaker>MAG. MATEJA VRANIČAR ERMAN:</speaker>

               <p>Spoštovani gospod podpredsednik, hvala za besedo. Spoštovane gospe in gospodje
               poslanci!</p>
               <p>Gospodarska kriza, ki je najprej prizadela predvsem gospodarski sektor, se je v letih
               2011 in 2012 razširila v bančni sektor. S ciljem ponovne vzpostavitve finančne
               stabilnosti se je Republika Slovenija znašla v situaciji, ko je morala izvesti ukrepe
               za sanacijo bančnega sektorja. Sanacija bank iz javnih sredstev pod pogoji, kakor so
               jih določala pravila Evropske unije o dodeljevanju državnih pomoči, je zahtevala
               vzpostavitev novega pravnega okvira, ki naj bi omogočil, da del finančnih bremen te
               sanacije prevzamejo nase tudi imetniki kvalificiranih pravic, torej delničarji in
               upravičenci iz različnih hibridnih in podrejenih instrumentov.</p>
               <p>Zakon o spremembah in dopolnitvah Zakona o bančništvu, ki je bil sprejet novembra
               2013, je določil pravila, v skladu s katerimi je Banka Slovenije lahko izrekla ukrep
               prenehanja kvalificiranih obveznosti banke v težavah. Vse določbe Zakona o
               bančništvu, ki urejajo izvedbo in izrek izrednega ukrepa, to je ukrepa prenehanja
               kvalificiranih obveznosti, so bile predmet ustavne presoje. Ustavno sodišče je
               potrdilo ustavnost določb, na podlagi katerih so prenehale kvalificirane obveznosti.
               Zaradi odsotnosti posebnih procesnih pravil za odškodninske spore nekdanjih imetnikov
               proti Banki Slovenije pa je Ustavno sodišče za neustaven spoznalo 350.a člen zakona.
               V ustavni odločbi ugotovljena protiustavna praznina se nanaša na pravico do dostopa
               podatkov, dokazno breme in združevanje postopkov.</p>
               <p>S predlaganim zakonom se določa postopek sodnega varstva imetnikov kvalificiranih
               obveznosti, ki upošteva ustavno odločbo, s čimer se odpravlja ugotovljena
               protiustavna praznina. Pravica do dostopa podatkov je v predlogu zakona urejena na
               način, da zagotavlja tožnikom dostop do podatkov, ki jih potrebujejo za pripravo
               tožbenih zahtevkov, hkrati pa se zagotavlja tudi varovanje zasebnih in zaupnih
               podatkov ter poslovnih skrivnosti predvsem tretjih oseb, ki s predmetom spora niso
               neposredno povezane.</p>
               <p>V zvezi z vprašanjem dokaznega bremena predlog zakona določa, da bo Banka Slovenije
               morala v primeru spora o obstoju razlogov za izredni ukrep le-te dokazati. Dokazno
               breme je torej na Banki Slovenije. Prav tako bo morala v primeru spora dokazati, da
               nekdanji imetniki zaradi izrednega ukrepa niso utrpeli večjih izgub, kot bi jih
               utrpeli v primeru stečaja banke. Hitrost in gospodarnost postopka se zagotavljata s
               kolektivnostjo predlaganega postopka. Zato predlog zakona določa, da se postopki, ki
               potekajo v skladu s tem zakonom, združijo in da sodišče v zvezi s posamično odločbo
               Banke Slovenije izda eno sodbo. Predlog zakona je bil pripravljen sledeč cilju, da se
               zagotovi postopek, ki bo spoštoval odločbo Ustavnega sodišča in omogočal hitrost,
               gospodarnost in uniformnost odločanja v sporih med nekdanjimi imetniki in Banko
               Slovenije, hkrati pa se zagotavlja varstvo pravic tudi drugih udeležencev v teh
               postopkih.</p>
               <p>Predlagam Državnemu zboru, da predlagani zakon podpre kot primeren za nadaljnjo
               obravnavo. Hvala lepa.</p>
            </sp>
            <sp xml:id="SDZ7-Redna-36-2017-12-13.sp207">

               <speaker>PODPREDSEDNIK MATJAŽ NEMEC:</speaker>

               <p>Prehajamo na predstavitev stališč poslanskih skupin.</p>
               <p>Besedo ima Poslanska skupina Socialnih demokratov, zanjo mag. Bojana Muršič.
               Izvolite.</p>
            </sp>
            <sp xml:id="SDZ7-Redna-36-2017-12-13.sp208">

               <speaker>MAG. BOJANA MURŠIČ (PS SD):</speaker>

               <p>Hvala lepa, podpredsednik, za besedo. Spoštovana državna sekretarka, predstavniki
               Vlade, kolegice in kolegi!</p>
               <p>Predlog zakona, ki ga obravnavamo danes, je posledica ukrepa za sanacijo bank, ki so
               bili izvedeni v letu 2013 in 2014. V času, ko se je izkazalo, da je globina tako
               imenovane bančne luknje tako velika, da ogroža nadaljnji obstoj bank in delovanje
               slovenskega gospodarskega sistema, je bil sprejet sklop ukrepov, s katerimi je država
               dokapitalizirala banke in postala njihov 100-odstotni lastnik. Za dobršen del slabih
               terjatev je država ustanovila Družbo za upravljanje terjatev bank in omogočila prenos
               terjatev nanjo. Banke niso bile sanirane z izključno javnimi sredstvi, temveč so v
               sanaciji skladno z zakonodajo in odločbami ECB ter Banke Slovenije morali sodelovati
               tudi imetniki kapitala bank, tudi imetniki njihovih kvalificiranih podrejenih
               obveznic. Ti so bili v postopku razlaščeni. Način, s katerim so reševali slovenske
               banke, je od slovenske krize naprej postal evropski model za reševanje bank in
               zagotavljanje njihove stabilnosti. Z uvedbo bančne unije in enotnega mehanizma
               nadzora je nadzor nad največjimi sistemskimi bankami v Evropski uniji prevzela
               Evropska centralna banka. Prav tako evropska pravila določajo način reševanja bank v
               prihodnosti. Njihova ključna zahteva je, da pred vključitvijo države v bančno
               sanacijo sodelujejo dosedanji lastniki kapitala in tudi imetniki podrejenih finančnih
               instrumentov, na primer obveznic, ki sodijo v kapital banke.</p>
               <p>Država naj bi se v bančno sanacijo vključevala samo in šele takrat, ko s kapitalom
               lastnikov in imetnikov podrejenega kapitala ni mogoče poskrbeti za nadaljnje varno
               delovanje bančne institucije. Ustavno sodišče je lani odločilo, da je bil del te
               rešitve, kakor je bila izvedena v Sloveniji, v neskladju z našo ustavo. Sodišče ni
               nasprotovalo udeležbi imetnikov podrejenih obveznic v procesu sanacije bank, je pa
               ugotovilo, da so imetnikom bile kršene ustavne pravice, in sicer s tem, da jim ni
               bila dana možnost sodnega varstva oziroma ugovora na odločbe Banke Slovenije, ki so v
               posameznih bankah odredile način sanacije in udeležbe lastnikov pri njej. Ključni
               problem ukrepov za sanacijo bank je bil, da razlaščeni imetniki kvalificiranih
               obveznosti niso mogli po sodni poti izpodbijati odločitve Banke Slovenije oziroma
               pridobiti podatke, s katerimi bi sploh lahko pripravili in vložili tožbo za varovanje
               svojih pravic. Ustavno sodišče je tako naložilo zakonodajalcu, da sprejme spremembe
               zakonodaje, ki bodo prizadetim omogočile, da svojo pravico iščejo na sodišču. Predlog
               zakona, ki ga predlaga Vlada se zato osredotoča predvsem na zagotovitev dostopa do
               podatkov, ki jih oškodovanci potrebujejo za pripravo tožbe oziroma za samo odločitev,
               ali se bodo za tožbo sploh odločili.</p>
               <p>Nadalje zakon določa, na kakšen način je mogoče vložiti tožbe in združevati postopke,
               veliko pozornosti pa je bilo posvečeno tudi zagotovitvi, da bodo sodišča imela na
               voljo strokovno pomoč z ustreznimi znanji, na podlagi katere bodo lahko sprejemale
               odločitve. Zakon namreč opredeljuje, za kakšen pravni spor sploh gre. Gre za presojo,
               ali je bilo v trenutku odločitve dejansko potrebno sprejeti ukrep, s katerim se je
               razlastilo imetnike kvalificiranih obveznosti. Tako predlog v drugem členu določa, da
               so nekdanji imetniki upravičeni do odškodnine, če je škoda zaradi izbrisa večja, kot
               bi bila, če ta izredni ukrep ne bi bil izveden. Kot ključni predmet spora se torej
               opredeljuje ugotovitev, ali je bilo stanje v bankah v času odločanja res tako, da je
               bila razlastitev potrebna in nujna za preprečitev stečaja. Če temu ni tako, so
               imetniki obveznosti upravičeni do odškodnine v višini razlike med pravilno in
               dejansko izvedbo ukrepa.</p>
               <p>Mnogi si želijo, da bi s tem zakonom dobili dokončen odgovor na vprašanje, kako
               globoka je bila bančna luknja in ali je bila pravilno ocenjena. To je res
               neodgovorjeno vprašanje, ki pesti mnoge, vendar pa gre tukaj predvsem za tiste, ki
               jim ni bilo omogočeno, da se zatečejo v sodno varstvo, predvsem njim je treba
               zagotoviti podatke, ki jim bodo omogočili pripravo tožbe, če se bodo za njo odločili.
               Razprava o tem zakonu ni sojenje ne bankirjem, ne Banki Slovenije, ne Republiki
               Sloveniji, ne imetnikom podrejenih obveznosti. Sojenje bo prišlo na vrsto na
               sodišču.</p>
               <p>Zakonski predlog zaradi svoje specifične narave vsebuje tudi nekatera določila, ki so
               že v usklajevalni fazi dvigovala veliko prahu, predvsem gre za določilo, s katerim se
               želi preprečiti tako imenovano monetarno financiranje. Država namreč ne more
               enostransko posegati v neodvisno centralno banko in ji nalagati finančnih obveznosti.
               Zato zakonski predlog predvideva, da odškodnine, če bodo dosojene, tožnikom izplača
               Banka Slovenije, Republika Slovenija pa sredstva založi zavoljo hitrejšega izplačila
               prizadetim. Založena sredstva bo Republika Slovenija terjala od Banke Slovenije v
               ločenem postopku, če se bo izkazalo, da Banka Slovenije pri izvedbi sanacije ni
               ravnala kot dober gospodar in strokovnjak.</p>
               <p>Precej pozornosti je vzbudil tako imenovani odbor izvedencev, ki ga bodo sodišča
               lahko vzpostavila, da bi jim pomagal pri odločanju o strokovno specifičnih
               vprašanjih. Za Socialne demokrate so te določbe sporne, saj ne zagotavljajo, da bodo
               imenovani člani res strokovni in neoporečni. Omejevanje višine njihovih nagrad na
               petkratnik višine nagrad za sodne izvedence pa že na prvi pogled spominja bolj na
               ukrep za povišanje njihovega plačila kot pa ukrep za omejevanje pretiranih
               honorarjev.</p>
               <p>V Poslanski skupini Socialnih demokratov imamo na predlog zakona vrste pomislekov, a
               kljub temu menimo, da je sprejetje zakona nujno za uresničitev odločbe Ustavnega
               sodišča. Zakonski predlog v tej fazi predstavlja torej osnovno, na podlagi katere bo
               mogoče oblikovati primeren zakon, seveda pa le-ta mora biti skladen z odločbo
               Ustavnega sodišča. Zato bomo v Poslanski skupini Socialnih demokratov v prvi
               obravnavi večinsko glasovali za sklep, da je predlog zakona primeren za nadaljnjo
               obravnavo. Hvala lepa.</p>
            </sp>
            <sp xml:id="SDZ7-Redna-36-2017-12-13.sp209">

               <speaker>PODPREDSEDNIK MATJAŽ NEMEC:</speaker>

               <p>Gospod Jožef Horvat bo predstavil stališče Poslanske skupine Nove Slovenije -
               krščanskih demokratov. Izvolite.</p>
            </sp>
            <sp xml:id="SDZ7-Redna-36-2017-12-13.sp210">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik. Spoštovana gospa ministrica, spoštovane poslanke in
               poslanci!</p>
               <p>Posledice slovenske bančne luknje se na številnih področjih poznajo še danes in
               predstavljajo izjemno veliko razvojno coklo Republike Slovenije. Kaže, da bo minilo
               še veliko časa, preden bomo lahko zaprli to žalostno poglavje slovenske bančne
               zgodovine. Vsi vemo, da je slovenska bančna luknja naplavila tudi problematiko tako
               imenovanih podrejencev. Ustavno sodišče je že 19. oktobra 2016 odločilo, da so bili
               sodni postopki za ugotavljanje ustreznosti in obsega morebitnih odškodnin izbrisa
               podrejenih obveznosti neustavni. Sodišče je določilo 6-mesečni rok, v katerem je
               treba s spremembo zakonodaje zagotoviti ustrezno sodno varstvo ter dostop do
               informacij in podatkov o cenitvah premoženja bank. Žal je od odločitve Ustavnega
               sodišča minilo že krepko več kot leto dni.</p>
               <p>Danes je predlog zakona pred nami. Lastniki podrejenih obveznic so z nakupom
               tovrstnih vrednostnih papirjev res prevzeli nekoliko večje tveganje, vendar morajo
               kljub temu uživati pravico in možnost, da zakonitost oziroma nezakonitost izbrisa
               ugotavljajo v postopku, ki bo to ugotovitev tudi dejansko omogočil ter uredil popoln
               dostop do vseh, za odločitev relevantnih informacij. V Novi Sloveniji si želimo, da
               bi enkrat končno ugotovili ustreznost ocene stanja v bankah, na podlagi katere so
               naši davkoplačevalci za bančno luknjo plačali tako veliko vsoto denarja. Ključen
               poudarek vprašanja postopkov ugotavljanja zakonitosti v teh primerih je izrazito
               neravnotežje med položajema obeh strani. Na eni strani imamo državo oziroma Banko
               Slovenije, na drugi strani imamo nekdanje lastnike podrejenih obveznic, ki morajo
               dokazovati, da je bilo ravnanje Banke Slovenije nezakonito, da niso bili podani
               pogoji za izbris, da je bila ocena stanja v bankah neustrezna. Gre za izjemno
               zahtevno dokazovanje, zato je Ustavno sodišče odločilo, da morajo imeti domnevno
               oškodovani lastniki podrejenih obveznic dostop do specifičnih ekonomsko finančnih
               ocen, na podlagi katerih se je Banka Slovenije odločila za izbris. Žal ocenjujemo, da
               predlog zakona ne zagotavlja ustreznega dostopa do teh informacij. Menimo, da bi
               dostop do vseh podatkov bilo treba zagotoviti že pred vložitvijo tožbe, da bi lahko
               tožnik na tej podlagi oblikoval vsebino tožbenih zahtevkov.</p>
               <p>V Novi Sloveniji že od nastanka problema izbrisa lastnikov podrejenih obveznic
               opozarjamo na to, da predpostavke za oceno stanja v slovenskih bankah niso bile
               predstavljene javnosti. Zato se zavzemamo za to, da bi Banka Slovenije objavila vse
               podatke, na podlagi katerih bi lahko ugotovili, ali je bila ugotovljena ocena stanja
               v bankah pravilna. To je pomembno tudi za slovenske davkoplačevalce, ki smo
               dokapitalizacijo bank na koncu v resnici tudi plačali. Menimo, da teža posledic daje
               slovenski javnosti in ekonomski stroki pravico izvedeti, kaj se je dogajalo v ozadju
               teh postopkov, kar bi zahtevala tudi načela demokracije. V Novi Sloveniji smo
               razočarani tudi zaradi dejstva, da Vlada predloga zakona ni uskladila z vpletenimi
               deležniki.</p>
               <p>V Poslanski skupini Nove Slovenije tega predloga zakona ne bomo podprli.</p>
            </sp>
            <sp xml:id="SDZ7-Redna-36-2017-12-13.sp211">

               <speaker>PODPREDSEDNIK MATJAŽ NEMEC:</speaker>

               <p>Besedo ima Poslanska skupina Levica, zanjo gospod Luka Mesec.</p>
            </sp>
            <sp xml:id="SDZ7-Redna-36-2017-12-13.sp212">

               <speaker>LUKA MESEC (PS Levica):</speaker>

               <p>Hvala za besedo, predsedujoči. Lep pozdrav!</p>
               <p>Predlagani zakon bi najprej postavil v nekoliko širši kontekst. Slovenska bančna
               kriza je bila, to vemo, posledica svetovne krize, ki je nastala zunaj Slovenije. Res
               pa je, da je za dinamiko finančne krize v Sloveniji bilo odgovorno oziroma bil razlog
               tudi v notranjih dejavnikih. Glavni notranji vzrok za razvoj ali začetek razvoja naše
               krize je bila politika prve Janševe vlade v času pred njo. Prva Janševa vlada je
               namreč z zniževanjem davkov in prepočasnim poplačilom dolga do domačih bank pred
               krizo še okrepila rast kreditov, ki je bila že tako ekstremna. Poleg tega je ta vlada
               pripravila pravno podlago, recimo, Zakon o prevzemih za tajkunske prevzeme in izvedla
               privatizacijo Nove KBM. Privatizacija Nove KBM je bila izvedena v obliki prodaje
               občanom. In prav teh sto tisoč občanov, ki so s prihranki kupili delnice Nove
               Kreditne banke Maribor, je v času krize zaradi izbrisa izgubilo vse. Zunanji vzrok za
               krizo je bilo delovanje evropskih institucij. Če bi Evropska centralna banka in
               Evropska komisija ukrepali približno tako, kot so ukrepale ameriške in britanske
               oblasti, dolžniške krize v Evropi ne bi bilo. Ostali bi visoki javni dolgovi, ne bi
               pa prišlo do bankrota držav ali do kolapsa finančnega sistema. Toda namesto da bi
               evropske institucije krizo blažile, so jo zaostrile. Zaostrile pa so jo zato, da so
               lahko izsilile neoliberalne reforme na periferiji in privatizacijo premoženja.
               Koristi od tega je seveda imel zahodni kapital, ki je oslabil konkurenco in si poceni
               prilastil tuje premoženje, predvsem premoženje bank v perifernih državah. Najbolj
               škandalozen primer oškodovanja javnega premoženja pri nas in premoženja občanov je
               bila prav privatizacija Nove kreditne banke Maribor, ki jo je obljubila vlada Alenke
               Bratušek, izvedla pa vlada Mira Cerarja.</p>
               <p>Posledice finančne krize so v Sloveniji tako hude tudi zato, ker je slovenski
               politični razred bistveno bolj kot italijanski ali avstrijski kolaboriral z
               evropskimi institucijami. To lahko ponazorim z dvema primeroma. Vlada Alenke Bratušek
               je brez ugovorov pristala na to, da je Slovenija odigrala vlogo poskusnega zajčka
               nove bančne politike. Edina v Evropski uniji je pristala na izbris malih delničarjev
               brez kakršnekoli odškodnine. To je bilo vsiljevano tudi Avstriji, a ta ni pristala na
               izbris, čeprav so zanjo veljala ista pravila. Slovenija je pristala tudi na oceno
               kapitalskega primanjkljaja, ki je bil, kot vemo danes, nekajkrat precenjen, čeprav so
               zanje veljala ista pravila kot za Avstrijo. Drugi primer. Vlada Mira Cerarja je brez
               ugovora prodala Novo kreditno banko Maribor ameriškemu špekulativnemu skladu Apollo
               in to po ceni, ki je bistveno nižja od realne vrednosti banke. V primeru Nove KBM ni
               niti poskušala predlagati zamika prodaje, kar je zdaj predlagala za NLB, da bi vsaj
               malo popravila ceno. Italija in Portugalska sta ravnali drugače in nista prodali
               podržavljenih bank Apollu.</p>
               <p>Zakaj vse to pripovedujem? Zato, ker ta zakon prihaja z istega naslova kot
               odgovornost za izbris, preobsežno sanacijo in na koncu tudi razprodajo bank. In v tem
               je po mojem razlog, da je zakon napisan tako, da razlaščeni občani ne bodo prišli do
               odškodnin. Sodišča bodo morala namreč uvodoma odgovarjati na vprašanje, kaj bi bilo
               bolje za oškodovance – razlastitev ali stečaj banke. Toda banke so imele po
               mednarodnih računovodskih standardih pozitiven kapital, zato ni mogoče trditi, da bi
               brez ukrepov Banke Slovenije bankrotirale. Nasprotno, Gorenjska banka ni bila nikoli
               dokapitalizirana, pa ni šla v stečaj. Vseskozi posluje dobro. Predlagani zakon pa
               prejudicira odločitve sodišč in zaostruje možnosti, da bi oškodovanci prišli do
               izplačila odškodnin v praktično nemogočih razsežnosti.</p>
               <p>Predlog je resnično napisan tako, da razlaščenci ne bodo mogli dokazati oškodovanja.
               To potrjujejo tudi druge določbe zakona. Zakon razlaščencem, na primer, ne omogoča,
               da bi pravočasno pridobili podatke za svojo tožbo. Vse informacije bodo morali
               pridobivati preko sodišča, ki lahko katerokoli zahtevo zavrne. To je konec koncev
               tudi v direktnem neskladju z odločbo Ustavnega sodišča, ki je izrecno napisalo, da bi
               morali razlaščenci v vpogledu te podatke dobiti neposredno. Ampak Ministrstvo za
               finance se je odločilo, tako kot se je, in zato lahko pričakujemo, da bo morala
               večina tožnikov vložiti tožbe brez potrebnih podatkov. To bo potem seveda razlog za
               to, da bodo ti odškodninski zahtevki zavrnjeni. Drug tehnični problem, povezan s tem,
               so visoki sodni stroški in določba, da odločitev sodišč ne bo veljala za vse občane,
               ki so bili oškodovani, ampak samo za tiste, ki so vložili tožbo. Zakon torej že
               uvodoma na stranski tir postavlja občane z nizkimi dohodki, ki jih je razlastitev že
               tako ali tako relativno najbolj prizadela.</p>
               <p>Zaradi vsega navedenega poslanci Levice zakona ne bomo podprli. Ker pa ocenjujemo, da
               v drugem branju nekaj možnosti, da zakon popravimo, vseeno obstaja, bomo glasovali
               vzdržano, če koalicija ne bo predlagala – oziroma bomo zdaj glasovali vzdržano, v
               naslednjem krogu pa proti, če se te izboljšave ne zgodijo.</p>
               <p>Na koncu pa bi rad povedal še to. Zagovorniki razlastitve občanov pogosto pravijo, da
               so z razlastitvijo več kot sto tisoč občanov zmanjšali stroške sanacije za državo. Ta
               argument je nesprejemljiv iz treh razlogov. Glavni razlog je, da za preveliko
               dokapitalizacijo bank je bila najbolj kriva ocena kapitalskega primanjkljaja. Ta
               ocena je bila izsiljena in bistveno pretirana in to lahko trdimo z gotovostjo.
               Korespondenca med uradniki Evropske komisije in našimi organi dokazuje, da se je
               Evropska komisija a priori odločila, da mora biti primanjkljaj tako velik, da bo
               mogoče izbrisati vse delnice in obveznice. In ker je bila ocena kapitalskega
               primanjkljaja prevelika, je bilo v banke vloženega bistveno več denarja, kot ga je
               bilo potrebnega za njihovo sanacijo.</p>
               <p>Drugi razlog, katerega bi rad navedel, je, da razlastitev občanov, ki so bili
               solastniki Nove KBM, ni na noben način prispevala k zmanjšanju obveznosti bank.
               Delnica ni terjatev do banke, zato se z razlastitvijo občanov potreba po
               dokapitalizaciji ni zmanjšala niti za cent. Seveda bo kdo rekel, da so bile izbrisane
               tudi podrejene obveznice, kar pa je prispevalo k zmanjšanju obveznosti in s tem
               primanjkljaja. Toda v tem primeru je država prizadela domače subjekte, ki so lastniki
               zavarovalnic, med drugim pa tudi sebe, ker je večinska lastnica največje
               zavarovalnice, torej Zavarovalnice Triglav.</p>
               <p>In zadnjič, treba je povedati, da so isti ljudje, na čelu z guvernerjem Boštjanom
               Jazbecem, ki se zdaj predstavljajo kot branilci javnega interesa, hkrati forsirajo
               privatizacijo saniranih bank in ravno ta privatizacija je zadnji žebelj v krsto.
               Presežni kapital, ki je bil v banke investiran, ni izginil. To je bila investicija v
               vrednost bank in ta kapital je pač zdaj ali v vrednosti bank ali pa v njihovih
               bilancah. S prodajo bank pod ceno, tako kot je bila prodana NKBM in tako kot bi bila
               izsiljeno prodana NLB, pa bi rezultiral seveda v dokončni izgubi te vrednosti za
               državo.</p>
               <p>Zato za konec še enkrat pozivam Vlado, ustavite privatizacijo bank, premoženje
               državljanov pustite na miru. Hvala.</p>
            </sp>
            <sp xml:id="SDZ7-Redna-36-2017-12-13.sp213">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Bojan Krajnc bo predstavil stališče Poslanske skupine Stranke modernega centra.
               Izvolite.</p>
            </sp>
            <sp xml:id="SDZ7-Redna-36-2017-12-13.sp214">

               <speaker>MAG. BOJAN KRAJNC (PS SMC):</speaker>

               <p>Hvala lepa za besedo, gospod podpredsednik. Spoštovani, ministrica z ekipo, kolegi in
               kolegice!</p>
               <p>Obravnavani predlog Zakona o postopku sodnega varstva imetnikov kvalificiranih
               obveznosti bank Ministrstvo za finance predlaga zaradi odločitve Ustavnega sodišča
               Republike Slovenije iz oktobra 2016, ki je za neustaven spoznalo 350.a člen Zakona o
               bančništvu-1 iz leta 2013, torej novele ZBan-1L, in to zato, ker ni urejal nekaterih
               vprašanj, ki bi jih po odločbi Ustavnega sodišča moral urediti. Ta vprašanja se
               nanašajo na pravico do dostopa do podatkov, ki bi tožnikom omogočili pripravo
               tožbenega zahtevka, dokazno breme in na združevanje pravdnih postopkov.</p>
               <p>Ustavno sodišče je odločilo, da je 350.a člen v neskladju s prvim odstavkom 23. člena
               Ustave Republike Slovenije, ki ureja eno izmed temeljnih in zelo pomembnih ustavno
               varovanih pravic za vsakega izmed nas, to je človekovo pravico do sodnega varstva. V
               zvezi s tem, s to pravico, je Ustavno sodišče v 116. točki obrazložitve odločbe
               zapisalo, citiram: »Prvi odstavek 23. člena Ustave določa, da ima vsakdo pravico, da
               o njegovih pravicah in dolžnostih brez nepotrebnega odlašanja odloča neodvisno,
               nepristransko in z zakonom ustanovljeno sodišče. Pravica do sodnega varstva
               zagotavlja možnost predložitve zadeve sodišču, ki bo o zadevi v razumnem času
               vsebinsko, torej meritorno, odločilo. Gre torej za jamstvo odločitve o pravicah in
               obveznostih oziroma odločitve o tem, ali je pravovarstveni zahtevek po materialnem
               pravu utemeljen ali neutemeljen. Sodno varstvo mora biti učinkovito, kar pomeni, da
               lahko prizadeti učinkovito brani svoje pravice, interese in pravne koristi. Pri
               dosedanjem opredeljevanju vsebine pravice do sodnega varstva je Ustavno sodišče vedno
               izhajalo iz splošne premise, v skladu s katero ni namen Ustave, da bi človekove
               pravice priznala zgolj formalno in teoretično, pač pa je ustavna zahteva, da mora
               biti zagotovljena možnost njihovega učinkovitega in dejanskega izvrševanja. Pravica
               do sodnega varstva iz prvega odstavka 23. člena Ustave ne pomeni pravice do točno
               določenega sodnega postopka. Sodno varstvo zoper odločitve državnih organov, tudi
               zoper upravne odločbe, se lahko zagotavlja tudi v kakšnem drugem, na primer pravdnem
               postopku ali v postopku pred drugim, ne pa Upravnim sodiščem, in v obsegu, ki ustreza
               naravi pravnega razmerja.« Konec citata.</p>
               <p>Nadalje je Ustavno sodišče v 123. točki obrazložitve odločbe zapisalo, citiram:
               »Bančni vlagatelji med drugim trdijo, da zaradi nedostopnosti podatkov ne bodo mogli
               ustrezno utemeljiti in dokazati tožbenih trditev v odškodninskih sporih. Ta očitek
               drži.« V tej zvezi Ustavno sodišče sicer opozarja na to, da sodišče v odškodninski
               pravdi uporablja določbe Zakona o pravdnem postopku, ki tožnikom omogočajo pridobitev
               vseh dokazno pomembnih listin tako od nasprotne stranke, v tem primeru Banke
               Slovenije, kot od tretjih oseb, kot je določeno v členih od 226. do 228. Zakona o
               pravdnem postopku. Če bi pri katerem od dokumentov, ki se nanašajo na konkretni
               izbris ali konverzijo kvalificiranih obveznosti šlo za tajne podatke po Zakonu o
               tajnih podatkih, pa je treba v zvezi z vstopom strank pravdnega postopka do teh
               dokumentov upoštevati tudi neko drugo odločbo Ustavnega sodišča, ki je tukaj podrobno
               ne navajam. »Tožnikom v odškodninskih sporih je, ker ne vedo in ne morejo vedeti, na
               podlagi katerih in kakšnih specifičnih, ekonomsko-finančnih ocen se je Banka
               Slovenije v konkretnem primeru lahko odločila za tako radikalen ukrep, kot je izbris
               oziroma konverzija, oteženo oblikovanje in substanciranje že temeljne trditvene
               podlage v zvezi z obstojem predpostavk odškodninske odgovornosti. Tožnikom v fazi
               pred vložitvijo tožbe izpodbijanja ureditev ni zagotavljala dostopa do informacij in
               podatkov v zvezi z oceno vrednosti sredstev bank in druge dokumentacije Banke
               Slovenije ter jim ni zagotavljala informacijo o podrobnosti poslovanja bank.« To, kar
               ni učinkovitost njihovega odškodninskega varstva. »Pravovarstvene možnosti tožnikov
               bi bile učinkovite le ob možnosti polnega vpogleda v listine v zvezi z izbrisom ali
               konverzijo, s katerim je razpolagala Banka Slovenije, po katerem jim mora ostati še
               zadosten čas za pripravo tožbenega zahtevka.« Konec citata.</p>
               <p>Nazaj k predlogu zakona. Predlog zakona ureja pravico do dostopa do podatkov in
               dokumentov, ki jih je Banka Slovenije upoštevala ali bi jih morala upoštevati pri
               izrednem ukrepu prenehanja kvalificiranih obveznosti bank in za vsako banko objavo
               dejstev, na katerih temeljijo izredni ukrepi, med njimi odločbo, s katero je bil
               izrečen izreden ukrep, in dokumente, iz katerih je razvidna vsebina pogodbenega
               razmerja med Banko Slovenijo in osebo, ki je izdelala ocene vrednosti sredstev
               bank.</p>
               <p>Nadalje ureja tudi sam postopek sodnega varstva, o katerem mora sodišče odločiti, ali
               so nekdanji imetniki upravičeni do povrnitve škode, s katerimi je urejen postopek
               vložitve in vsebina tožbe, združitev postopkov, skupni pooblaščenec za najmanj 30
               nekdanjih imetnikov z namenom omejitve sodnih taks na največ tisoč evrov, vpliv tega
               postopka sodnega varstva na druge postopke, predložitev dokazov sodišču, razkritje
               podatkov in vprašanja, ki naj se razjasnijo v postopku ugotavljanja upravičenosti do
               povračila, odbor izvedencev za strokovna vprašanja in odločbe sodišča. Končno pa
               ureja tudi odgovornost za povrnitev škode, izplačilo odškodnine tožnikom, povrnitev
               začasno založenih denarnih sredstev, izračunano izplačilo odškodnine ter razkritje
               dejanskega upravičenca.</p>
               <p>Za Poslanko skupino Stranke modernega centra je ključno, da predlog zakona v celoti
               odpravi vse posamezne neustavne elemente iz zadevne odločbe Ustavnega sodišča ter
               določi jasneje in razumljive, še bolj pa pravične in transparentne rešitve, ki bodo
               po svojem namenu in cilju popolnoma sledile odločbi Ustavnega sodišča in ne bodo
               povzročile istih ali drugih novih neustavnih stanj.</p>
               <p>Poslanska skupina Stranke modernega centra bo v prvi obravnavi predlog zakona
               podprla, ne izključujemo pa možnosti, da ga po usklajevanju z zunanjimi in notranjimi
               deležniki dopolnimo ali spremenimo. Hvala lepa.</p>
            </sp>
            <sp xml:id="SDZ7-Redna-36-2017-12-13.sp215">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Marko Pogačnik bo predstavil stališče Poslanske skupine SDS. Izvolite.</p>
            </sp>
            <sp xml:id="SDZ7-Redna-36-2017-12-13.sp216">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, spoštovana ministrica za finance, kolegice, kolegi!</p>
               <p>Pred nami je protiustavnost zakona o postopku sodnega varstva imetnikov
               kvalificiranih obveznosti bank in pripomb v zvezi z njimi. Ta zakon je na osnovi
               odločitve Ustavnega sodišča. V Slovenski demokratski stranki smo prepričani, da je
               Ustavno sodišče zbralo dovolj velik pogum za izbris in da je odločilo, da je
               neustavno in da je bilo onemogočeno sodno varstvo. Sam predlog zakona, ki ga je
               pripravila ministrica oziroma Ministrstvo za finance, v Slovenski demokratski stranki
               ocenjujemo kot veliko razočaranje. Prepričani smo, da je v predlogu samega zakona
               ogromno praznih vsebin in da dejansko ta zakon tudi ne sledi temu, na kar je napotilo
               Ustavno sodišče.</p>
               <p>Če pogledamo, zakaj je do tega prišlo, mislim, da zdaj ni primerno, da bi razlagali
               ponovno o zgodovini. Nekateri poslanci Slovenske demokratske stranke smo na možnost
               protiustavnosti opozarjali že pri sprejetju tega zakona v letu 2013. Razočaranje v
               tem delu predloga zakona je pa, da dejansko celo tudi po oceni Ministrstva za
               pravosodje ta zakon, ki je pripravljen, ne odpravlja ugotovljene protiustavnosti in
               po nekaterih mnenjih pravnikov celo to protiustavnost tudi krepi. V Slovenski
               demokratski stranki in poslanski skupini pozivamo ministrico za finance, da bo tekom
               današnje razprave odgovarjala na vsa vprašanja v zvezi s pripombami, ki so bile
               podane.</p>
               <p>V Slovenski demokratski stranki je za nas zelo pomembno tudi, da so tisti, katerim je
               Ustavno sodišče nekako priznalo, da so jim bile kršene pravice in da je treba zadevo
               na novo vzpostaviti, podali precej pripomb. Podali so pripombe dejansko k vsakemu
               členu predlaganega zakona. Ključna zadeva, ki je tukaj navedena, je predvsem
               razkrivanje dokumentov. Prepričani smo tudi v Slovenski demokratski stranki, da ta
               del v samem zakonu ni dovolj natančno opredeljen, da odpira ogromno pravne praznine.
               Dejansko tudi izračun odškodnine ni naveden, na kakšen način se bo naredil oziroma se
               postavlja vrsta vprašanj in po mnenju Slovenske demokratske stranke tudi člen, ki
               govori o vzpostavitvi t. i. izvedencev za strokovna vprašanja, bi rekel, da so, ali
               so brezpredmetni ali pa, da bodo dejansko tukaj lahko imenovani ljudje, ki so
               dejansko bili tudi vpeti v sam izbris obvezničarjev. Prepričani smo, da v tem primeru
               ne bi prišlo do neke odločitve, ki bi bila poštena.</p>
               <p>Sam zakon v nekaterih delih, tudi po mnenju Malih delničarjev Slovenije, namesto tega
               da bi ohranil pravico, dodatno krči to pravico imetnikov kvalificiranih obveznosti do
               učinkovitega sodnega varstva. Kot sem že omenil, po mnenju predvsem deležnikov, ki
               nastopajo tukaj, otežuje, recimo, ta zakon dostop do dokumentov in podatkov, ki so
               bili podlaga stresnim testom ter s tem bistveno tudi otežuje dokazovanje napačnosti
               metode in ocene sredstev bank.</p>
               <p>Prepričani smo, da je bil ta izbris podrejenih obveznic neutemeljen, nepravilen in
               tudi med najostrejšimi v Evropi. Izbrisanih je bilo tukaj za približno 624 milijonov
               evrov obveznic. Na kakšen način se bo ugotavljala ta škoda v primeru, da se bo
               ugotovilo, da je nastalo, je, bi rekel, tudi eno izmed pomembnih vprašanj, ki se
               zastavlja ministrici oziroma predstavnikom Vlade.</p>
               <p>Dejansko, ker gre za odločitev Ustavnega sodišča, smo v Slovenski demokratski stranki
               prepričani, da je ta zakon nujen, da ga Državni zbor nujno mora sprejeti, zato
               dejansko tudi v prvem branju v Slovenski demokratski stranki ne bomo nasprotovali
               samemu procesu, da gre naprej, kajti prepričani smo, da ta proces mora iti naprej. Že
               sedaj pa lahko javno povemo in pozivamo ministrico za finance, da v primeru, da ne bo
               sprememb tega zakona in da bo zakon ostal takšen, kot je, pa v nadaljnjem procesu s
               strani Slovenske demokratske stranke ne bo imel podpore. Ključna zadeva, kar se nam
               zdi, je, da Ministrstvo za finance oziroma Vlada pojasni, zakaj tako zaostrovanje
               razkrivanja dokumentov, ki se nam zdi ključ, da lahko pridemo sploh do neke realne
               odločitve; izračun odškodnine, ali je takšen, kot je sedaj naveden, ustrezen ali ne,
               in pa predvsem pojasnila v zvezi z izvedenci za ta strokovna vprašanja. Ne nazadnje
               pa tudi časovne komponente, vlaganje tožb in vsega skupaj, ugovorov – se nam zdijo
               prekratki. Torej vrste zadev ta zakon ne izpolnjuje, ki bi jih moral. Prepričani smo,
               da bi se ta zakon moral napisati bistveno boljše in da gre tukaj za eno veliko
               razočaranje tudi s strani Ministrstva za finance.</p>
               <p>V Slovenski demokratski stranki bomo ta zakon podprli samo v primeru, da bo sledil
               pripombam strokovne in zainteresirane javnosti in da bomo podprli takšen zakon, ki bo
               omogočil učinkovito sodno varstvo in ustvaril jasne pogoje za določitev vrednosti
               odškodnin. Tega pa po našem vedenju zakon sam nima.</p>
               <p>Še enkrat, spoštovana ministrica, podpora v tem delu zakona bo zgolj zaradi tega, da
               gre proces lahko naprej. V primeru, da pa vse te anomalije, vse te pravne praznine,
               nejasnosti in mogoče celo v nekaterih delih, da sam ta vaš predlog, ki je
               pripravljen, celo poglablja protiustavnost in da v marsikaterih delih ne sledi temu,
               kar je zahtevalo Ustavno sodišče, pa vsekakor ne bomo podprli.</p>
            </sp>
            <sp xml:id="SDZ7-Redna-36-2017-12-13.sp217">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Marija Antonija Kovačič bo predstavila stališče Poslanske skupine Demokratične
               stranke upokojencev Slovenije. Izvolite.</p>
            </sp>
            <sp xml:id="SDZ7-Redna-36-2017-12-13.sp218">

               <speaker>MARIJA ANTONIJA KOVAČIČ (PS DeSUS):</speaker>

               <p>Hvala za besedo, gospod podpredsednik. Spoštovani predstavniki Vlade, spoštovani
               poslanci, prav lep pozdrav še enkrat!</p>
               <p>Zakon o bančništvu, sprejet novembra 2013, je določil pravila, v skladu s katerimi je
               Banka Slovenije lahko izrekla ukrep prenehanja kvalificiranih obveznosti banke v
               težavah. Konec leta 2013 je bilo na podlagi sprejetega zakona izbrisanih za 620
               milijonov evrov podrejenih instrumentov. Ustavno sodišče je v zvezi z ustavnostjo
               njegovih določb, ki to prenehanje oziroma razlastitev urejajo, sprejelo odločbo, ki
               predstavlja podlago za zakon, ki ga obravnavamo danes. Njegov poglavitni cilj je
               uzakoniti postopek sodnega varstva imetnikov kvalificiran obveznosti, ki bo upošteval
               omenjeno odločbo.</p>
               <p>Razlaščenci so bili torej v šibkem položaju pri vprašanju sodnega varstva, pri tem
               zasleduje temeljno načelo, da so nekdanji imetniki upravičeni do odškodnine, če so
               bili zaradi odločbe Banke Slovenije na slabšem, kot bi bili, če odločbe ne bi bilo.
               Predlog zakona poskuša zagotoviti hitrost, gospodarnost in enkratnost postopkov.
               Pomembno je, da se tožnikom zagotovi dostop do vseh informacij, ki bi lahko bile
               pomembne v postopku. Določa se dvostopenjski dostop do informacij, in sicer objava
               dokumentov in podatkov na javni spletni strani Banke Slovenije ter dostop do podatkov
               in dokumentov, ki so osebni ali zaupni ali poslovna skrivnost, prek sodišča. Če bo
               sodišče ugotovilo, da nekdanjim imetnikom pripada odškodnina, bo to izplačala Banka
               Slovenija, ki ji bo denarna sredstva začasno založila Republika Slovenija iz postavk
               Ministrstva za financ. Republika Slovenija pa bo nato v ločenem postopku uveljavljala
               zahtevek zoper Banko Slovenije za povrnitev začasno založenih denarnih sredstev za
               izplačilo odškodnine v deležu, za katerega je ta odgovorna. S tem se bo upoštevala
               prepoved monetarnega financiranja, ki jo določa 123. člen pogodbe o delovanju EU. Če
               bo za ugotovitev ali razjasnitev dejstev potrebno strokovno znanje, ki ga sodišče
               nima, bo lahko imenovalo odbor izvedencev za strokovna vprašanja.</p>
               <p>V Poslanski skupini Desus pa nas pri tem v oči bode predvsem visoka nagrada,
               predvidena za njihovo delo. Ob nadaljnji obravnavi bomo zelo pazljivi tudi glede
               določbe, ki ureja, da tisti, ki so bili kakorkoli povezani z nastankom bančne luknje,
               ne bi slučajno postali člani odbora izvedencev.</p>
               <p>V zaključku pa naj še povem, da močno podpiramo rešitev, da se morebitna odškodnina
               ne izplačuje fiduciarnim skladom v davčnih oazah, ampak le znanim lastnikom. Sicer se
               poleg tega, da predlog zakona potrebuje še določene manjše popravke, strinjamo, da
               gre v nadaljnjo obravnavo. Hvala lepa.</p>
            </sp>
            <sp xml:id="SDZ7-Redna-36-2017-12-13.sp219">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Sledi splošna razprava
               poslank in poslancev.</p>
               <p>Besedo ima gospod Janko Veber, pripravi naj se mag. Dušan Verbič.</p>
               <p>Izvolite, gospod Veber.</p>
            </sp>
            <sp xml:id="SDZ7-Redna-36-2017-12-13.sp220">

               <speaker>JANKO VEBER (PS SD):</speaker>

               <p>Hvala za besedo in lep pozdrav vsem.</p>
               <p>Glede na to, da govorimo o Zakonu o postopku sodnega varstva imetnikov kvalificiranih
               obveznosti bank, je zelo pomembno, da ta zakon dejansko tudi pomeni realizacijo
               odločbe Ustavnega sodišča, ki je ugotovilo, da izbrisanim imetnikom podrejenih
               vrednostnih papirjev ni bilo zagotovljeno ustrezno sodno varstvo. Ta zakon zagotovo
               mora slediti tej zahtevi Ustavnega sodišča. Me pa skrbi, ker imamo pred seboj namesto
               zakona, ki bi lahko imel mogoče dva, tri člene, ki bi se glasili, da je pač potrebno
               narediti pri izračunu bančne luknje, če poenostavljeno imenujem ta princip,
               primerjavo med tem, kar je izračunala na podlagi posebnih kriterijev, ki jih je
               določila, Banka Slovenije, primerjavo s tem, kolikšna bi bila dejansko ta bančna
               luknja, če bi bila izračunana v skladu z mednarodnimi računovodskimi standardi, ki so
               obvezujoči za vse države članice EU, pa verjetno tudi širše. Ampak, če ostanemo v tem
               okviru, zagotovo to velja za članice EU, po katerih se tudi mnogi postopki pri
               sanaciji bank peljejo, vendar nikjer niso bili izpeljani na tako grob in grozovit
               način za državljanke in državljane Slovenije. Ob tem seveda izražam zaskrbljenost za
               teh 43 členov. Ne prispevajo k temu, da bomo lahko omogočili dostop do ustreznega
               sodnega varstva, ampak prej onemogočili.</p>
               <p>Ko se pogovarjamo o posledicah takšnega ravnanja, se bojim, da bomo zopet prišli v
               položaj, ko smo, recimo, pri izbrisanih ali tožbah, ki smo jih imeli zaradi
               varčevalcev iz bivših republik Jugoslavije, vse so padle oziroma vse pritožbe so
               uspele na evropskih sodiščih in vse obveznosti so potem padle neposredno na proračun
               Republike Slovenije. Bojim se, da če ta zakon ne bo dosegel svojega cilja, se bo
               nekaj podobnega zgodilo ponovno in ponovno bomo imeli zelo hude finančne posledice za
               državni proračun. To moramo preprečiti. Bolje, da zadevo pogledamo takoj, za kaj gre,
               kot pa da se postopek zavlačuje in čez leta potem ugotovimo, da smo tudi s tem
               zakonom samo zameglili dogajanje, ne pa odkrili podatkov, ki so potrebni za to, da se
               lahko vloži in izpelje učinkovito sodno varstvo vsem tistim, ki so morebiti po
               napačni oceni bančne luknje izgubili svoje podrejene vrednostne papirje. To je ena
               kategorija.</p>
               <p>Druga kategorija se nanaša tudi na vse tiste, ki so z velikim zaupanjem šli v nakup
               delnic Nove Kreditne banke Maribor. Tudi ti so bili, upam si reči ta izraz, izigrani,
               kajti nekateri tuji finančni skladi iz davčnih oaz so s tem nakupom izdatno
               obogateli, pridobili izjemen profit. V vsega nekaj tednih so preprodali te vrednostne
               papirje in zaslužili zelo velike vsote. Vsi ostali državljani, ki so zaupali vsem tem
               zagotovilom tudi takratnega ministra Bajuka, da gre za varno naložbo, pa so praktično
               ostali, ne samo brez svojih vrednostnih papirjev, ampak mnogi tudi brez svojih
               prihrankov, ki so jih vložili v nakup teh vrednostnih papirjev in mnogi so zaradi
               tega tudi na robu svojega dostojanstva oziroma zagotovo jih lahko najdemo v tisti
               kategoriji 400 tisoč ljudi v Sloveniji, ki živijo na robu revščine. Zato je vsebina
               tega zakona izjemno pomembna, da da jasen odgovor tem ljudem, kako bodo lahko
               zaščitili svoj pravni interes. Mislim, da ni dobro, da bi z morebitne ene napake, ki
               se je zgodila pri oceni bančne luknje, gradili tudi na tem zakonom novo napako, ampak
               moramo iti v smer, da se to odpravi in omogoči učinkovito sodno varstvo vsem, ki bodo
               to zahtevali skozi te postopke, ki naj bi jih zakon predvideval.</p>
               <p>Ne gre pa seveda samo za fizične osebe, gre tudi za vse ali pa v veliki meri tudi za
               zavarovalnice in pokojninske družbe in sklade v Sloveniji, ki so ravno tako želeli
               oplemenititi sredstva, ki jih imajo tudi za zagotavljanje pokojnin, z nakupom
               podrejenih vrednostnih papirjev. Torej, tudi pokojnine mnogih bodo, če je bilo to
               izpeljano na nepravilen, na nezakonit način, pravzaprav bistveno nižje zaradi tega,
               ker se jim je v to poseglo s sprejetjem zakona in ukrepov, ki jih je predlagala Banka
               Slovenije. Torej, gre za strahovite posledice za ljudi, za državljanke in državljane
               in ker smo predstavniki ljudstva, mora biti naše prvo vprašanje, ali smo zaščitili
               njihov interes in sprejemali zakone in odločitve, ki jim bodo omogočali v tem primeru
               vsaj učinkovito sodno varstvo.</p>
               <p>Zato takšnega besedila zakona, kot je predloženo v razpravo, ne morem podpreti,
               kajti, po moji oceni in tudi po oceni mnogih, ki so prebrali ta zakon, gre za
               preprečevanje učinkovitega sodnega varstva, gre za preprečevanje uresničitve odločbe
               Ustavnega sodišča. Menim tudi, da je edina pomembna in dobra rešitev v tem zakonu
               tista, ki pa govori o tem, da so lahko oziroma da niso upravičeni do povrnitve
               izgubljenih vrednostnih papirjev tisti, ki ne bodo odkrili svoje identitete. To
               prikrivanje je mogoče ena od tistih zlorab, ki se je v tem sistemu dogajala in jo ta
               zakon odpravlja. To je mogoče tisti tretji, četrti člen, ki bi mogoče bil potreben v
               tem zakonu. Skratka, potrebujemo kratek, jasen vsem razumljiv zakon, da ga bo razumel
               vsak državljan, tudi eden tistih od 100 tisočih, ki je izgubil, recimo, vrednostne
               papirje v NKBM. Hvala.</p>
            </sp>
            <sp xml:id="SDZ7-Redna-36-2017-12-13.sp221">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Dušan Verbič, pripravi naj se gospod Jože Tanko.</p>
               <p>Izvolite, gospod Verbič.</p>
            </sp>
            <sp xml:id="SDZ7-Redna-36-2017-12-13.sp222">

               <speaker>MAG. DUŠAN VERBIČ (PS SMC):</speaker>

               <p>Hvala lepa za besedo, podpredsednik. Spoštovana ministrica s sodelavci, peščica
               poslank in poslancev, ki smo prisotni, lep pozdrav!</p>
               <p>Moram priznati, da sem z zanimanjem poslušal predstavitev poslanskih skupin in ker je
               splošna razprava, si bom tudi sam dovolil nekaj besed v tej splošnosti. Dejstvo je,
               da nekatere predstavitev poslanskih skupin človeka preprosto razočarajo, predvsem
               zaradi tega, kajti očitno poslanske skupine skozi svojo strankarsko politiko sledijo,
               če temu lahko tako rečem, zelo všečni politiki izjav, ki se nekako predvsem
               postavljajo na besedah o neki učinkovitosti, pa preprosto tega ni zaznati. Tukaj
               moram priznati, da imam kar malce kritiko na spoštovane kolege iz Poslanske skupine
               Nove Slovenije, ki so preprosto kategorično zavrnili ta predlog zakona, hkrati pa jih
               v podobnih primerih in tudi na to temo je velikokrat slišati, kako velika skrb je za
               občane, državljane, ki so iz preteklih odločitev predvsem najvišje politične oblasti
               bili tako ali drugače prikrajšani, prizadeti ali oškodovani.</p>
               <p>Veseli me predstavitev največje opozicijske stranke, kjer se kljub velikim pomislekom
               nekako zavedajo nečesa – da je potrebno preprosto uresničiti odločitev Ustavnega
               sodišča. V nadaljevanju bom še nekaj več v zvezi s tem povedal, sam se pa močno
               zavedam nečesa, in sicer gotovo je glede vsebine tega predloga zakona izredno veliko
               različnih interesov, z vseh strani. Prav gotovo mislim, da se premalo poudarja ali
               skoraj zanemarja tisto skupino interesov, predvsem občanov, ki so s svojimi prihranki
               v preteklosti predvsem imeli privarčevana sredstva v bankah v državni lasti,
               praviloma pod depozite, in potem se je z različnimi pristopi bančnih uslužbencev
               prepričalo te občane predvsem v smeri, da se ti depoziti pretvorijo v vrednostne
               papirje bank v državni lasti. Tukaj mislim, da vsi tisti člani, poslanke, poslanci,
               preprosto to skupino ljudi zanemarjajo in tega ni tako malo. Druga stvar so druge
               kategorije, ki se jih bom še v nadaljevanju dotaknil. Verjamem, da v tako različnih
               oblikah interesov, pogledov, vključujoč tudi stališča političnih strank in politike,
               bo prav gotovo težko doseči nek skupni imenovalec, da se bo tistim, ki so že vložili
               odškodninske zahtevke, tisti, ki so več ali manj v pripravi ali čakajo tudi konkretno
               ta zakon, ali bo deležen podpore ali ne, da bodo skozi odškodninske zahtevke skušali
               uveljaviti svojo pravico, ki so jo dosegli na Ustavnem sodišču. Tako to ni tako
               enoznačno in zaradi tega imam resnično zelo velik pomislek do tistih kolegov in
               kolegic, ki zgolj skozi politično retoriko obravnavajo ta predlog zakona.</p>
               <p>Na začetku takoj povem, da kljub marsikaterim pomislekom, ki jih bom v splošni
               razpravi izpostavil, tu mislim predvsem na 21., 22. člen, deloma tudi 20. člen,
               deloma tudi 2., da preprosto je ta predlog zakona treba podpreti v prvem branju.
               Pričakujem, da se bo to zgodilo, da bo ta predlog zakona doživel jutri podporo in
               matični odbor bo imel zelo težko delo, da se to, kar sem prej omenil, spraviti na nek
               skupen imenovalec predvsem v korist nekdanjih imetnikov vrednostnih papirjev in čim
               manj neke politične retorike.</p>
               <p>Kar se tiče same vsebine, na načelni ravni prav gotovo moja razprava, kot običajno,
               je in tudi bo kar zelo kritična. Dejstvo je, da si v zvezi s tem predlogom zakona
               moramo postaviti vprašanje, ali so bili oškodovani imetniki vrednostnih papirjev
               državnih bank NKBM, NLB, Abanke, se pravi fizične in pravne osebe, državljani
               Republike Slovenije, dovolj že v dosedanji fazi zaščiteni predvsem v tem kontekstu,
               kajti poslanci se moramo soočiti z njihovimi pravicami ali pravico, da kot nekdanji
               lastniki obveznic in delnic bank, da se jim zagotovi najboljšo možno obliko ali
               način, da iščejo to pravico na pristojnih sodiščih. To je zaveza tega Državnega
               zbora, uresničitev odločitev Ustavnega sodišča. Na drugi strani moram priznati, da že
               sedaj v tem delu predstavitve pogrešam bistveno pomemben element. Sploh se ne
               pogovarjamo, razen obrobno je bilo, koliko je tukaj možnosti, da bo prišlo do
               odškodnine. Dejstvo je, da ne slepimo sebe in javnosti, pogovarjamo se o potencialni
               možnosti stotine, milijone. A je to 100, ali po 400, ali bo 600? Ne vem. Vendar to je
               realnost in zelo ključno vprašanje v tem delu mi je, kdo bo to odškodnino plačal. Ali
               bo to plačala država iz proračuna, se pravi davkoplačevalci, ali bo to plačal tisti,
               ki je v preteklosti izdajal individualne odločitve v obliki sklepov, to je bila Banka
               Slovenije. Tako mene absolutno že ta hip to močno zanima, ne glede, kako so postopki
               potem nekako v nekih obrisih skozi člene predlogov zakona to tudi nekako opredeljeni.
               To izpostavljam predvsem zaradi tega, kajti tudi poslanci se močno zavedamo
               aktivnosti te samostojne neodvisne institucije, imenovane Banke Slovenije, ki se na
               vse mogoče načine, popolnoma legalno upira pregledu s strani Računskega sodišča. Tudi
               v zvezi s to temo, ki je v predstavitvi bilo s strani poslancev že nakazano in, kot
               je znano, tudi z vložitvijo ustavne pritožbe ravno na to, kar smo pred časom sprejeli
               spremembo Zakona o banki Slovenije, da Računsko sodišče vpogleda določen del
               poslovanja, ki je popolnoma razumsko, in sploh ne bi smelo biti problema, da Računsko
               sodišče ne bi pregledalo te institucije. Toliko v tem delu. Mislim, da vprašanje, če
               danes bo okrog tega še kaj govora, ampak pričakujem pa na matičnem odboru, da bo o
               tem tudi nekaj besed.</p>
               <p>Marsikoga v zvezi s tem zanima tudi, katere so bile tiste osebe, ki so te državne
               banke v času emisije izdaje vrednostnih papirjev, ki so jih kupili občani ali pa
               pravne osebe, bili nosilci upravljanja. Mislim, da brez tega preprosto tudi v svojih
               razpravah ne moremo iti, da ne govorim potem, katere so bile tiste osebe ali
               subjekti, ki so imeli možnost kupovati posamezne emisije tovrstnih vrednostnih
               papirjev bank v državnih lasti, za katere se je že davnega leta 2007 vedelo, da se je
               tako na Irskem kot v državi Luksemburg za določene skupine izdalo te emisije. Zelo
               nenavadno ali pa, če lahko drugače rečem, velika verjetnost celo obstaja, da so
               tisti, ki so imeli možnost tovrstne emisije obveznic ali katerihkoli vrednostnih
               papirjev teh istih bank v državni lasti kupiti, da so najverjetneje celo dobili od
               teh bank tudi posojilo za nakup tega. In če se slučajno še zgodi, da so ta posojila
               bila tudi predmet očiščenja teh bank skozi proceduro prenosa na DUTB, potem pa nas
               mora res biti strah. Pričakujem, da se bodo te zadeve tudi v teh razpravah, tudi ko
               bomo na matičnem odboru, razčistile. Vesel bi bil, da sem v popolni zmoti, vendar
               neki indici prav gotovo krožijo, obstajajo, tudi nekateri preiskovalni novinarji pred
               leti so o tem tudi že pisali.</p>
               <p>Moram priznati, da se tudi v tem delu moram dotakniti tega, česar sem se že tudi na
               drugih matičnih odborih dotikal, ali v Republiki Sloveniji se lahko že pogovarjamo,
               da moramo biti vsaj v zakonodajni veji oblasti zaskrbljeni glede delovanja globoke
               države. Ko se tega dotakneš, kot da to ni prisotno pri nas. Ravno to, ker marsikdo
               opozarja tako v Sloveniji kot izven naših meja na prisotnost delovanja globoke
               države, je en delček po mojem skromnem mnenju prisotno tudi tukaj. Kajti del tako
               imenovanega finančnega in gospodarskega upravljanja države, ki bi moralo in je v
               pristojnosti vsakokratne oblasti, se očitno dogaja, da gre mimo aktualne veje
               oblasti. Zato je tudi moje veliko nasprotovanje že v koalicijskih usklajevanjih ravno
               zoper 21. in 22. člen tega predloga zakona, ki se skozi tako imenovane osebe, ki naj
               bi vlada predlagala samostojni veji oblasti, in to je takrat, ko bi odločali – neke
               osebe. Res je, da sodstvo ni obvezno akceptirati imen, vendar zakaj sploh samostojna
               veja oblasti, v tem primeru izvršilna, želi sugerirati in predlagati ali lansirati
               določena imena. Vedno velja, vsak zakaj ima svoj zato.</p>
               <p>Tisto, kar je v tem splošnem delu prav gotovo tudi ključno vprašanje, vsaj, kar se
               mene tiče, pri nadaljnjih postopkih sprejema tega zakona mi je ključno vprašanje in
               bo tudi razvidno, koliko strankarska politika vpliva na nas, poslance, da se odločijo
               ali da se pride do nekih odločitev o členu, ki morda gredo zelo nasproti tisti
               zadevi, ki je v predstavitvi nekaterih že bilo prisotno. Ali se bo s predlogom tega
               zakona dalo ali pa celo rahlo prikrilo možnost, da osebe, ki so bile zaposlene v
               bankah v državni lasti in so posredno ali neposredno imele možnost vplivati na
               odločitve v teh bankah, da je v končni fazi prišlo do te tako imenovane 5 milijardne
               bančne luknje. Pa morda še kaj drugega, nad čemer, moram priznati, da smo zgroženi;
               tudi s tem tako imenovanim pranjem denarja in podobno. Zato je toliko bolj moja ta
               odločnost, da se preprosto ne sme dovoliti s predlogom takega zakona, da se
               kakršnakoli minimalna možnost dopusti skozi stranka vrata tudi nekim osebam;
               popolnega zaprtja preprosto ni. Tudi ko smo se pogovarjali na koalicijskem
               usklajevanju, da se z nekimi pogoji, omejitvami da, oprostite – nikoli ne moreš
               omejiti v celoti, razen da sploh ne daš opcije. Toliko v tem delu.</p>
               <p>Zaključil bom samo še to, da upam, da Republika Slovenija ni v taki fazi globoke
               države, glede na to, da v preteklosti so bile posamezne odločitve na vrhu politične
               oblasti in da ne bom zgolj samo splošen, kot je običajno v političnih razpravah, bom
               s konkretnim primerom. Kot veste, sem že nekajkrat tudi omenil, da ne razumem, zakaj
               je v letu 2013 prišlo do politične odločitve aktualne oblasti, ko se je privatne
               banke podržavilo. Govorim o Probanki, govorim o Factor Banki, govorim o Abanki. Ne
               bom zdaj govoril, kakšne zneske je to pomenilo za davkoplačevalce, nesporno pa je, da
               ko so nastopili postopki dokapitalizacij, se je preprosto račun izstavil
               davkoplačevalcem, in ta zadeva se vrti in očitno se bo vrtela tudi v nadaljevanju.
               Zato je dolžnost, ko se pogovarjamo o spremembi ali predlogu tovrstnega zakona, da
               smo izredno pazljivi tudi na te aktivnosti, ki so bile v preteklosti.</p>
               <p>Zdaj pa nekaj besed, vezano na predlog zakona. Moram priznati, da ne razumem, zakaj
               Ministrstvo za finance je toliko časa ali več kot leto dni po odločitvi Ustavnega
               sodišča sploh začelo s to zakonsko proceduro, kar pomeni vložitev tega. Tukaj takoj
               uvodoma povem, da ne akceptiram, da je bilo potrebno ali da je dolgotrajno
               koalicijsko usklajevanje, kajti res je, priznam, bilo je teh 6 ali 7 koalicijskih
               usklajevanj, določene zadeve so bile deležne nekega premika. Sam menim, da še ne v
               celotni vsebini to, kar bi bilo potrebno, ampak tisto, kar je pa ključno, kot sem
               tudi že prej omenil t. i. 21. in 22. člen, se je pa preprosto trmasto vztrajalo in se
               tudi še vedno. Me prav zanima tudi v nadaljevanju, kako se bomo potem na samem
               matičnem odboru zavzeli in se opredelili tudi do tovrstnih zadev.</p>
               <p>Ampak, če smo v zamudi, glede na to, da Ustavno sodišče je nekako dalo rok junij
               2017, naj bi se uresničila ustavna odločitev. Tukaj imam popolnoma na mestu vprašanje
               – razlog, zakaj se Ministrstvo za finance preprosto ni držalo tega roka. Kajti po
               načelu pravne države je vlada tista oziroma resorno ministrstvo, da skladno s pravno
               državo mora spoštovati odločitev Ustavnega sodišča. Ne bom se zdaj spuščal, ali je to
               njihov kakršenkoli razlog: premalo strokovnosti, različni interesi, lobistični stiki
               – me preprosto to ne zanima. Dejstvo je, da človek pričakuje, da se od lastnega
               Ustavnega sodišča tudi ti roki spoštujejo.</p>
               <p>Morda pa je razlog bil v tem, da je predlagatelj ali pripravljavec tega zakona iskal
               rešitve, da bi nekdanji lastniki vrednostnih papirjev, se pravi predvsem tisti, ki
               so, kot sem že prej uvodoma omenil, bili depozitarji, ki so imeli privarčevana
               sredstva in se jih je iz različnih nagibov in vzvodov bančnih uslužbencev pretvorilo
               v t. i. vrednostne papirje, da vseeno v uveljavitvi svoje pravice na sodišču. Morda
               se je razmišljajo s predlogom zakona, da bi se jim z neko, kakršnokoli že, določbo v
               zakonu malce otežilo ta postopek. Ne vem. Razlog zamude je lahko tako ali drugače
               različen.</p>
               <p>Tisto, kar pa je tretje, pa moram priznati, da tudi odkrito razmišljanje, ali pa se
               je – kot predlagatelj – razmišljalo, kako bi tistim imetnikom, ki so vplačevali
               emisije vrednostnih papirjev predvsem v tujini, če sem tukaj na Novi Ljubljanski
               banki, ki je neke emisije – ne bom o zneskih, to bo še dovolj časa –, ki so se
               izdajale v Luksemburgu, kako tem zagotoviti, da bi kljub vsemu prišli do teh
               sredstev. Vesel sem, da sedaj predlog zakona zelo zaostruje to, ampak ne vem, morda
               so bili to razlogi, da je praktično več kot šest mesecev po postavljenem roku ta
               zakon pred nami.</p>
               <p>V tem delu moram izpostaviti še eno zadevo, da kot poslanec – in tukaj pričakujem
               tudi od kolegov in kolegic Državnega zbora, da kakorkoli bomo v nadaljevanju sledili
               predlogom tako Vlade kot lastnim pogledom in v maksimalni meri zagotoviti neko dobro
               podlago za uveljavljanje pravic tistih, ki menijo, da so bili oškodovani –, da pa
               preprosto ne smemo dopustiti, da se kakršnakoli določba zakona pojavi, ki bi lahko na
               koncu samostojna veja oblasti, in to je sodna, morebitno odločitev, ki pa ne bi bila
               v korist pričakovanja oškodovancev, naprtila zakonodajni veji oblasti. Kakorkoli se
               čudno sliši, moram tukaj poudariti ali povzeti besede predhodnika, spoštovana
               ministrica, dr. Mramorja. Kajti, ko smo poslanci nekoliko negodovali glede aktivnosti
               članov nadzornega sveta SDH, nam je minister Mramor zelo lepo in neposredno izjavljal
               naslednje: »Ne sklicujte se name, jaz sem zgolj predlagal, sprejeli ste jih vi,
               poslanci.« Pa še prav je imel. Zato sem toliko bolj previden v teh vsebinah, ki imajo
               lahko posamezne določbe z morda zelo značilnim dvojnim pomenom, ki jih pa mi kot
               poslanci ob sprejemu in branju ne zaznavamo.</p>
               <p>Prav gotovo imam iz tega naslova še marsikatero vprašanje, kar se tiče vsebine. Prvo,
               kar je, kar je na koalicijskih usklajevanjih rečeno, da samostojna veja oblasti, se
               pravi sodna veja oblasti, je v določenih razgovorih sama izjavila, da poznavanje
               bančništva ali tovrstnega morda ni na zelo visokem nivoju in je lahko to problem pri
               konkretnem odločanju. Tukaj se res sprašujem, ali so tovrstne izjave z dobrim namenom
               ali so v ozadju neki drugi razlogi. Kot član Odbora za pravosodje, ko smo pred dobrim
               mesecem ali dvema obravnavali letno poročilo dela Vrhovnega sodišča Republike
               Slovenije, kjer je bil tudi predsednik Vrhovnega sodišča s svojo ožjo ekipo, nam je
               članom odbora zelo jasno predstavil in zagovarjal, da je usposobljenost sodnikov, ne
               glede na katerih področjih sodijo, zelo na visokem nivoju. Iz tega razloga sploh ne
               vidim potem kakršnokoli potrebo, da se v argumentaciji po 21. in 22. členu pojavljajo
               besede, da se želi pomagati sodni veji oblasti pri nekih postopkih, ki bodo sledili
               glede na določitev oškodovanja morebitnih oškodovancev. Tako to sam ocenjujem kot v
               neki smeri poseg med samostojnimi vejami oblasti, lahko komentiramo ali komentirate
               kakorkoli, da se tukaj želi nuditi pomoč.</p>
               <p>Mislim, da v takem primeru, sploh pa na specifični zadevi, mora sodna veja oblasti
               delovati popolnoma samostojno, neodvisno in tudi zakonska podlaga ne sme biti taka,
               da bi druga sodna veja oblasti njim šla kakorkoli v neko pomoč. Če sodna veja oblasti
               že danes ocenjuje, da nima nekega specifičnega znanja, ima vrsto mehanizmov preko
               izvedencev. Da je to res, se tudi občani soočamo ali pridobimo na tak ali drugačen
               način informacije, da sodna veja oblasti, sploh v kazenskih zadevah, išče pomoč tudi
               iz tujine s tujimi izvedenci. In ne vem, zakaj je potem tako prepričevanje in hitenje
               s tem, da vendar morajo biti slovenski bančniki, kakorkoli že, ali finančniki iz
               slovenskega prostora, ki jih bo Vlada imenovala ali predlagala in naj se potem
               sodišče samo odloči. Prvič, ne razumem, zakaj je to tako trdno stališče, kajti
               tovrstne osebe bi na podlagi takih določb zakona dobile status, reci – piši,
               izvedenca mimo vseh pravil, ki velja za pridobitev statusa izvedenca. Lahko tukaj
               ovinkarimo mnogo v smeri, saj bo samo za svetovanje, pomoč in podobno. Pa se sploh ne
               spuščam v pripombo nekaterih glede stroškov. V to se sploh ne spuščam. Bistvena pa mi
               je še kako ta vsebina. Zato kot poslanec sem trdno na stališču, da ni argumenta, da
               se tako ostaja, kar se tiče teh določb.</p>
               <p>Zakaj je moje stališče tako trdno? Glede na to, da smo bili soočeni tudi v javnosti,
               ko je moja vlada tudi javno zagovarjala ali podprla stališče nadzornega sveta SDH pri
               imenovanju ali predlaganju članov nadzornega sveta Nove Ljubljanske banke, s trojico,
               ki je bila v tistih časih praktično na oblasti Nove Ljubljanske banke. Še dobro, da
               se to ni zgodilo! Kakorkoli že, ali je to kritika tej vladi ali ne, pogovarjam pa se
               o kredibilnosti tistega, ki predlaga. Zaradi tega menim, da tovrstne zadeve so
               predmet razprave v Državnem zboru, da se kaj podobnega preprosto ne ponovi.</p>
               <p>Za konec v tem splošnem delu, preden bom nekaj besed namenil še vsebini. Kot sem že
               nekajkrat omenil, poslanci preprosto se moramo zavedati pomembnosti tovrstne vsebine
               predloga zakona kot tudi, kakšni potencialni zneski predstavljajo, ker ta hip
               odgovora ni, ali za državo ali za Banko Slovenije. Velika verjetnost je, da
               najverjetneje bo treba kaj vrniti skozi odškodninske zahtevke. Predvidevam. Ni vse
               tako kristalno čisto, kot se morda na videz prikazuje. V dokaz temu, da sem
               skeptičen, je ravno vsa aktivnost, ki sem jo prej omenil – centralnega revizorja
               Banke Slovenije, ki nikakor ne dopusti in se z različnimi prijemi skuša izogniti
               pregledu Računskega sodišča. Če bi te zadeve bile kolikor toliko normalne, v
               normalnem poslovanju, se noben ne brani neke revizije, posebej pa še institucije, v
               katero vsi državljani zelo dobro zaupamo. Zato si upam trditi, da tudi na matičnem
               odboru ne bo lahka razprava, kar se teh zadev tiče.</p>
               <p>Še nekaj besed kar se tiče same vsebine. Moram priznati, da sem zelo negativno
               presenečen predvsem glede izjav ali zapisov, kar se tiče teh odborov izvedencev –
               konkretno sem govoril o 21., 22. členu, kjer je v neki smeri tudi zapisano, »potrebna
               je politična presoja glede določb odbora izvedencev.« Moje vprašanje je, komu to
               koristi. Z veliko gotovostjo trdim, da ta politična presoja ne koristi tistim, ki so
               imeli depozite v bankah v državni lasti in ko so, kar sem že nekajkrat omenil, bili
               na tak ali drugačen način pregovorjeni. Verjamem, da v dobri veri, ker so tudi
               zaupali, saj vendar vložek v državno banko je to nekaj trajnega. To je smiselno na
               stara leta ali ob kakršnihkoli nezgodnih dogodkih, da imaš nek kapital. Prav gotovo
               se pa nobeden ni strinjal ali pomislil na to, da mu bo na tak ali drugačen način
               odvzeto, predvsem zato, da se pokrije tako imenovana bančna luknja. Zato bo ta rdeča
               nit vseskozi prisotna.</p>
               <p>Kar se tiče sodnih taks, moram priznati, in tukaj sem hvaležen, da smo se kar dobro
               pogovarjali in še vedno sem na stališču, da nobena sodna taksa ne sme biti omejena,
               kakorkoli oproščena ali limitirana. Kar se tiče sodnih taks, že sedaj pozna sodni
               sistem, da se tistemu, ki nima sredstev, po normalni poti – in vsak sodnik brez
               zadržka da odredbo za oprostitev sodne takse. Če pa je bilo tukaj mišljeno, da bi se
               omejile sodne takse na višino, predvsem za tiste, če malce špekuliram, ki so
               vplačevali emisije vrednostnih papirjev preko skrbniškega računa, potem sem pa še
               toliko bolj odločen, da morajo ravno tisti plačati tak ali drugačen taksni
               znesek.</p>
               <p>Nadalje. Zakaj ima Republika Slovenija status stranskega intervenienta? Tukaj mislim,
               da bom z veseljem resnično poslušal, v katerem pravnem razmerju z Banko Slovenije,
               predvsem, ker je bilo v neki smeri govora, ščiti pravni položaj Republike Slovenije.
               Kdo je že sprejel to odločitev za dokapitalizacijo? Kdo je že sprejel odločitev, da
               se izbrišejo lastniki vrednostnih papirjev? Tako se tukaj ves čas vrtimo v nekem
               krogu.</p>
               <p>Za konec ta 20. člen, ki pravi, kaj vse se mora razjasniti v sodnem postopku. Vedno
               več vprašanj in težav imam ravno tudi s tem 20. členom. Zakaj z zakonom opredeliti
               neko področje, kjer naj se vprašanja rešijo? Pa to je zame neposreden poseg v sodno
               vejo oblasti! Sodnik je tisti, ki mora po svoji dolžnosti, po svoji stroki, po svoji
               etiki, po pravičnosti odločiti in soditi, v katerem delu bo upošteval vsa dokazna
               gradiva, da bo na koncu tista sodba, kot se reče, pila vodo. In zakaj bomo v zakonu,
               v nekem členu določbe opredelili ali omejili, katere stvari naj se praviloma reši?
               Preprosto ne razumem.</p>
               <p>Končam s tem, kot sem uvodoma rekel; nimam težav in bom tudi potrdil ta predlog
               zakona, vendar pričakujem, da se bodo na matičnem odboru ti različni interesi,
               različni pogledi izkristalizirali v smeri, da se resnično omogoči tistemu, ki meni,
               da je bil oškodovan, da se mu zagotovi čim boljšo podlago za uveljavljanje svojega
               odškodninskega zahtevka in to v smeri pričakovanj in odločitev Ustavnega sodišča.
               Hvala lepa.</p>
            </sp>
            <sp xml:id="SDZ7-Redna-36-2017-12-13.sp223">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Za besedo je prosila mag. Mateja Vraničar Erman, ministrica za finance. Izvolite.</p>
            </sp>
            <sp xml:id="SDZ7-Redna-36-2017-12-13.sp224">

               <speaker>MAG. MATEJA VRANIČAR ERMAN:</speaker>

               <p>Hvala lepa, gospod podpredsednik.</p>
               <p>Nekaj zadev se je nabralo v dosedanji razpravi, na katere bi se rada odzvala. Začela
               pa bom na koncu.</p>
               <p>Odločno zavračam kakršnokoli namigovanje o tem, da smo imeli pri pripravi tega
               predloga zakona ali kateregakoli drugega predloga zakona kakršnekoli skrite namene.
               Naš namen je bil zelo jasen in določen z odločbo Ustavnega sodišča: treba je
               zagotoviti razlaščencem pravico do učinkovitega – poudarjam, učinkovitega – pravnega
               varstva in Ustavno sodišče je določilo tri elemente te učinkovitosti, ki jih je treba
               nasloviti z zakonom. Eno je dostop do dokumentacije in dokazil, drugo je, kdo nosi
               dokazno breme, in tretje, na kakšen način se zagotovi hitrost, ekonomičnost in
               uniformnost postopka. In to so vprašanja, ki jih ta predlog zakona naslavlja.
               Naslavlja jih ne tako, kot jih želim ali pa kot bi jih želelo nasloviti Ministrstvo
               za finance, ampak jih naslavlja tako, kot je bilo usklajeno in dogovorjeno znotraj
               dosedanjega postopka usklajevanja. Ni prišla na mizo Državnega zbora prva verzija
               tega zakona, prišla je dvajseta verzija tega zakona, ker smo ravno zaradi zavedanja o
               pomenu tega zakona izvedli celo vrsto usklajevanj z različnimi deležniki. Tudi
               lobisti so bili med njimi; ja, lobisti, ki so zagovarjali interese ene, druge ali
               tretje skupine razlaščencev. Vse te stike smo korektno prijavili Komisiji za
               preprečevanje korupcije, ampak edino pravilno je, da smo se v tem postopku
               pogovarjali tudi z njimi. Če boste jutri potrdili ta predlog zakona kot primeren za
               nadaljnjo obravnavo, se bomo pogovarjali še naprej, ker želimo zadeve razčistiti
               tako, da bo tem ljudem, tem podjetjem zagotovljena učinkovita pravna varnost oziroma
               učinkovita pravna pot. Poslušali smo stališča Ministrstva za pravosodje in ta verzija
               zakona, ki je pred vami, je z Ministrstvom za pravosodje v celoti usklajena.
               Poslušali smo stališča Vrhovnega sodišča, poslušali smo, kot že rečeno, stališče
               različnih interesnih skupin razlaščencev, poslušali smo stališče Banke Slovenije in
               Evropske centralne banke, poslušali smo politična stališča posameznih političnih
               strank … /oglašanje iz klopi/ – posameznih, sem rekla. In verjeli ali ne, stališča
               deležnikov, s katerimi smo usklajevali ta predlog zakona, so se v mnogočem
               diametralno razlikovala. Z največjo strokovnostjo smo presodili, kje je ustrezno
               ravnotežje med različnimi interesi, ki so se v tem postopku do sedaj
               izkristalizirali. Ne trdim, da ni mogoče posameznih rešitev izboljšati, zaradi tega,
               kot sem rekla že prej, bomo opravljali konzultacije tudi v nadaljnjem postopku, če
               boste jutri ugotovili, da predlog zakona je primeren za nadaljnjo obravnavo. Bom pa
               tudi vnaprej si vzela to pristojnost, da zagovarjam tiste rešitve v predlogu zakona,
               v katere tudi po strokovni plati verjamem.</p>
               <p>Če se sedaj osredotočim na posamezne elemente zakona oziroma na posamezna vprašanja,
               ki so bila izpostavljena. Vrnila se bom nazaj na danes že večkrat omenjeno 123. točko
               odločbe Ustavnega sodišča, ki govori o dokazih oziroma o podatkih, ki morajo biti
               tožnikom na razpolago oziroma ki jim morajo biti dostopni. Ustavno sodišče ob koncu
               te točke svoje odločbe pove, da morajo imeti možnost polnega vpogleda v listine v
               zvezi z izbrisom ali konverzijo, s katerimi je razpolagala Banka Slovenije, po
               katerem jim mora ostati še zadosten čas za pripravo tožbenega zahtevka. Potem se to
               stališče Ustavnega sodišča nadaljuje naprej v opombi, kjer opozori, da je treba v
               zvezi s to ureditvijo neravnovesja v zvezi z razpoložljivimi informacijami upoštevati
               oziroma primerjati z rešitvijo, kot velja v primeru varstva konkurence v 5. členu
               evropske direktive s tega področja. Ta 5. člen, ki govori o razkritju dokazov, ki jih
               morajo dati informacijsko močnejše stranke na razpolago, govori o tem, da nacionalna
               sodišča omejijo razkritje dokazov na tisto, kar je sorazmerno. Temu napotilu smo
               sledili, ko smo pripravili predlog dvostopenjskega dostopa do podatkov. V prvi fazi
               bodo osnovni podatki javno razkriti, na podlagi teh podatkov bodo lahko potencialni
               tožniki se odločili, ali tožbo vložijo ali ne in hkrati od sodišča lahko zahtevali
               razkritje drugih, če želite, vseh podatkov, ki so potrebni za utemeljitev njihovega
               tožbenega zahtevka. Do teh dokumentov, do teh podatkov bodo lahko prišli na način, da
               bo zagotovljeno pravno varstvo osebnih podatkov in poslovnih skrivnosti, ki so v teh
               podatkih pri Banki Slovenije zagotovljeni. S to dvostopenjskostjo zagotavljamo, da
               lahko tožniki pridejo do polnega vpogleda v listine, ampak hkrati ne kršimo enakega
               ustavnega načela drugih oseb, ki v teh postopkih niso neposredno vključene, da niso
               splošni javnosti razkriti njihovi osebni podatki ali podatki, ki bi predstavljali
               njihovo poslovno skrivnost.</p>
               <p>Kar se tiče strokovnih izvedencev oziroma odbora izvedencev, nihče ni nikdar trdil,
               da sodišča nimajo zadostnega znanja o bančnem pravu. Sodišča presojajo pravna
               vprašanja, ampak v splošnih postopkih Zakona o pravdnem postopku, pa tudi drugih
               postopkovnih zakonih, je predvidena možnost imenovanja izvedencev, ki odločajo
               oziroma ne odločajo, ki dajejo informacije in pojasnila o strokovnih vprašanjih, ne
               pravnih, o drugih strokovnih vprašanjih. To je nekaj povsem normalnega v pravdnih
               postopkih. Zakaj odbor izvedencev? Zaradi ocene, da bi glede na kompleksnost
               problema, s katerim se bodo sodišča morala soočiti, bilo primerno imeti več
               izvedencev hkrati, ne posameznega izvedenca. Po našem mnenju to lahko pripomore h
               kvaliteti odločitve. Če bo Državni zbor menil drugače, je vedno možnost, da se v
               zakonodajnem postopku vprašanje razjasni.</p>
               <p>Zakaj predlog, da Republika Slovenija nastopa v postopkih kot stranski intervenient?
               Kakorkoli, v interesu države je, da je vključena v te sodne postopke, da jih spremlja
               in lahko sodeluje tudi s svojimi izjavami, s svojimi dokazili, s svojimi pogledi na
               zadevo. In ne vidim v bistvu razloga, zakaj bi to bilo problematično.</p>
               <p>Kako se bo zagotavljalo ugotavljanje odškodnine? Tudi tukaj je predvidena
               dvostopenjskost zaradi hitrosti postopka oziroma zaradi hitrosti opredelitve
               odškodnine. Sodišče bo ugotovilo, da je do oškodovanja prišlo, ugotovila bo, kakšna
               je razlika oziroma kakšna je škoda, ki je posamezniku nastala, potem pa v izogib
               temu, da bi se sodišče naprej ukvarjalo z vsakim posameznim zahtevkom, se predlaga,
               da sam matematični izračun škode glede na vsebinske ugotovitve sodišča izvede Banka
               Slovenije. Na ta način, ker gre samo za matematični izračun, nobene pravice, nobenega
               presojanja, nobenega podatka ni več v tej fazi, v bistvu to doprinese k ekonomičnosti
               postopka.</p>
               <p>Veljavnost odločitve zoper vse. Ta ureditev je bila predvidena – to je tako imenovani
               erga omnes učinek –, ta je bil predviden v eni od prejšnjih verzij predloga zakona,
               ampak hkrati, ko smo imeli to določbo v predlogu zakona, smo tudi omejevali pravico,
               kdo sme tožbo sploh vložiti. V predlogu zakona, ki je danes v obravnavi, ni več
               nobenih omejitev v zvezi s pravico vložitve tožbe. Seveda pa pričakujemo, da se bodo
               predvsem mali vlagatelji združevali oziroma da bodo iskali skupne pooblaščence v
               obliki potrošniških organizacij, združenj delničarjev in tako naprej. Želimo jim
               olajšati možnost dostopa do tovrstnih tožb, ampak, če na eni strani nimamo omejitve,
               kdo lahko vloži tožbo, potem ni razloga, da bi na drugi strani imeli določbo o tem,
               da sodba učinkuje zoper vse, ne glede na to, ali so tožbo vložili ali tožbe niso
               vložili.</p>
               <p>Kar se tiče rokov, želeli smo tudi pri rokih zagotoviti, da so tožbe v nekem razumnem
               roku vložene in da se lahko sodni postopki združujejo in vodijo naprej, seveda pa je
               tukaj lahko ta rešitev še predmet nadaljnje razprave oziroma nadaljnjega
               usklajevanja.</p>
               <p>Še enkrat, ta zakon je postopkovni zakon, naslavlja vprašanje učinkovitega pravnega
               varstva, ne naslavlja vprašanja, ali je do oškodovanja prišlo ali ne, to je naloga,
               ki jo bo moralo opraviti sodišče. Ta predlog zakona v povezavi s splošnimi pravili
               Zakona o pravdnem postopku po našem mnenju daje dobro osnovo, da lahko sodišče na
               njej odloča. Vsekakor pa, tako kot sem omenila prej, ne zavračamo možnosti nadaljnjih
               izboljšav besedila in računam, da bomo lahko čas do druge obravnave izkoristili za
               nadaljnjo konstruktivno debato prav v tej smeri. Hvala lepa.</p>
            </sp>
            <sp xml:id="SDZ7-Redna-36-2017-12-13.sp225">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Jože Tanko, pripravi naj se mag. Marko Pogačnik.</p>
               <p>Izvolite, gospod Tanko.</p>
            </sp>
            <sp xml:id="SDZ7-Redna-36-2017-12-13.sp226">
               <speaker>JOŽE TANKO (PS SDS):</speaker>
               <p>Hvala lepa za besedo.</p>
               <p>Kar zadeva upravljanje s slovenskim bančnim sistemom v času po osamosvojitvi, lahko
               samo ugotovimo, da je bila v tem času narejena serija napak, serija izjemno dragih
               napak; od začetka, takrat, ko se je Ljubljanska banka preimenovala v Novo Ljubljansko
               banko, in naprej. Značilnost tega obdobja je, da so takrat ljudje kar rotirali po
               posamičnih funkcijah, tudi do nedavnega še; ali so bili ministri za finance, ali so
               bili guvernerji, ali so bili v organih poslovnih bank … To je kar krožilo, nekaj časa
               tu, nekaj časa tam, napake so se pa ponavljale, izredno drage. V niti enem sodnem
               postopku Slovenija ali pa bančni sistem Slovenije ni prišel iz njega brez poškodb,
               naj gre to za hrvaške varčevalce, naj gre to za, ne vem, karkoli – česarkoli ste se
               lotili, so se lotili, povsod je nastala enormna škoda. Vmes sta se zgodili dve
               dokapitalizaciji, pri katerih tudi se ni dalo nič ugotoviti, ne kdo, ne zakaj, ne vem
               – nič; vse je bila najhuje varovana državna skrivnost. Moti me tudi, da danes tu ni
               tedanje predsednice vlade Alenke Bratušek, ko je ta zadeva nastala. Ona je takrat
               povedala, da bo bančni sistem v Sloveniji reševala slovenska trojka, ki jo sestavlja
               predsednica vlade Alenka Bratušek, tedanji minister za finance gospod Čufar in
               guverner Boštjan Jazbec, to je bila slovenska trojka. Mislim, da je bila sedanja
               ministrica tedaj državna sekretarka na Ministrstvu za finance. To se pravi, tako ali
               drugače vpeta v sistem nastajanja, bi rekel, te bančne zablode, ki se je zgodila.
               Kakorkoli smo se takrat trudili, da bi prišli do nekih realnih podatkov, da bi
               prišli, da bi ugotovili, zakaj so ti problemi nastali, vedno znova smo trčili ob zid
               molka. Zid molka v Vladi, zid molka v Banki Slovenije in kjerkoli drugje, in v
               koaliciji tedanji. Nekaj poslancev, ki je glasovalo za ta zakon, je danes tudi tukaj.
               Mislim, ni jih tukaj, so člani tega sestava Državnega zbora in imajo veliko eni za
               povedati, kako in kaj bi bilo treba to narediti, ampak takrat so glasovali za to, da
               se taka odločitev sprejme.</p>
               <p>Treba je tudi povedati zelo odkrito, da to, kar se je takrat zgodilo s sprejetjem
               tiste novele zakona, to je v bistvu po drugi svetovni vojni, če odštejemo
               revolucionarni režim, največja nacionalizacija premoženja, ki se je zgodila. Največja
               nacionalizacija premoženja, ki se je zgodila! In ukvarjamo se s popolnoma enakim
               problemom, kot se s tisto razlastitvijo v času totalitarnega režima – popravo krivic.
               To, kar imamo na mizi, je poskus poprave krivic delu tistih, ki so takrat doživeli,
               bom rekel, državno razlastitev. Funkcionarka, ki je to izpeljala, ni odstopila,
               guverner, ki je bil udeležen pri tej neustavni odločitvi, je še vedno guverner –
               nihče ne zahteva njegove zamenjave, nihče ga ne odstavi. Torej se režim vzdržuje
               naprej.</p>
               <p>Spomnili se boste, od časa po drugi Janševi vladi naprej, da smo kar zadeva bančni
               sistem, ker takrat so se začele te zadeve odpirati in odkrivati, vložili več zakonov
               s področja bančništva; to se pravi Zakon o bančništvu, vložili smo Zakon o Banki
               Slovenije, tudi v tem mandatu smo nekatere stvari ponovili, ker smo zahtevali oziroma
               predlagali, da pač vsaj tiste kriminalne stvari postanejo javne in jasne. Tudi to se
               je preprečilo. Tu smo imeli tudi nekaj sej Državnega zbora, kjer smo predlagali
               različne sklepe. Tudi to ni bilo sprejeto. Zdaj smo, ko ne vemo nič, ko niti ne vemo
               sedaj, kaj je dejanska luknja bančna, ne vemo, smo soočeni s popravo krivic tam, kjer
               se jim je to pač zaklenilo in se jih razlastilo. In zdaj se tu ukvarjamo s tem, na
               kakšen način bomo tem ljudem, ki so enostavno izgubili ogromno, 600 milijon gre za ta
               paket, ki je pred nami, še milijardo 400 je tistega, ki ga še ni pred nami, kako bomo
               te zadeve poravnali. Za to, kar se je pa zgodilo, pa nihče ne odgovarja. Za ta
               postopek ne odgovarja noben funkcionar; ne tisti, ki so to sprejemali, ne tisti, ki
               so preprečevali sprejemanje tistih ukrepov, ki smo jih predlagali. Nič!</p>
               <p>Da je stvar še bolj problematična, mi smo v Zakonu o Slovenskem državnem holdingu
               takrat, ko smo ga še pripravili, pa ni bil takrat sprejet, ker je prišlo prej do
               sesutja Janševe vlade, predvideli tretjino članov nadzornega sveta za opozicijo,
               katerakoli je. Zagotovo tretjino članov. Ko je prišlo do vlade Alenke Bratušek, se je
               to vse enostavno eliminiralo in je v celoti organe Slovenskega državnega holdinga –
               da ne rečem tudi DUTB – sestavila koalicija. Če povem še bolj natančno, več ali manj
               pod vplivom Poslovne šole Bled. Če boste pogledali malo zgodovino, ko se je to
               obravnavalo in odločalo, boste videli, da so tam ključni akterji, ki so sodelovali
               pri teh odločitvah o kadrovanju, bili tako ali drugače povezani s Poslovno šolo Bled.
               Ne vem, to je bil nek poseben kadrovski nabor.</p>
               <p>Kakorkoli, jaz sem za to, da se krivice popravijo, to povem zelo jasno, sem za to, da
               se popravijo tudi tiste krivice, ki jih še niste predlagali s popravo z zakonom in
               ste pač razlastili tudi delničarje, najbrž še zdaj ugotavljamo te postopke po
               nepotrebnem in na nepraven način. In to ni iz tedanjega obdobja, ko je bila
               ministrica državna sekretarka, prvi zakon, ki je doživel ustavno presojo. Tudi zakon
               o nepremičninah je padel na podobni zgodbi. Ampak ljudje, ki so to predlagali, ki so
               to speljali čez vse procedure s takšnim ali drugačnim prepričevanjem in vehemenco,
               enostavno so še vedno funkcionarji. Mislim, da je to … To je problem. Nobene
               samokritike, nobene odgovornosti. Tam se prepirate ali pa kažete s prstom za nekakšno
               bagatelo, tukaj pa, ko gre za, ne vem, tretjino ali četrtino državnega proračuna,
               tukaj finančnih posledic tega, ker je treba popraviti tako ali drugače, pa nobeden ni
               nič odgovoren, samo kako in kaj bi neko stvar naredili, pa še to samo napol. Mislim,
               da je treba pač te stvari popraviti, prevzeti pa tudi odgovornost. Sestavni del tega
               postopka poprave krivic je prevzem odgovornosti za storjeno, za storjene krivice, ki
               so se zgodile. Ne morejo osebe, ne politiki ne funkcionarji v državnih institucijah
               na katerikoli ravni, opravljati svojih nalog naprej, če so zagrešili tako šlamastiko,
               kot se je; pa ne šlamastiko, kriminalno dejanje, če lahko rečem po domače, kot se je
               tukaj zgodilo. Ni države v Evropi, ni države v Evropi, ki si je privoščila en tak
               ukrep, kot je tale, kot je bila razlastitev slovenskih lastnikov podrejenih obveznic
               in delnic. Tako upam, da boste v koaliciji to zmogli, da boste uredili, tako kot je
               to najbolje mogoče, in popravili krivice, ki jih prinaša ta zakon, da pridete tudi z
               drugim zakonom, ki ima še tisto milijardo 400 ostalih, ki so pač izgubili premoženje,
               in da poskrbite za to, da bodo osebe, ki so to povzročile, tudi odšle iz bančnega
               sistema in tudi s političnih funkcij, ki jih opravljajo. To je minimalni standard, ki
               je pri takih sanacijah potreben. Nekdo, ki ne zna izračunati statike v gradbeništvu
               in se hiša podre – ga zaprejo. Nekoga, ki ne zna izračunati statike bančnega sistema
               in se mu sistem podre, bi ga morali ravno tako zapreti. Ni nobene razlike, ker so
               posledice podrtja bančnega sistema mnogo hujše kot, recimo, tam ene napol dograjene
               stavbe.</p>
               <p>Spoštovani! Upam, da se bo to, kar sem povedal, tudi zgodilo, in to čim prej, drugače
               se bomo vrteli v začaranem krogu, ker eden drugega pokriva, eden drugega ščiti, ta
               nekaj napol drugi nekaj napol … Imamo primere, ko banka se bori na vse mogoče načine,
               Banka Slovenije, da ne bo pokazala dokumentov, da ne moremo na preiskovalni komisijah
               do dokumentov, se vse brani s sodnimi odločbami mesece in mesece, potem se potem na
               neki ravni nekaj odloči in tako naprej. Skratka, ves sistem je tukaj zaprt v neko
               bubo in se obnaša, kot da je nedotakljiv. Tako kot vsi državljani, tudi za ostale
               velja načelo odgovornosti za povzročena dejanja in poprave krivic za vse. Predlagam,
               da to čim prej storite.</p>
            </sp>
            <sp xml:id="SDZ7-Redna-36-2017-12-13.sp227">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Pred sklepnim delom ima besedo še mag. Marko Pogačnik. Izvolite.</p>
            </sp>
            <sp xml:id="SDZ7-Redna-36-2017-12-13.sp228">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, hvala za dano besedo.</p>
               <p>Ne bi se ponavljal, kar so povedali moji predhodniki, me je pa zmotila, spoštovana
               ministrica, ena vaša beseda, da morate vi slediti pri pripravi tega zakona različnim
               interesom. Vi morate slediti odločbi Ustavnega sodišča, ne pa različnim interesom,
               kot ste povedali. To je mene zmotilo ali pa vas mogoče nisem dobro razumel. Kakšnim
               interesom pa sledite, spoštovana ministrica? Katerim interesom sledite? Vi morate
               izključno slediti interesom in odločbi Ustavnega sodišča. Že večkrat sem poudaril,
               takrat ko je bil zakon, tudi ta, sprejet, da je to nezakonito in neustavno, izbris in
               da je to poseg v zasebno pravico. Že po eni strani je zame konflikt interesa, da
               sodelujete pri pripravi tega zakona, kajti vi ste bili takrat, ko je Ustavno sodišče
               spoznalo, da je vsaj 350. člen Zakona o bančništvu neskladen z Ustavo, bili državna
               sekretarka na Ministrstvu za finance. Ni dobro. Tudi zakaj je bil izločen izbris
               imetnikov delnic večjih sistemskih bank? Zakaj tukaj ni? Zame je tudi ta zadeva še
               vedno odprta. Tu gre za poseg v zasebno lastnino. Poseg v zasebno lastnino. Odvzeli
               ste jo. Tako kot leta 1945 ste prišli zdaj in ste odvzeli neko zasebno pravico. To ni
               dobro.</p>
               <p>Glejte, spoštovana ministrica, že v stališču, ki sem ga predstavil za Slovensko
               demokratsko stranko, mi pač vsaj v prvem branju ne bomo nasprotovali. Tudi osebno ne
               bom nasprotoval temu. V drugem branju pa, če bo zakon ostal takšen, kot je, bomo pa
               nasprotovali. Kajti ta zakon ne sledi odločbi Ustavnega sodišča. Ključna zadeva,
               glejte, spoštovana ministrica, ki je, zakaj je sploh prišlo do te odločitve Ustavnega
               sodišča? Ker ni bilo omogočeno sodno varstvu tem z izbrisanimi zadevami in ker ni
               bilo mogoče preveriti teh cenitev in podatkov in se tudi pritožiti na to zadevo.
               Danes, po štirih letih in pol, je še vedno onemogočen vpogled v te cenitve. Cenitve
               so pa, spoštovana ministrica, tukaj ključne, kajti cenitve so pripeljale do tega
               izbrisa. 7. člen, ki ga vi predlagate, v drugem odstavku še vedno ne piše, da pred
               razkritjem v skladu s prejšnjim odstavkom Banka Slovenija prikrije podatke, ki se v
               skladu z zakonom štejejo za zaupne ali osebne podatke. Zakaj? Saj tukaj pa mislim, da
               ne bi smelo biti več nekega konflikta interesov oziroma da so do teh podatkov
               upravičeni samo tisti, ki so utrpeli neko škodo.</p>
               <p>Tudi mene zanima predvsem ta 21. člen in naprej odbor izvedencev za strokovno
               vprašanje. Čemu je ta namenjen, zakaj? Ali ne zaupate slovenskemu sodstvu? Zaradi
               česa morajo biti neki zunanji organi? Saj ima sodstvo svoje ljudi, ki lahko
               upravičeno tukaj noter posegajo v te zadeve. Zakaj mora biti tretji? Prepričan sem,
               da v primeru, da bodo ti členi ostali takšni, kot so, da bodo tukaj omogočili, da bo
               v teh odborih sedel nekdo, ki je bil aktivno vključen pri teh zadevah, posredno ali
               neposredno v tej fazi. Verjamem, da mi boste zdaj povedali, da tisti, ki je bil
               direktno vključen, ne; ampak tukaj je še posredno in neposredno. Zanima me,
               spoštovana ministrica, kje je bil ta zakon pripravljen? Ali se je ta zakon res
               pripravljal na Banki Slovenije? O tem so pisali mediji. Povejte, kje je bil ta zakon
               pripravljen in zakaj takšna zamuda. Ustavno sodišče vam je naložilo šestmesečni rok.
               Pri tako pomembni zadevi zakaj odstopate? Povejte mi imena in priimke, kdo so pri tem
               zakonu sodelovali oziroma ali so pri pripravi tega zakona sodelovale tudi osebe, ki
               niso zaposlene na Ministrstvu za finance ali Banki Slovenije. Zakaj ste se odločili,
               da je Banka Slovenije tista, ki povrne to škodo? In ali je tudi že narejen nek
               izračun te škode, ki lahko nastane v primeru, da se bo ugotovilo, da je bila storjena
               ta napaka? Seveda, ker ste rekli, da je tista, ki škodo izplačuje po tem zakonu,
               Banka Slovenija – ali Banka Slovenija ta sredstva ima? Če nima, na kakšen način se bo
               zadeva reševala? Tudi pri izračunu odškodnin, vrste, vrste pravne praznine v tem
               zakonu. Tudi sami, spoštovana ministrica, se mi zdi, da v tem vašem odgovoru, ki ste
               ga dali na tej razpravi, da se zavedate, da je ta zakon še nepopoln in da obstaja še
               vrsta stvari, ki jih bo treba še sanirati in popraviti. Vendar, kar je mene najbolj
               zmotilo pri tem vašem nagovoru, je to, da boste sledili različnim interesom. Tukaj
               zame osebno ni nobenih različnih interesov, tukaj je treba slediti odločbi Ustavnega
               sodišča in omogočiti sodno varstvo in da ne bo prišlo do ponovne vzpostavitve
               neustavnega stanja. Prepričan sem, da se je tukaj naredila res ogromna krivica. In
               kdo bo odgovarjal za to krivico? Mislim, da je kar nekaj poslank in poslancev v tem
               državnem zboru tudi zdaj, ko so, bi rekel, ta zakon potrdili ali mu niso
               nasprotovali. Celo veto Državnega sveta na ta zakon je bil, niste sledili, niste
               sledili nobenim tem opozorilom, kaj se dogaja. Hvala.</p>
            </sp>
            <sp xml:id="SDZ7-Redna-36-2017-12-13.sp229">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Prehajamo v sklepni del razprave.</p>
               <p>Besedo ima mag. Mateja Vraničar Erman. Izvolite, gospa ministrica.</p>
            </sp>
            <sp xml:id="SDZ7-Redna-36-2017-12-13.sp230">

               <speaker>MAG. MATEJA VRANIČAR ERMAN:</speaker>

               <p>Hvala lepa še enkrat za besedo.</p>
               <p>Dovolite mi, da se v tem zaključnem delu odzovem še na zadnjo razpravo. Se strinjam,
               ključen interes mora biti in je, da se udejanji odločba Ustavnega sodišča in zagotovi
               učinkovito pravno varstvo.</p>
               <p>Tisto, kar sem želela povedati, pa sem mogoče uporabila napačne besede, je, da je
               pogledov v zainteresirani javnosti o tem, kako je mogoče ta interes uresničitve
               odločbe Ustavnega sodišča udejanjiti, zelo veliko. In pogledi o tem, kako je treba k
               temu pristopiti, so diametralno nasprotni. Zaradi tega je treba poiskati rešitve, ki
               so strokovne, učinkovite in peljejo točno k temu, k čemur napotuje tudi Ustavno
               sodišče.</p>
               <p>Predlog zakona smo pripravljali oziroma pripravo koordinirali na Ministrstvu za
               finance. Če hočete, členi so se pisali na Ministrstvu za finance, noben zunanji
               strokovnjak, svetovalec ali kakorkoli mu rečete, pri tem ni sodeloval. So pa v javni
               razpravi tega zakona sodelovali različni deležniki, veliko jih je bilo. Navedeni so v
               uvodnem delu predloga zakona in med njimi je bila tudi Banka Slovenije, Evropska
               centralna banka, Vrhovno sodišče, Okrožno sodišče Ljubljana, Ministrstvo za
               pravosodje, različna združenja imetnikov podrejenih obveznosti in tako naprej,
               posamezni odvetniki itd. itd.</p>
               <p>Kar se tiče vaše izjave, da naj bi iz predloga zakona izločili imetnike delnic, to ni
               res … / oglašanje iz dvorane/ Imetniki delnic so obravnavi v predlogu zakona enako
               kot kdorkoli drug. Zakon govori o imetnikih kvalificiranih obveznosti. Kvalificirane
               obveznosti v prvi vrsti so osnovni kapital, torej delnice, in potem v bistvu še vse
               ostale kvalificirane obveznosti iz 261.a člena Zakona o bančništvu, na primer
               obveznosti do imetnikov hibridnih finančnih instrumentov, obveznosti do imetnikov
               drugih finančnih instrumentov in tako naprej. Skratka, vsi so obravnavani na enak
               način, tudi imetniki delnic.</p>
               <p>Kar se tiče razkritja podatkov. 7. člen govori o obveznosti Banke Slovenije, da na
               svojih spletnih straneh javno objavi temeljne informacije, povezane z izrečenimi
               ukrepi izbrisa podrejenih instrumentov, in te informacije, ki so javno objavljene,
               dostopne vsakomur, morajo biti urejene na način, da pri objavi teh informacij ne
               pride do kršitve zaupnosti oziroma kršitve varstva osebnih podatkov. To je prvi korak
               razkritja informacij, ki omogoča samo vložitev tožbe. To so t. i. stopničaste tožbe.
               V naslednjem koraku bodo lahko tožniki v prvem tožbenem zahtevku zahtevali razkritje
               drugih informacij, ki jih potrebujemo za to, da oblikujejo končen, konkreten tožbeni
               zahtevek. Te informacije se bodo po odločbi sodišča razkrile v tako imenovani
               informacijski sobi Banke Slovenije in razkrile se bodo brez prikrivanja kateregakoli
               podatka. Bodo se pa razkrile v obsegu, kot sem omenila prej, kolikor je potrebno za
               izvedbo postopka. O tem, koliko je potrebno za izvedbo postopka, ne bo odločala Banka
               Slovenije, ampak sodišče.</p>
               <p>Zakaj je prišlo do zamude? Do zamude je prišlo ravno zaradi tega, ker je bilo v javno
               razpravo vključenih toliko deležnikov z različnimi pogledi na to, kako je treba sodbo
               Ustavnega sodišča udejanjiti. Omenila sem jih že prej, ne bi jih še enkrat
               ponavljala.</p>
               <p>Kakšna bo potencialna odškodnina, je odvisno od izvedbe sodnih postopkov. Ta zakon ni
               pripravljen za to, da bi rekli, da odškodnine sploh ne bo, ali da bo polna odškodnina
               v knjigovodski vrednosti dejanskih vplačil za te kvalificirane obveznosti banke.
               Zaradi tega je vnaprej nemogoče reči, ali bo to škoda v nominalni vrednosti
               podrejenih instrumentov, ki so bili izbrisani, ali bo v polovici te vrednosti, ali v
               četrtini. To je odvisno od sodbe sodišča.</p>
               <p>Zakaj je temeljni plačnik škode Banka Slovenije? Ker je izhodišče celotnega postopka
               ukrep, ki ga je izrekla Banka Slovenije. Zaradi prepovedi monetarnega financiranja,
               na kar nas je izredno opozorila Evropska centralna banka, pa je v zakonu predviden
               mehanizem, na kakšen način država založi sredstva in v ločenem postopku spet z
               namenom, da se pospeši postopek do posameznega razlaščenca, pa se ugotavlja, na
               kakšen način pride potem tista končna odgovornost, kdo to škodo pokrije.</p>
               <p>Skratka, ocenjujem, da je predlagani zakon pripravljen v skladu z zahtevami Ustavnega
               sodišča, strokovno in ustrezno, seveda pa si nikdar nisem domišljala in si tudi
               tokrat ne, da so vse rešitve, ki so v zakonu zapisane, edine mogoče. Zaradi tega, kot
               sem omenila že prej, dopuščam nadaljnjo razpravo do priprave besedila za drugo
               obravnavo.</p>
               <p>Kar se tiče, še enkrat, avtorstva. Zakoni niso avtorska dela; ne po pravu, ne po
               dejanskem nastajanju. Ekipe ljudi so tiste, ki pripravljajo konkretno zakonsko
               besedilo. Odgovornost ministra je, da predlog zakona predstavi in da mu da na nek
               način obraz. To je to, kar je moja odgovornost v tem primeru. Hvala lepa.</p>
            </sp>
            <sp xml:id="SDZ7-Redna-36-2017-12-13.sp231">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Vsi prijavljeni razpravljavci ste dobili besedo. Časa še nismo izrabili. Želi še kdo
               razpravljati? Ne. Ja? Ne. Hvala lepa. Torej zaključujem splošno razpravo.</p>
               <p>O predlogu sklepa, da je predlog zakona primeren za nadaljnjo obravnavo, bomo v
               skladu s časovnim potekom seje Državnega zbora odločali jutri, 14. Decembra, v okviru
               glasovanj.</p>
               <p>S tem prekinjam 20. točko dnevnega reda in tudi 36. sejo Državnega zbora.</p>
               <p>Želim vam prijeten večer in se vidimo jutri ob 9.uri.<title> (SEJA JE BILA PREKINJENA
                  13. DECEMBRA 2017 OB 20.49.) </title>
               </p>
            </sp>
         </div>
      </body>
   </text>
</TEI>
