<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ7-Izredna-22-2015-10-20">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|0EE67BB8C0A32470C1257F7300488927</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=0EE67BB8C0A32470C1257F7300488927</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Izredna-22-2015-10-20.DZ" n="22">
               <name>Izredna</name>
               <date when="2015-10-20"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Izredna-22-2015-10-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">22. izredna seja</stage>
            <stage type="chairman">Sejo so vodili predsednik Državnega zbora dr. Milan Brglez ter podpredsednika
            Primož Hainz in mag. Bojana Muršič. </stage>
            <stage type="time">Seja se je začela ob 20.07.</stage>


            <sp xml:id="SDZ7-Izredna-22-2015-10-20.sp1">

               <speaker>PREDSEDNIK DR. MILAN BRGLEZ:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam 22. izredno sejo Državnega zbora, ki sem jo sklical na podlagi drugega
               odstavka 58. člena in drugega odstavka 60. člena Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in
               poslanci: gospa Ljudmila Novak, gospa Iva Dimic, gospa Eva Irgl, gospa Jelka Godec,
               gospa Irena Kotnik, mag. Matej Tonin, mag. Anže Logar, gospod Žan Mahnič, gospod
               Janez Janša, dr. Matej T. Vatovec, gospod Marijan Pojbič, gospod Tomaž Lisec, gospod
               Roberto Battelli, gospod Jan Škoberne, gospod Ivan Škodnik in gospod Saša Tabaković.</p>
               <p>Na sejo sem vabil predstavnike Vlade.</p>
               <p>Vse prisotne lepo pozdravljam.</p>
               <p>Prehajamo na <title>določitev dnevnega reda</title> 22. izredne seje Državnega zbora.
               Predlog dnevnega reda seje ste prejeli danes, 20. oktobra 2015 s sklicem seje. O
               predlogu dnevnega reda bomo odločali v skladu s prvim odstavkom 64. člena Poslovnika
               Državnega zbora.</p>
               <p>Predlogov za umik točke z dnevnega reda ali za širitev dnevnega reda seje nisem
               prejel. Zboru predlagam, da za današnjo sejo določi dnevni red, kot ste ga prejeli s
               sklicem.</p>
               <p>Prehajamo na odločanje. Poslanke in poslance prosim, da preverite delovanje
               glasovalnih naprav.</p>
               <p>Glasujemo. Navzočih je 67 poslank in poslancev, za je glasovalo 66, proti 1.</p>
               <p><stage>(Za je glasovalo 66.)</stage> <stage>(Proti 1.)</stage></p>
               <p>Ugotavljam, da je dnevni red 22. izredne seje Državnega zbora določen.</p>
               <p>Prehajamo na <title>1. TOČKO DNEVNEGA REDA, TO JE NA PREDLOG ZAKONA O DOPOLNITVI ZAKONA
                  O OBRAMBI PO NUJNEM POSTOPKU.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem najprej besedo predsedniku vlade dr.
               Miru Cerarju. Prosim.</p>
            </sp>
            <sp xml:id="SDZ7-Izredna-22-2015-10-20.sp2">

               <speaker>DR. MIROSLAV CERAR:</speaker>

               <p>Spoštovani predsednik Državnega zbora, spoštovane poslanke in poslanci!</p>
               <p>Pred vami je Predlog zakona o dopolnitvah Zakona o obrambi in želim vam na kratko
               pojasniti okoliščine, zaradi katerih je Vlada vložila v zakonodajni postopek ta
               predlog, in samo na kratko bom uvodoma povzel bistvo vsebine tega zakona.</p>
               <p>Kot smo že večkrat javno v zadnjih dneh pojasnjevali, Vlada seveda postopno stopnjuje
               ukrepe delovanja policije, zdaj še tudi vojske v zvezi z begunsko oziroma migrantsko
               problematiko. Vi veste, da smo soočeni z velikim prihodom, prilivom beguncev s strani
               Hrvaške, in seveda na to smo se pripravljali, vendar je ta prihod teh ljudi v velikih
               skupinah, pravzaprav v velikih masah, če se tako izrazim, na momente takšen, da
               seveda narekuje to, da Vlada prek Ministrstva za notranje zadeve in tudi zdaj že
               Ministrstva za obrambo stopnjuje tiste ukrepe, ki so nujno potrebni, da se ti begunci
               oziroma migranti pravilno na meji nadzirajo, da če prehajajo mejo, da je prehod te
               meje nadziran, da pravzaprav se potem usmerjajo v te zbirne centre in kasneje po neki
               proceduri proti avstrijski meji, tja, kamor so pravzaprav namenjeni in kamor želijo
               iti.</p>
               <p>Vlada je že sprejela tudi načrt sodelovanja med policijo in vojsko in ta načrt že
               udejanjamo, torej do nekega stopnjevanja ukrepov v tem okviru je že prišlo. Tako je
               vojska že nekaj dni udeležena v teh procesih, sodeluje s policijo na ta način, da ji
               pomaga, predvsem logistično, in se z njo usklajuje tako kot določa ta operativni
               načrt. Da pa bi lahko zagotovili učinkovito varovanje prehoda čez mejo in predvsem
               varovanje ljudi, premoženja, reda in miru tudi v primeru, če bi se ta naval beguncev
               oziroma migrantov še dodatno stopnjeval, pa moramo predvideti to možnost tudi na ta
               način, da dopolnimo Zakon o obrambi, kot je predlagano, in sicer tako, da če to
               zahtevajo varnostne razmere – kot je rečeno, v takšnem primeru zagotovo to lahko
               zahtevajo –, lahko na predlog Vlade Državni zbor odloči, da Slovenska vojska izjemoma
               pri širšem varovanju državne meje, v skladu z načrti in po predhodni odločitvi Vlade
               iz četrtega odstavka 37. člena zakona, izvaja tudi naslednja pooblastila oziroma
               naloge: lahko torej pripadniki Slovenske vojske opozarjajo in napotujejo, začasno
               omejujejo gibanje oseb in sodelujejo pri obvladovanju skupin in množic. Seveda, ta
               pooblastila se izvajajo pod pogoji, ki so predpisani za policiste in o opravljenih
               pooblastilih in nalogah, ki sem jih navedel, nemudoma morajo pripadniki vojske
               obvestiti policijo, pri čemer so ti ukrepi časovno zelo zamejeni. Sprejme jih, kot
               rečeno, Državni zbor z zahtevano večino, in Državni zbor tudi določi rok, v katerem
               trajajo ti ukrepi; trajati smejo samo nujno potreben čas, najdlje pa tri mesece, in
               samo v izjemnih okoliščinah se bo Državni zbor lahko odločil, da tudi ta ukrep
               podaljša.</p>
               <p>Državni zbor, predstavništvo ljudstva, vi ste tisti, ki o tem odločate na predlog
               Vlade, če do takšnih razmer pride. Če bo, in upam, da bo ta zakon dobil ustrezno
               podporo – kajti veste, da je ta dotok migrantov resnično zelo velik, situacija na nek
               način je težko obvladljiva, čeprav zaenkrat jo še vedno obvladujemo, za vse to moramo
               predvideti tudi to situacijo, kot jo predvideva ta predlog zakona –, in seveda, če bo
               v praksi prišlo do te prehude obremenitve policistov in vojske v sedanjem delovanju,
               bo Vlada sprejela sklep na podlagi tako sprejetega dopolnila zakona, da se aktivira
               policiste tudi s temi nalogami, ki sem jih omenil, in potem bo državni zbor, torej
               vi, z zahtevano večino zopet odločil o tem, ali se to zgodi. Torej tu so seveda
               številne varovalke, tudi seveda je delovanje vojske in policije na nek način že
               drugače opredeljeno. Gre pa zgolj za tiste dodatne naloge, ki so res potrebne v
               takšnih posebnih razmerah, ki terjajo torej posebne varnostne ukrepe. Mi moramo
               predvideti tako situacijo na ta način, da bomo lahko pravočasno in na pravi način
               odreagirali, da bomo zavarovali naše ljudi, premoženje, če bi bil ta plaz ali, kako
               bi rekel, naval migrantov še večji in pretežko obvladljiv za dosedanje, bi rekel, za
               dosedanje strukture, ki jih imamo na terenu. To je bistvo tega predloga, seveda, v
               razpravi bomo s strani Vlade podali še pojasnila, kolikor bodo potrebna. Jaz pa
               seveda upam, da bo predlog dobil potrebno podporo. Hvala lepa.</p>
            </sp>
            <sp xml:id="SDZ7-Izredna-22-2015-10-20.sp3">

               <speaker>PREDSEDNIK DR. MILAN BRGLEZ:</speaker>

               <p>Besedo dajem še ministrici za obrambo gospe Andreji Katič.</p>
            </sp>
            <sp xml:id="SDZ7-Izredna-22-2015-10-20.sp4">

               <speaker>ANDREJA KATIČ:</speaker>

               <p>Spoštovani predsednik, spoštovani poslanke in poslanci, predsednik Vlade,
               predstavniki ministrstev!</p>
               <p>Če lahko mogoče samo malce orišem postopke glede reševanja migrantske krize, s
               katero se sooča tudi Ministrstvo za obrambo. Treba je poudariti, da notranja varnost
               in varovanje državne meje nedvoumno sodi v pristojnost policije in da je Ministrstvo
               za notranje zadeve tisto, ki vseskozi usklajuje tudi vse postopke v zvezi z
               reševanjem migrantske krize. Ministrstvo za obrambo se je torej že v samem začetku
               vključilo tako v pripravo kontingentnega načrta, predvsem s to humanitarno noto, prek
               Uprave Republike Slovenije za zaščito in reševanje. 20. 9. je Vlada sprejela sklep, s
               katerim nekako aktivira Štab Civilne zaščite in prek tega zagotovi tudi logistično
               podporo Slovenske vojske. 17. 10. je Vlada sprejela sklep, da Slovenska vojska
               sodeluje s policijo pri širšem varovanju državne meje v notranjosti državnega ozemlja
               in pri varovanju določenih objektov ali območij. In v skladu z načrtom aktivnosti
               policije, ki je pripravljen na podlagi policije v sodelovanju z Generalštabom
               Slovenske vojske in opredeljuje oblike sodelovanja med policijo in Slovensko vojsko
               pri širšem varovanju državne meje, je Vlada sprejela tudi pravila delovanja Slovenske
               vojske pri podpori policije pri teh nalogah. Slovenska vojska tudi zagotavlja pomoč
               policiji pri nadzoru državne meje, tako s svojimi materialno-tehničnimi sredstvi,
               lahko pa jim da ta sredstva tudi neposredno v uporabo. Kot je razvidno, Slovenska
               vojska trenutno že sodeluje, in lahko povem, da je sodelovanje med policijo in med
               Slovensko vojsko na terenu dobro. Naj se ob tej priliki zahvalim vsem pripadnikom
               Civilne zaščite, vsem prostovoljnim društvom, humanitarnim in drugim nevladnim
               organizacijam, ki sodelujejo, ki so vključeni v Civilno zaščito, ter seveda tudi vsem
               pripadnikom in pripadnicam Slovenske vojske, ki so že sodelovali v reševanju
               migrantske krize. Danes pa zaradi tega, ker Vlada meni, da je treba zagotoviti še
               učinkovitejšo podporo Slovenske vojske pri reševanju migrantske krize, se pravi
               podporo policiji, predlagamo spremembo Zakona o obrambi. Aktiviranje Slovenske vojske
               za pomoč policiji pri širšem varovanju državne meje torej poteka dvofazno. V prvi
               fazi je Vlada že odločila o sodelovanju Slovenske vojske s policijo na podlagi
               četrtega odstavka veljavnega 37. člena Zakona o obrambi, pri čemer se o sodelovanju
               pripravi načrt, s katerim se je določilo območje, na katerem deluje Slovenska vojska,
               pa tudi način sodelovanja in usklajenega delovanja policistov in pripadnikov
               Slovenske vojske. Se pravi, na podlagi zakona, če o aktivaciji odloči Vlada, kar je
               odločila, pripadniki Slovenske vojske nimajo policijskih pooblastil, kar pomeni, da
               je njihovo sodelovanje omejeno predvsem na tako imenovano logistično podporo ter na
               naloge opazovanja ter prenašanja opažanj policiji. In o tem sodelovanju je Vlada že
               odločila v soboto. V drugi fazi aktiviranja, če bo sprejet predlog zakona, ki ga
               imate pred seboj, če bodo to narekovale varnostne razmere, ki jih žal imamo pred
               seboj, pa bo na predlog Vlade odločal Državni zbor. Državni zbor bo odločal o tem, da
               lahko pripadniki Slovenske vojske pri tem, ko sodelujejo s policijo, izvajajo tudi
               taksativno našteta pooblastila. Državni zbor bo sklep o izvajanju navedenih
               pooblastil, ki pa morajo biti v tem sklepu jasno in nedvoumno pojasnjena, sprejel z
               dvotretjinsko večino prisotnih poslank in poslancev. Treba je poudariti, da je tudi
               čas izvajanja te naloge Slovenske vojske časovno omejen. Časovni omejitvi sta dve, in
               sicer, pooblastila se lahko izvajajo le v tistem obdobju, ko je nujno potrebno za
               izvedbo nalog, vendar ne dlje kot tri mesece. In če bo tudi po izteku tega roka
               varnostna situacija takšna, da bo še vedno potrebno sodelovanje Slovenske vojske in
               policije ter uporaba pooblastil iz tega člena, se lahko obdobje sodelovanja podaljša
               za isti čas. Ocenjujemo, da je na predlagani način ustrezno urejeno sodelovanje ter
               izvajanje pooblastil Slovenske vojske v sistemu notranje varnosti, da je uvedena
               potrebna postopnost angažiranja sil, da je določen način pravil in obseg sodelovanja,
               ter hkrati, da je zagotovljen tudi ustrezen mehanizem nadzora. Predlagano
               vključevanje Slovenske vojske bo po naši oceni zagotovilo večjo učinkovitost
               angažiranih sil pri varovanju državne meje. Posebej bi rada poudarila, da ne gre za
               prevzem varnostnih nalog s strani Slovenske vojske, ter da gre zgolj za dopolnjevanje
               in pomoč silam, s katerimi razpolaga policija. Vlada predlaga, da se zakon sprejme po
               nujnem postopku zaradi interesa varnosti države. Gre res za sistemski ukrep, s
               katerim bo omogočeno učinkovito obvladovanje izjemnih varnostnih situacij, povezanih
               z varovanjem državne meje, kot je trenutna kriza.</p>
               <p>Danes je bila na Odboru za obrambo temeljita razprava, predlogi so bili
               modificirani, sprejeti. Strinjam pa se s tem, kar je bilo ugotovljeno, da Slovenska
               vojska na podlagi tega, če bodo predlogi sprejeti, mora v sodelovanju oziroma na
               predlog policije pripraviti podrobnejši načrt svojega delovanja, da je treba
               dopolniti tudi pravila delovanja Slovenske vojske tako, da bo nedvoumno jasno, ko se
               bodo izvajale naloge, kakšne pristojnosti ima Slovenska vojska. In tudi predlagam v
               sklepu, če bo ta predlog sprejet, da Vlada ta pojasnila tudi nedvoumno pojasni.
               Hvala.</p>
            </sp>
            <sp xml:id="SDZ7-Izredna-22-2015-10-20.sp5">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za obrambo kot matično delovno telo. Za
               predstavitev poročila odbora dajem besedo podpredsedniku gospodu Marjanu Dolinšku.
           </p>
            </sp>
            <sp xml:id="SDZ7-Izredna-22-2015-10-20.sp6">

               <speaker>MARJAN DOLINŠEK (PS SMC):</speaker>

               <p>Hvala za besedo, spoštovani predsednik. Spoštovani predsednik Vlade, ministrski
               zbor, kolegice, kolegi!</p>
               <p>Odbor za obrambo je na 16. nujni seji 20. 10. 2015 kot matično delovno telo
               obravnaval Predlog zakona o dopolnitvi Zakona o obrambi, ki ga je Državnemu zboru
               predložila Vlada, s predlogom za obravnavo in sprejetje predloga zakona po nujnem
               postopku. Kolegij predsednika Državnega zbora je na 41. seji 20. 10. 2015 sklenil, da
               se Predlog zakona o dopolnitvi Zakona o obrambi obravnava po nujnem postopku. Pri
               delu odbora so sodelovali predstavniki predlagatelja, ministrica za obrambo Andreja
               Katič s sodelavci, in predstavnica Zakonodajno-pravne službe Andreja Kurent. Odboru
               je bilo posredovano mnenje Zakonodajno-pravne službe, ki je predlog zakona proučila z
               vidika njegove skladnosti z ustavo, pravnim sistemom in zakonodajno-tehničnega vidika
               in dala konkretne pripombe k 1. členu. V poslovniškem roku je s strani kvalificiranih
               predlagateljev amandma vložila Poslanska skupina Slovenske demokratske stranke. Na
               podlagi mnenja Zakonodajno-pravne službe je bil predlagan tudi predlog za amandma
               odbora k 1. členu, ki ga je odbor sprejel kot svojega. Predstavnica predlagatelja je
               predstavila cilje predloga zakona. Predstavnica Zakonodajno-pravne službe je
               povedala, da je Zakonodajno-pravna služba v skladu s poslovniškimi pristojnostmi o
               predlogu zakona pripravila pisno mnenje in podrobneje pojasnila njihove pripombe.
               Zaradi kratke obrazložitve in spremljajočega gradiva se glede predloga zakona
               zastavljajo nekatera vprašanja, podali pa so tudi pripombe nomotehnične narave. Po
               njihovem mnenju je treba delno korigirati 1. člen zakonskega predloga, kar je v
               nadaljevanju tudi predstavila. V razpravi je bilo s strani razpravljavcev poudarjeno,
               da je predlog zakona treba podpreti, da pa je možno slutiti, da tudi ta ukrep ne bo
               dovolj. Nekateri razpravljavci so menili,da ta ukrep žal ni pravočasen, ni nobenega
               predvidevanja o tem, kaj je potrebno, vedno rešujemo zadevo za nazaj, zakon pa bi
               moral že veljati. Vsi razpravljavci, razen predstavnikov Poslanske skupine Združene
               levice, ki je menila, da bi bil potreben interventni zakon, so napovedali, da bodo
               predlog zakona kljub vsemu podprli, saj je v teh razmerah to edina možnost. V
               nadaljevanju razprave se je ministrica glede na predloge razpravljavcev strinjala, da
               lahko Državni zbor na predlog Vlade odloča o izjemnih pooblastilih vojske z
               dvotretjinsko večino glasov navzočih poslancev. Nekateri razpravljavci so opozarjali,
               da so pooblastila v predlogu zakona nejasna in nedoločljiva, zato so želeli natančno
               zapisano določbo v predlogu zakona, ki bo pravno jasna. Odbor je z dvotretjinsko
               večino glasov navzočih poslancev sprejel svoj amandma, ki je vključen v dopolnjen
               predlog zakona.</p>
            </sp>
            <sp xml:id="SDZ7-Izredna-22-2015-10-20.sp7">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin. Besedo ima Poslanska skupina Združene
               levice, zanjo Luka Mesec.</p>
            </sp>
            <sp xml:id="SDZ7-Izredna-22-2015-10-20.sp8">

               <speaker>LUKA MESEC (PS ZL):</speaker>

               <p>Hvala za besedo in lep dober večer vsem skupaj!</p>
               <p>Zakon naj bi danes sprejemali zato, da bi vojski omogočili vključitev v razrešitev
               begunske krize. Ampak tako kot je ministrica pred menoj povedala in kot je povedal
               tudi načelnik Generalštaba Slovenske vojske na matičnem delovnem telesu, vojska že
               sodeluje v razreševanju begunske krize. Bivša obrambna ministrica Ljubica Jelušič je
               pa popoldan javno izjavila, da trenutna zakonska podlaga v trenutnem Zakonu o obrambi
               zadostuje za izvrševanje vseh nalog, ki bi jih vojska znotraj razreševanja te krize
               morala opravljati, da pomaga policiji. Če pa so pomanjkljivosti, bi pa morali
               sprejeti interventni zakon. Namreč, za konkretne situacije, kakršno imamo danes,
               včeraj in jo bomo verjetno imeli še par tednov ali mesecev, je treba sprejemati
               interventne zakone, tako kot smo ob žledu sprejeli zakon o žledolomu, ob poplavah
               zakon o poplavah, ob bančni luknji zakon o krepitvi kapitalske ustreznosti bank v
               Republiki Sloveniji. Ampak Vlada se je pa tokrat odločila obratno, ne z interventnim
               zakonom, ampak s spremembo sistemskega. In to ne kateregakoli sistemskega, ampak s
               spremembo Zakona o obrambi, ki je hkrati tudi ustavna kategorija. Tukaj se pa stvar
               zelo zakomplicira. Namreč, vojska je po Ustavi represivni aparat države, ki brani
               državo navzven. Za branjenje države navznoter, za urejanje civilnih razmer imamo
               policijo. In ta delitev, ki je bila zgodovinsko vzpostavljena, ni brezzvezna, je zelo
               tehtna, ker imamo nešteto slabih praks iz preteklosti, ko je začela vojska posegati v
               notranje zadeve držav. Brez javne razprave – zakon oziroma predlog zakona je bil
               oblikovan včeraj kot sklep Vlade na seji ob pol štirih zjutraj – se je že v enem
               dnevu v javnosti oglasilo polno strokovnjakov, ki so opozorili na, prvič, morebitno
               neustavnost tega zakona zardi dileme, ki sem jo pravkar opisal, drugič, na možnost
               zlorab v preteklosti. Zdaj bo dvotretjinska večina poslancev lahko kadarkoli
               vključila vojsko v razreševanje problemov, ki so v domeni policije. Mi pa tukaj v
               bistvu manj kot 24 urah sprejemamo sistemsko spremembo, ki ne bo trajala tri mesece,
               ampak bo trajala dolgoročno. Vprašanje je, kdaj bomo spet zbrali dvotretjinsko
               večino, da stvar reverziramo, če se izkaže kot neživljenjska ali pa eventualno celo
               nevarna in škodljiva. In k temu še dodatno prispevajo nedorečenosti v zakonu, ki smo
               jih odkrili popoldan na matičnem delovnem telesu. Namreč, uvaja številne nove
               termine, ki sploh niso definirani. Recimo, če samo pogledamo novi 37.a člen. Nihče ne
               zna pojasniti, kaj pomenijo varnostne razmere, po katerih lahko Državni zbor v bistvu
               aktivira ta zakon. A so varnostne razmere 5 tisoč beguncev, ali so varnostne razmere
               mogoče 100 protestnikov v Celju ali pa v Ljubljani, ali so varnostne razmere kaj
               tretjega. Potem, nihče ne zna pojasniti, kaj pomeni širše varovanje države meje. A to
               pomeni, da lahko vojak s policijski pooblastili ukrepa recimo v centru Ljubljane? Ali
               to še spada pod širše varovanje državne meje ali ne? Potem, med pooblastili, ki jih
               zakon uveljavlja – se pravi, da vojaki lahko opozarjajo, napotujejo, začasno
               omejujejo gibanje oseb in sodelujejo pri obvladovanju skupin in množic –, je do zdaj
               v naši pravni terminologiji v uporabi samo prva, to je "opozarjajo", vse ostale tri
               zakone postavlja na novo in jih ne definira, ne razloži, kaj pomenijo. Potem je tukaj
               vprašanje nadzora. Kdo bo nadziral delo vojske? Ministrica je rekla, da bo nadzor
               potekal enako kot nad delom policije, ampak civilna sfera v vojaško ne sme posegati,
               in to vsi vemo. Potem je tukaj vprašanje prisilnih sredstev, ki jih lahko
               uporabljajo. Ali lahko vojaki uporabljajo policijska prisilna sredstva, ali lahko
               vojaki uporabljajo, kot je na koncu opozorila predstavnica Zakonodajno-pravne službe,
               lastna prisilna sredstva in izključno lastna celo, se pravi strelno orožje? To so vse
               nedorečenosti v tem zakonu.</p>
               <p>In zato v Združeni levici ocenjujemo, da je zakon enostavno preslabo pripravljen,
               preveč nejasen, preveč nedorečen, in kot smo slišali iz ust nekaterih koalicijskih
               partnerjev, ga še pred enim mesecem nikakor ne bi podprli, ga bomo tudi mi danes
               zavrnili. Predlagamo pa, da ostali storite enako in da jutri naredimo rešitev, ki je
               dejansko odgovor na take situacije. To pa je interventni zakon. Hvala.</p>
            </sp>
            <sp xml:id="SDZ7-Izredna-22-2015-10-20.sp9">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, zanjo gospod
               Jernej Vrtovec.</p>
            </sp>
            <sp xml:id="SDZ7-Izredna-22-2015-10-20.sp10">

               <speaker>JERNEJ VRTOVEC (PS NSi):</speaker>

               <p>Spoštovani kolegice in kolegi, spoštovani predsednik Vlade, ministrice in ministri!</p>
               <p>Poslanska skupina Nove Slovenije bo Predlog zakona o spremembah in dopolnitvah Zakona
               o obrambi seveda podprla, kajti zavedamo se, da je takšna sprememba zakona v tej
               krizni situaciji več kot nujna. Razmere se namreč iz ure v uro spreminjajo,
               zaostrujejo, pri čemer obstaja utemeljena bojazen, da bodo te razmere že zelo kmalu
               lahko postale popolnoma tudi neobvladljive. Policija deluje na zgornjih mejah
               zmogljivosti, zato je nujno, da se v reševanje in varovanje slovenske in schengenske
               meje aktivno vključi tudi Slovenska vojska. Problem zakona, ki ga imamo na mizi, je
               sicer njegova nedorečenost oziroma kakšna pooblastila bo vojska dejansko imela.</p>
               <p>Ob tem pa moram opozoriti tudi na dejstvo, da je Vlada pri sprejemanju ukrepov za
               učinkovito obvladovanje migrantske krize prepočasna, saj imamo pred seboj sprejemanje
               izjemno pomembnih sprememb Zakona o obrambi, ki smo ga poslanci dobili na mizo šele
               pred nekaj urami, kljub temu, da je bilo moč predvidevati, da bo prišlo do zdajšnje
               situacije. Kajti Madžarska je ograje na svojih mejah začela postavljati že vsaj dva
               meseca nazaj. Vlada bi se lahko na to izjemno pomembno spremembo zakona, ki jo sedaj
               ad hoc obravnava Državni zbor in v temelju posega v pravno oblikovanje varnostnih
               mehanizmov države, pripravila že mnogo prej. Danes, spoštovani kolegice in kolegi,
               gospe in gospodje, ni tisti trenutek za politično obračunavanje, če hočete,
               politikantstvo, politične igrice; razmere so namreč mnogo preresne in ta trenutek je
               pomembna tudi tako imenovana politična enotnost. Ampak glede na obseg in številčnost
               migrantskega toka ter glede na dejstvo, da rešitev na izvoru že dolgo ni mogoče
               pričakovati, v Novi Sloveniji Vladi želimo dati v premislek, naj razmisli o
               postavitvi ograje, ki bi pomagala našim varnostnim organom pri opravljanju njihovih
               del v povezavi z zagotavljanjem varnosti slovenskih državljanov in tudi beguncev, če
               se bodo razmere poslabšale, kar se tudi nakazuje. Situacije, ko se več obubožanih
               beguncev znajde sredi mrzlega potoka ali reke, je namreč treba preprečiti.</p>
               <p>Slovenija je tudi članica Evropske unije, zato v Novi Sloveniji hkrati pričakujemo,
               da bo Vlada nemudoma zaprosila za pomoč, finančno, logistično in tudi kadrovsko,
               Evropsko komisijo in posebne enote Frontex, ki so namenjene varovanju schengenske
               meje. Če bosta Avstrija in Nemčija zaostrili pogoje prehoda na njuno ozemlje, obstaja
               namreč utemeljena bojazen, da tudi Slovenska vojska, ki jo pravkar angažiramo,
               tovrstnega pritiska ljudi na mejo ne bo mogla zadržati.</p>
               <p>Ta trenutek pa je tudi na mestu vprašanje, kako je Vlada pripravljena na situacijo,
               da Nemčija in Avstrija zaostrita vstop migrantov v svoji državi. Kaj bomo naredili v
               tem, vse bolj verjetnem primeru, ko zgolj tako imenovani transport na avstrijsko mejo
               ne bo več mogoč. V Novi Sloveniji, spoštovani predsednik Vlade, sicer podajamo tri
               predloge za bolj učinkovito spopadanje z migrantskim valom ter da obvarujemo
               schengen, in sicer, prvič, kot že rečeno, postavitev ograje na južni meji, sploh v
               primeru, da se razmere poslabšajo. Kajti glede na obseg in številčnost migrantskega
               toka ter glede na dejstvo, da rešitev na samem izvoru krize še dolgo ni mogoče
               pričakovati, ter na vse večjo verjetnost, da prehod migrantov v njim želene države ne
               bo več mogoč, ker jih pač ne bodo več sprejemale, ter glede na druge predvidljive
               okoliščine je postavitev ograje pravi ukrep, ki lahko situacijo stabilizira in jo
               naredi zlasti bolj predvidljivo. Drugič, nemudoma moramo zaprositi za pomoč enote
               Frontex in tudi Evropsko unijo, kajti Slovenija se bo v primeru, če bosta Avstrija in
               Nemčija zaostrili pogoje za vstop na njuno ozemlje, znašla v tako imenovanem žepu, ki
               ga ne bo mogla sama obvarovati. In tretji predlog, spoštovani predsednik Vlade, na
               vas je, da zahtevate sestanek vrha Evropske unije na temo reševanja migrantske krize
               in varovanja schengenske meje, kajti Slovenija te težave ne more rešiti sama, EU v
               temu primeru potrebuje sistemske ukrepe.</p>
               <p>Spoštovani kolegice in kolegi, spoštovana Vlada, čas je za odločitve, to od nas
               terja situacija, to od nas terjajo tudi državljani in odločevati moramo danes, jutri
               bo prepozno. Hvala.</p>
            </sp>
            <sp xml:id="SDZ7-Izredna-22-2015-10-20.sp11">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina nepovezanih poslancev, zanjo dr. Bojan Dobovšek.</p>
            </sp>
            <sp xml:id="SDZ7-Izredna-22-2015-10-20.sp12">

               <speaker>DR. BOJAN DOBOVŠEK (PS NP):</speaker>

               <p>Hvala. Spoštovani, vsi, ki spremljate to sejo!</p>
               <p>Poslanska skupina nepovezanih poslancev bo predlagane dopolnitve sprejela in
               podprla.</p>
               <p>Bi pa pri tem opozorili na dejstva. Imeli smo indice, imeli smo opozorila, na podlagi
               katerih bi lahko naredili oceno tveganj, na podlagi ocene tveganj seveda scenarije,
               kaj se bo lahko dogajalo in kakšne bodo predlagane rešitve. Tako bi lahko to razpravo
               opravili že pred časom in takšen zakon imeli pripravljen za dan, ko ga potrebujemo.
               Pa tudi druge rešitve, ne samo te. Ukrepe bi tako lahko sprejeli pravočasno in
               delovali proaktivno, tako pa vedno delujemo reaktivno, za nazaj, z mnogimi napakami.
               Na te napake smo danes na odboru opozorili. Gre za to, da so nedodelana pooblastila,
               ki bodo prinesla dodatne napake v izvajanju postopkov. Prav tako smo opozorili, da
               nekateri postopki ne bodo mogli biti izvajani tako, kot si želimo Gre za to, da
               moramo rešiti situacijo, zato bomo predlagane ukrepe podprli, vendar pričakujemo, da
               bomo potem, ko bo situacija rešena, ocenili škodo, kajti škoda je že nastala in bo še
               nastajala, in potem ugotovili, kdo je odgovoren za tako nastalo škodo. Hkrati pa
               pozivamo, da vsaj sedaj začnemo ocenjevati tveganja, delati scenarije in predlagati
               ukrepe. Seveda pa pričakujem tudi aktivno vlogo Vlade pri tem, da bo opozarjala na
               nastanke, vzroke krize. Če se s tem ne bomo ukvarjali, bo teh beguncev vsak dan več.
               In pa še nekaj – da začnemo odpravljati, prav tako s pritiskom na ostale države v
               Evropi, tiste dejavnike, ki privlačijo te ljudi v Evropo. Hvala.</p>
            </sp>
            <sp xml:id="SDZ7-Izredna-22-2015-10-20.sp13">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina italijanske in madžarske narodne skupnosti, zanjo dr.
               László Göncz.</p>
            </sp>
            <sp xml:id="SDZ7-Izredna-22-2015-10-20.sp14">

               <speaker>DR. LÁSZLÓ GÖNCZ (PS IMNS):</speaker>

               <p>Hvala lepa za besedo, gospod predsednik. Spoštovani predsednik Vlade, ministrski
               zbor, kolegice in kolegi!</p>
               <p>Naj uvodoma povem, da menimo, da je v nastalih okoliščinah sprejetje Predloga zakona
               o dopolnitvah Zakona o obrambi nujno. Sicer ocenjujemo, da verjetno zaradi enormne
               spremembe okoliščin na terenu v zadnjih dneh se je k pripravi zakona pristopilo v
               naglici. To je pogojevalo, da je prišlo do nekaterih formalnopravnih in vsebinskih
               pomanjkljivosti pri pripravi besedila. Upamo pa, da so člani Odbora za obrambo uspeli
               zadovoljivo popraviti vsaj formalnopravne nedoslednosti, na katere je opozarjala tudi
               Zakonodajno-pravna služba. Ne glede na prej omenjeno naj povem, da se lahko špekulira
               in strankarsko polemizira o tem, ali bi Vlada tovrstne aktivnosti vključno s pripravo
               tega zakona lahko opravila že prej, ko se je slutilo, do kakšnega scenarija bo prišlo
               tudi na slovensko-hrvaški državni meji. Vendar nam to sedaj dosti ne pomaga. Zaradi
               ažurne potrebe po takojšnji bolj intenzivni pomoči policiji s strani vojske je treba
               predlog zakona sprejeti danes. Tudi v današnjih poročilih smo videli zaskrbljujoče
               prizore s terena. Sočasno s sprejetjem spremembe zakona je pa treba pozvati Vlado, da
               nemudoma pristopi tudi k iskanju drugih, sistemsko in vsebinsko bolj dovršenih,
               predvsem pa učinkovitih rešitev. Govori se tudi o zaprtju mej med Avstrijo in
               Slovenijo oziroma med Nemčijo in Avstrijo. O posledicah takšnega dejanja danes lahko
               zgolj ugibamo. Dokler ne bo celovito usklajene rešitve na ravni Evropske unije o
               varovanju meje med Turčijo in Grčijo ter učinkovitega zagotavljanja pomoči za
               pospešeno reševanje težav pri izvoru begunsko migracijskih procesov, mora Slovenija
               tovrstne namere Nemčije oziroma Avstrije poskusiti vsaj preprečiti tako, da nedvoumno
               zaprosi obe omenjeni državi ter Evropsko unijo za takojšnje skupno ukrepanje pri
               doslednem nadziranju in varovanju slovensko-hrvaške meje, ki je na tem geografskem
               območju zunanja Schengenska meja. V nasprotnem primeru bo Slovenija postala tako
               imenovani žepek, kjer bo dejansko begunsko-migracijska kriza prav gotovo povzročila
               nepredvidljive daljnosnežne težave. Poleg tega pa bi se z zapiranjem notranjih meja
               tudi začel proces intenzivnega razdiranja Evropske unije, po katero so generacije
               hrepenele in ki je po padcu berlinskega zidu in demokratičnih spremembah v vzhodnem
               predelu Evrope le zaživela. Prepričan sem, da nihče ne želi s parcialnimi dejanji v
               hipu porušiti tistih vrednot, ki so za Evropo 21. stoletja koristne in napredne. Ni
               nikakršnega dvoma o tem, da sedaj potrebujemo odločne, a hkrati umirjene korake in
               odločitve predvsem s strani Vlade. To pričakujejo državljanke in državljani, še
               posebej v občinah oziroma na območjih, kjer se s težavami zaradi enormnega,
               nekontroliranega prečkanja zunanje schengenske meje neposredno srečujejo. Moramo se
               zavedati, da naš obstoječi kadrovski kontingent količinsko ne zadošča, zato sta pomoč
               in nadgradnja sedanjega sistema varovanja schengenske meje nujno potrebna. Seveda pa
               gre kljub temu tudi sedaj izraziti vso priznanje policiji in pa humanitarnim
               organizacijam ter drugim subjektom v tem procesu, vsem, ki z doslednim in
               požrtvovalnim delom odlično opravljajo svoje naloge. Torej naj še enkrat poudarim in
               zaključim, da je treba predlagano spremembo zakona podpreti ter intenzivno pristopiti
               k še bolj učinkovitim kratkoročnim in dolgoročnim rešitvam, da nas nepredvidljive
               okoliščine ponovno ne presenetijo. Hvala lepa.</p>
            </sp>
            <sp xml:id="SDZ7-Izredna-22-2015-10-20.sp15">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo dr. Simona Kustec
               Lipicer.</p>
            </sp>
            <sp xml:id="SDZ7-Izredna-22-2015-10-20.sp16">

               <speaker>DR. SIMONA KUSTEC LIPICER (PS SMC):</speaker>

               <p>Hvala lepa. Lepo pozdravljeni, predsednik Državnega zbora, kolegice, kolegi,
               ministrski zbor!</p>
               <p>V teh dneh je Republika Slovenija v samem središču novega begunskega oziroma
               migrantskega vala v Evropi. Naša država in državljani smo se znašli na prizorišču
               izjemno zahtevne situacije. Na eni strani se neposredno soočamo z eno od največjih
               civilizacijskih in humanitarnih kriz sodobnega sveta, na drugi strani tudi z velikim
               varnostnim vprašanjem. Zavedamo se, da so oči naših državljanov, naših sosed,
               Evropske unije in tudi dela širšega sveta uprte v nas in da smo soočeni z eno od
               največjih poosamosvojitvenih preizkušenj naše države in naroda. To od nas terja, da
               se na razmere odzivamo z državotvorno držo.</p>
               <p>Danes na izredni seji obravnavamo sprejetje spremembe Zakona o obrambi kot enega
               izmed sistemskih stopnjevalnih ukrepov, ki jih je z namenom ustreznega odgovarjanja
               naše države na aktualne migrantske razmere pripravila Vlada Republike Slovenije. Za
               sprejem spremembe tega zakona, ki je eden od temeljnih zakonov naše države, je
               potrebna široka dvotretjinska podpora Državnega zbora. To dejstvo samo po sebi je
               pomembno zaradi dveh elementov. Prvič, ker zaradi zahtevane večine sam po sebi
               pričakuje in zahteva preseganje običajnih koalicijskih in opozicijskih delitev, in
               drugič, ker Državnemu zboru kot parlamentarnemu organu zagotavlja, da je ob bok Vladi
               Republike Slovenije tesno in končno odločilno vpet v reševanje tega konkretnega
               migrantskega vprašanja.</p>
               <p>Poslanska skupina Stranke modernega centra soglasno podpira predlog novele Zakona o
               obrambi, ker verjamemo, da bo ta sprememba zakona Slovenski vojski začasno omogočila
               dodatna pooblastila, da pomaga slovenski policiji pri usklajenem delovanju
               zagotavljanja varnosti tako migrantov kot s tem posledično tudi državljanov Republike
               Slovenije. Predlog novele Zakona o obrambi predvideva začasna dodatna pooblastila
               Slovenski vojski, ki so prvenstveno osredotočena na logistično pomoč pri usmerjanju
               in obvladovanju migrantskih tokov in bodo v veljavi le, če bo Vlada Republike
               Slovenije Državni zbor zaprosila zanje, in še to samo za čas, ko bo to nujno
               potrebno, a najdlje tri mesece, z možnostjo podaljšanja za isto obdobje.</p>
               <p>V Poslanski skupini Stranke modernega centra želimo na tem mestu ponovno poudariti,
               da je Slovenija pri obvladovanju prvega migrantskega vala uspešno zasledovala vse
               predpisane mednarodne in domače pravne postopke, da so medsebojno zgledno sodelovale
               tako institucije države kot lokalnih skupnosti, civilnodružbenih, humanitarnih
               organizacij, ter da se je skozi posamezne odzive in pomoč naših državljank in
               državljanov potrdila tudi pregovorna dobrosrčnost, solidarnost in humanitarnost
               slovenskega naroda. Naš odziv je bil deležen spoštovanja in odobravanja mednarodne
               skupnosti, posebej sosednjih držav in tudi vrha Evropske unije. Drugi migrantski val,
               s katerim se soočamo danes, v današnjih dneh, je v primerjavi s prvim neprimerljivo
               zahtevnejši, žal tudi zaradi nezadostnega sodelovanja s strani Republike Hrvaške.
               Aktualni migrantski val postaja težko nadzorovan in je na robu zmogljivosti, na kar
               opozarjajo pristojne institucije države. Iz teh razlogov je Vlada Republike Slovenije
               kot nadaljnji ukrep za učinkovito obvladovanje migracijskega toka ter nemoteno
               delovanje države predlagala omenjene spremembe Zakona o obrambi.</p>
               <p>V Poslanski skupini Stranke modernega centra podporo predlogu Zakona o obrambi
               razumemo kot državotvorno dejanje, ki bo zagotovilo nadaljnjo nemoteno delovanje
               države ter s tem varnost njenih državljanov in migrantov pri vstopu in prehodu skozi
               našo državo.</p>
               <p>Za konec pa mi dovolite, da ponovno opozorim, da v Poslanski skupini Stranke
               modernega centra verjamemo, da se lahko z migrantskimi tokovi današnjega časa uspešno
               soočamo le skupaj, s sodelovanjem znotraj države, in hkrati zasledovanjem načel
               solidarnosti in pomoči med državami, posebej sosedami, državami članicami Evropske
               unije in vrhovnimi političnimi institucijami Evropske unije. Zato se pridružujemo
               pozivom Vlade Republike Slovenije, da se v reševanje krize aktivno vključi tudi
               mednarodna skupnost, tako z naslavljanjem vzrokov migrantskega vprašanja kot enotnih
               medsebojnih sodelovanj in pomoči. Znotraj Republike Slovenije pa bomo, kot že rečeno,
               našo konstruktivno in državotvorno držo poslanke in poslanci Stranke modernega centra
               izkazali s soglasno podporo predlagani noveli Zakona o obrambi. Hvala lepa.</p>
            </sp>
            <sp xml:id="SDZ7-Izredna-22-2015-10-20.sp17">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo gospod Jože Tanko.
           </p>
            </sp>
            <sp xml:id="SDZ7-Izredna-22-2015-10-20.sp18">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Gre za ključno varnostno vprašanje. Tako je v noveli zakona opredelila Vlada.
               Vendar, ko se je ta materija pred nedolgo tega nazaj obravnavala na Odboru za
               obrambo, ni bilo na tej seji ne predsednika Vlade ne ministrice za notranje zadeve ne
               kakšnega drugega ministra. Tukaj, ko pa poteka več ali manj piar zadeva, ker ima
               Vlada najavljenih samo še 20 minut za razpravo, v vseh petih urah, pa se je naslikala
               praktično celotna Vlada, kar se mi zdi, da je to predvsem velik vsebinski problem. Če
               bi predsednik Vlade, ministri in še kdo malo pogledal, kaj se dogaja v drugih državah
               ob teh begunskih valovih, ki so jih dosegli, če bi videl, kaj prinašajo migranti s
               seboj in kakšne stvari se dogajajo, in če bi Vlada bila sposobna prisluhniti tudi
               opozorilom, ki ste jih dobili od poslancev Slovenske demokratske stranke, našega
               predsednika, in to na delovnih telesih v Državnem zboru, recimo na Komisiji za nadzor
               obveščevalnih in varnostnih služb ali tudi na SNAV in še kje, potem bi bila Vlada
               pripravljena, tako rešitev in še kakšne druge na drugih področjih bi že zdavnaj imeli
               pred seboj in pripravljene in bi sedaj, ko so nastale neprijetne težke razmere za
               Slovenijo, te zakone pravzaprav uveljavljali. Tako pa je Vlada praktično prišla na
               hitro, čez noč z neko rešitvijo. Če bi bili poslanci vladne koalicije dosledni, bi
               rekli, bi odkrito rekli, da gre za nesistemsko in celovito rešitev in bi tak zakon
               sami zavrnili. Tako pa ob vseh kapacitetah pravnih, ki jih ima Vlada v ministrski
               ekipi in pod njo, je prišla z rešitvijo, ki ni pila vode, po domače povedano. In to,
               kar se je dogajalo na odboru, je svojevrsten problem in kaže na to, kaj vse je
               pripravljena vladna koalicija narediti, da sprocesira vladne zakone, ki so, milo
               rečeno, pod vsako kritiko.</p>
               <p>Migranti so v številu, ki pritiska na naše meje, velik problem, ne samo za našo
               državo, ampak bi bili velik problem tudi za kakšno večjo državo, ki ima mnogo boljše,
               mnogo večje kadrovske in tehnične varnostne resurse, kot jih ima Slovenija. Vendar,
               očitno so bila vsa ta opozorila prezrta. Dogaja se tisto, na kar smo opozarjali, se
               pravi, da se izstopni del počasi zapira, prehajanje preko meje v Avstrijo in naprej
               se omejuje in se bo verjetno še omejevalo, medtem ko na južni meji smo priča
               praktično prostemu dotoku migrantov v Slovenijo. To je velik problem za državo, velik
               varnostni problem in predvsem tudi velik problem za tiste lokalne skupnosti, ki so v
               tem neposredno udeležene, pa naj gre to za občine, kraje na južni ali pa na severni
               meji. Še posebej bo to velik problem, ko bo število migrantov v teh centrih nekajkrat
               večje kot število prebivalcev v tistem okolju.</p>
               <p>Taka situacija bo nevzdržna in se bomo težko varovali in zagotavljali varnost
               premoženja občanov in pa tudi njihovo osebno varnost. Mi smo mnenja, da mora biti
               vstop migrantov nadzorovan, da mora Vlada storiti vse, kar je v njeni moči, da
               zagotovi nadzorovan vstop, če je treba tudi s fizičnimi preprekami. To bi v bistvu
               morali že storiti in moramo enostavno to storiti, ali bo to angažiranje vojske ali še
               koga, bo pač pokazal čas. Vendar, zavarovati je treba in zadevo spuščati preko meje
               toliko, kolikor lahko ta država absorbira tega. Mi se ne moremo zaradi migrantov
               enostavno utopiti v problemih, ki jih s seboj prinašajo. Mi smo na zakon predlagali
               amandma. Žal ni bil sprejet. Ta amandma sedaj ponavljamo. Upam, da boste sedaj temu
               prisluhnili. Kajti s temi imaginarnimi rešitvami, ki ste jih zapisali v zakon, bo
               najbrž velik problem tudi pri izvajanju.</p>
               <p>Tu pa za konec lahko samo to rečem, da bomo zakon podprli. Ob tem pa opozarjamo, da
               Vlada ni opravila svojega poslanstva, in čas je, da nekateri ministri in predsednik
               Vlade, ki so s tem povezani – opažamo, da so kombinacija nečimrnosti, napuha in
               nesposobnosti –, zapustijo svoja mesta. Hvala lepa.</p>
            </sp>
            <sp xml:id="SDZ7-Izredna-22-2015-10-20.sp19">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo
               gospod Franc Jurša.</p>
            </sp>
            <sp xml:id="SDZ7-Izredna-22-2015-10-20.sp20">

               <speaker>FRANC JURŠA (PS DeSUS):</speaker>

               <p>Predsednik, hvala za besedo. Lep pozdrav predsedniku, kakor tudi predsedniku Vlade
               in ministrskemu zboru! Dober večer, kolegice in kolegi!</p>
               <p>Že septembra so k nam prišli prvi migranti. Smo izrazili bojazen, da bo drugi val še
               močnejši in še zahtevnejši. Temu smo priča danes, saj je samo od petka do danes
               prišlo v našo državo prek 20 tisoč oseb. Poudariti moram, da je nadzorovanje razmer
               vse težje, na kar vpliva predvsem nekooperativno ravnanje sosednje Hrvaške, ki k nam
               dnevno pošilja veliko število migrantov. V zadnjih dneh je to povprečje migrantov
               preseglo tisto, kar zmoremo in lahko sprejmemo. Na začetku, ko je v našo državo
               prihajalo približno 2 tisoč migrantov, je bila situacija še obvladljiva. Ko pa je k
               nam včeraj prišlo približno 8 tisoč ljudi – in tudi danes, v prihodnjih dneh
               najverjetneje lahko pričakujemo podobne številke –, pa je treba sprejeti dodatne
               ukrepe za obvladovanje položaja. Še enkrat poudarjam, da je sosednja Hrvaška
               nekooperativna. Ne samo na političnem nivoju, ampak tudi na operativni ravni. V
               sosednji Avstriji so zmogljivosti za sprejem migrantov omejene, kar bi lahko
               povzročilo dodatne težave za Slovenijo. Vlada in Državni zbor sta dolžna poskrbeti za
               zaščito državne meje, za zaščito državljanov ter hkrati tudi za zaščito vseh
               migrantov, ki prihajajo iz Hrvaške. Po eni strani moramo poskrbeti za pomoč
               migrantom, po drugi pa tudi za našo varnost. To pa bomo lahko učinkovito storili le v
               primeru, da bomo situacijo nadzorovali in da bomo sprejeli le toliko ljudi hkrati,
               kolikor smo jih zmožni oskrbeti in nuditi vsaj osnovno humanitarno pomoč. Predvsem
               moramo skrbeti za nujno pomoč bolnim, otrokom, ženskam in seveda starejšim. Zaradi
               vsega tega je nujno, da sprejmemo predlagano novelo zakona o obrambi. Če bodo to
               zahtevale razmere bo Državni zbor lahko na predlog Vlade z dvotretjinsko večino
               glasov navzočih poslancev odločil, da bodo pripadniki Slovenske vojske izjemoma pri
               širšem varovanju državne meje pridobili potrebna pooblastila za uspešno opravljnje
               nalog, povezanih z migrantsko krizo. Pooblastila in naloge, ki jih določa predlog
               zakona, bodo pripadniki Slovenske vojske izvajali pod enakimi pogoji, kot so veljali
               za policiste, vendar pa le, če bo to nujno potrebno in ne več kot tri mesece.</p>
               <p>Verjamemo, da bo Vlada tudi v prihodnje spremljala ukrepe glede na razmere na terenu.
               V Poslanski skupini Desus pa opozarjamo, da bo v okviru Evropske unije treba čim prej
               sprejeti celovite politične rešitve. Slovenija ne more reševati problemov, katerih
               razlogi so nastali v Siriji. Za reševanje situacije v Siriji se bo morala Evropska
               unija bolj angažirati v iskanju politične rešitve. Akcijski načrt Evropske unije s
               Turčijo je prvi korak v pravo smer. Prav tako pa je treba zagotoviti pomoč državam,
               ki se najprej soočijo z imigranti. Tukaj mislim na Grčijo, Makedonijo in Srbijo.
               Moramo zagotoviti boljše sodelovanje med državami ter preprečiti, da bi breme te
               krize padlo samo na tranzitne države, tudi na Slovenijo. Hrvaško dejanje ni v
               evropskem duhu, ko migrante enostavno pripelje na slovensko mejo in jih
               nekontrolirano napotijo v Slovenijo. V Poslanski skupini Demokratične stranke
               upokojencev se zavzemamo tudi za čim prejšnjo ustanovitev urada za begunce, ki bo
               koordiniral vse potrebne aktivnosti glede migracijske krize. Skratka, storiti moramo
               vse, da zavarujemo mejo naše države ter da hkrati nudimo kar se da učinkovito oskrbo
               in pomoč migrantom.</p>
               <p>V Poslanski skupini Desus bom predlog zakona podprli, saj je nujno, da zagotovimo
               nadaljnji nadzor državne meje in s tem varnost državljanov, hkrati pa pozivamo Vlado,
               da prouči in pripravi predlog potrebnih finančnih sredstev, ki bo omogočil normalno
               delovanje udeleženih organov. Hvala lepa.</p>
            </sp>
            <sp xml:id="SDZ7-Izredna-22-2015-10-20.sp21">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Matjaž Han.</p>
            </sp>
            <sp xml:id="SDZ7-Izredna-22-2015-10-20.sp22">

               <speaker>MATJAŽ HAN (PS SD):</speaker>

               <p>Spoštovani, dober večer. Oba predsednika, ministrice, kolegice in kolegi!</p>
               <p>Zaradi težke begunske problematike, ki se je te dni še v večjem obsegu prevalila na
               meje Slovenije, moramo danes v tej hiši sprejeti potrebne zakonske spremembe –
               spremembe Zakona o obrambi, ki bodo ne samo odgovorile na akutno stanje na naših
               mejah, temveč postavile nekakšen podporni steber, če želite, že sedaj začetim
               aktivnostim Slovenije pri reševanju te hude krize. Ta kriza, veste, ni od včeraj. Kot
               tudi ni od včeraj iskanje rešitev pod skupno evropsko streho. Te pa so, vsaj za zdaj,
               klavrno izvisele v nekem vseevropskem teoretiziranju ali pa govoričenju, praksa
               terena pa, vsaj v Sloveniji vidimo, kaže nekaj povsem drugega – na to, da so trenutni
               politični interesi nekaterih držav, skupaj z neučinkovito politiko evropskega
               prostora, zgradili vse bolj zapleten labirint, ki bi lahko rekel, da je labirint brez
               izhodov, vsak dan z več slepimi ulicami. Ne sprožajo se več le vprašanja o političnih
               reakcijah. S temi dejanji oziroma bolje nedejanji se vse globlje posega v temelj te
               krize, ki se iz polja humanitarnosti vse bolj – v škodo beguncev gospe in gospodje,
               kot tudi vseh državljank in državljanov Evrope – pomika v polje varnosti. Sprva je
               kazalo, da bosta Slovenija in Hrvaška uspeli premeščati tokove beguncev po načelu
               dobrososedskih odnosov, in še pomembneje, v skladu z nekimi evropskimi pravili.
               Zaradi vse večjega števila prebežnikov pa nekatere države, med njimi tudi Hrvaška,
               niso bile sposobne ali pa niso hotele prevzeti svojega dela odgovornosti še naprej.
               Ko se je tok krepil, kratko malo so nekatere države na nek način ubrale najlažje, a v
               luči skupnih rešitev tudi najbolj tvegane rešitve. Imamo države v okolici z žičnimi
               ograjami, druge države so v bistvu na svoje meje malone napisale tisti "exit" in to
               pa samo zato, da se ljudi na hitro premakne z njihovega ozemlja. Te države,
               spoštovani, ravnajo v zmotnem prepričanju, da problem odide takrat, ko odide še
               zadnji begunec z njihovega ozemlja. Te dni je tisoče ljudi pripeljanih pred slovensko
               mejo, brez dogovora, brez pravil, predvsem pa brez potrebnih spremljevalnih ukrepov,
               tudi s strani Evropske skupnosti, kako se s tem hudim problemom spopasti. Do sedaj je
               Slovenija z velikimi napori Vlade, velikimi napori policistov, predstavnikov civilne
               zaščite, humanitarcev, pretok ljudi še uspela obvladovati. Ob vse večjem pritisku pa
               moramo ubrati tudi pot zakonskih sprememb, ki nam bodo pomagale pri učinkovitejšem
               prilagajanju dani situaciji, kot tudi pri nadaljnjem zagotavljanju varnosti tako za
               naše državljanke in državljane kot tudi seveda absolutno za begunce. Naša dolžnost,
               predvsem pa odgovornost sprememb zakona je v pooblaščanju Slovenske vojske za podporo
               obvladovanju razmer na slovenskih mejah, tudi tako, da razbremenimo naše policiste.
               Glede na to, da smo mala država smo s kadri omejeni, zato je nujno, da se v dani
               situaciji za pomoč angažira tudi Slovenska vojska. Ne samo z logistično pomočjo pa z
               vključevanjem civilne zaščite, temveč tudi z vojaki, ki bodo seveda v skladu s
               policijskimi nalogami in pooblastili pomagali varovati naše meje in ljudi usmerjati.
               To pa bo možno le v izjemnih primerih, takrat, ko bo Državni zbor obravnaval in
               sprejel sklep Vlade in ga sprejel tudi z dvotretjinsko podporo navzočih
               poslancev.</p>
               <p>Socialni demokrati ocenjujemo, da nastala situacija pri odločanju in reševanju tega
               problema potrebuje predvsem mirno glavo. Na strani politike je, da zadeve rešuje
               preudarno, zbrano, predvsem pa brez izkoriščanja tega vprašanja za preigravanje,
               diskreditacijo ali pa merjenje moči.</p>
               <p>Spoštovani, Republika Slovenija z dvema milijonoma prebivalcev zagotovo ni država,
               ki bo sama reševala in rešila begunsko problematiko. V odgovornosti do vseh svojih
               državljank in državljanov pa se mora odzvati v skladu z nastalo situacijo tako, da bo
               zagotovljena varnost naših državljank in državljanov, s tem pa neokrnjena naša
               humanitarnost in odzivnost za stisko ljudi, ki prihajajo in odhajajo iz naše države.
               <stage>/ znak za konec razprave/</stage></p>
               <p>Zaradi vsega navedenega bomo Socialni demokrati novelo zakona podprli. Hvala.</p>
            </sp>
            <sp xml:id="SDZ7-Izredna-22-2015-10-20.sp23">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Prehajamo na razpravo o členu in vloženem amandmaju.</p>
               <p>V razpravo dajem 1. člen ter amandma poslanske skupine SDS. Želi kdo razpravljati?
               Besedo ima dr. Vinko Gorenak. <stage>/ oglašanje iz dvorane/</stage> Potem pa še mag. Branko Grims,
               potem bomo pa …</p>
            </sp>
            <sp xml:id="SDZ7-Izredna-22-2015-10-20.sp24">

               <speaker>DR. VINKO GORENAK (PS SDS):</speaker>

               <p>Relativno kratko, umirjeno in tako dalje.</p>
               <p>Rad vas bi spomnil na nekaj zadev; predsednika Vlade ni, kar zelo obžalujem, ker sem
               mislil veliko njemu povedati. Janez Janša, to je tisti, ki ste ga vrgli iz
               parlamenta, če ste pozabili, je konec meseca avgusta spisal en zelo dolg tekst, ki ga
               slovenski mediji niso objavili. Objavili so ga pa evropski mediji. Tam notri je
               naštel, kaj naj Vlada naredi. Gospe in gospodje, vse ste zavrnili, gospe in gospodje,
               Slovenci, slovenski državljani naj vedo, da tudi mediji tega niso objavili. Danes pa
               delate vse tisto, da ste že na eni polovici tistega, kar je on predlagal, takrat ste
               pa zavrnili.</p>
               <p>Gremo naprej. Predsednik Vlade je danes zjutraj rekel: "Situacija nas je
               presenetila". Samo oseba, ki zna pisati in brati, je lahko izračunala koliko
               migrantov gre čez Madžarsko. Madžari so napovedali, da bodo meje zaprli. Vsak, ki
               pozna malo geografijo Evrope, je vedel, da bo vse to prišlo v Slovenijo. Vsak je
               lahko izračunal, da bomo dnevno dobili deset ali več tisoč migrantov – vse smo tudi
               dobili, kot vidite. Predsednik Vlade pa pravi, da ga je presenetila situacija.</p>
               <p>Opozarjal sem vas osebno, v imenu poslanske skupine trikrat: 1. 9. na seji odbora,
               17. 9. in 23. 9. na seji Državnega zbora. V imenu Poslanske skupine SDS sem rekel:
               "Zaboga, aktivirajte vojsko. Če je treba, spremenite zakon." Smejali ste se mi, čudno
               ste me gledali, danes prosite za našo podporo. Tudi dobili jo boste, ampak pozno je
               to.</p>
               <p>Osebno menim, to sem hotel reči predsedniku Vlade, da pravna podlaga za angažiranje
               vojske obstaja! Saj vojsko ste že poslali na meje, saj ljudje to vidijo. Vlada pa
               išče kako naj rečem, rezervni izhod, da bi to dala na Državni zbor; prelaga, čisto
               prelaganje odgovornosti je to gospe in gospodje, čisto prelaganje odgovornosti.
               Vojsko ste že poslali na mejo, zdaj pa iščete pravno podlago. Pa prav je, da ste jo
               poslali, jaz sem za. Tukaj ni notranje ministrice, javnost je to opazila. Gospe in
               gospodje, gre za hud kompetenčni spor med notranjim in obrambnim ministrstvom.
               Javnost to mora vedeti. V primeru, ko se spreta dva ministra ali pa dve ministrici,
               predsednik Vlade ne more biti in ne sme biti in se ne sme obnašati tako, kot se naš
               predsednik Vlade obnaša. On ni mediator, on ni karkoli drugega, ne najdem pametnega
               izraza, on je oseba, ki mora udariti po mizi! On je oseba, ki mora udariti po mizi. 6
               ur ste včeraj pisali en člen, 6 ur! In Slovenski javnosti lahko danes in tukaj z vso
               odgovornostjo – 5 let sem spremljal delo Vlade, 1 leto pa sem bil njen član –
               zagotovim, da bi naša vlada tak člen sprejela na korespondenčni seji ali na seji
               vlade, ki bi trajala 5 minut, 5 minut!</p>
               <p>Gremo k predlogu zakona in zakaj smo vložili amandma, to je tudi bistvo mojega
               nastopa. Glejte, v kompetenčnem sporu med dvema ministrstvoma ste prišli s tekstom,
               ki je pravno neuporaben. Pravniki se že oglašajo in pravijo, da je to ustavno sporno,
               kar ste spisali. Glejte, spisali ste nekaj, da se zadovoljili in obrambno in notranje
               ministrstvo, Slovensko vojsko in Slovensko policijo boste pa postavili v položaj, ko
               bodo mnogi policisti ali mnogi vojaki predvsem kasneje postavljeni pred sodišča.
               Zapomnite si, da bo tako. Tako kot sem vam rekel, naredite pravne podlage, vam danes
               povem, mnogi vojaki bodo šli pred sodišča, če bo ta člen sprejet. Kaj je to
               "napotujejo" – kakšno pooblastilo je to, ali je to pooblastilo, da stojijo na zeleni
               meji in kažejo, tam je Avstrija? Če je to to, potem to napišite. "Napotujejo" ni
               pravni pojem, ki bi bil uporabljen v slovenski zakonodaji. Jaz vam govorim z vso
               resnostjo v želji pomagati vam in Sloveniji, ki jo morate, ki jo moramo reševati.
               Kakšen pojem je to, "sodelujejo pri obvladovanju skupin in množic"? Tega pravnega
               pojma ni nikjer, nikjer. In tudi ne vem, kaj to pomeni, da vojaki zadržujejo migrante
               pod kozolcem dva dni ali kaj? Ne spravljajte vojakov v nevarnost. Zato smo mi v našem
               amandmaju zelo jasno napisali naslednje. Cel tekst je vaš, nič ni spremenjeno, niti
               pika niti vejica, vendar smo rekli, da smejo vojaki "opozarjati". Opozarjanje je
               policijsko pooblastilo, navedeno v Zakonu o policijskih pooblastilih. Vse je tam
               notri napisano, kdaj lahko opozarjaš, kako lahko opozarjaš, vse je tam notri
               napisano. Ustavna presoja teh členov je bila pa zdavnaj narejena, že zdavnaj v
               policijski zakonodaji. Vsi izvedbeni akti so narejeni, zato je policijsko pooblastilo
               "opozarjati" pooblastilo, ki ga policija uporablja od leta 45, in to pooblastilo
               želimo dati vojakom, ko varujejo mejo.</p>
               <p>Drugič, "vojaki smejo ukazovati". Jaz se zavedam, ministrica mi je pojasnila in tudi
               predstavniki vojske so mi pojasnili, da izraz "ukazovati" pomeni v vojski
               poveljevati. Izraz "ukazovati" v policijskih vrstah in pri policijskih nalogah kot
               policijsko pooblastilo pa pomeni naročati, bom rekel poenostavljeno, ali povedati, do
               tukaj lahko greste, naprej pa ne smete. To je ukaz. To pooblastilo jim želimo dati.</p>
               <p>Nadalje jim želimo dati, "začasno omejiti gibanje oseb", to pomeni začasno omejiti
               gibanje oseb na določenem območju, enako kot imajo redarji, povsem enako, do prihoda
               policistov. Policisti so pa tisti, ki lahko odredijo pridržanje ali karkoli drugega.
               To so tri policijska pooblastila, ki jih po mojem moramo dati vojakom. Policija je pa
               proti. Jaz tokrat nastopam v korist obrambnega ministrstva, če želite, in ne v korist
               notranjega ali policije, ker vem, da je težava tam, ampak težava je v starih
               policijskih glavah, oprostite izrazu. Ko smo sprejemali zakon o redarski službi, je
               bilo isto. Redarji lahko po Ljubljani samo rožice talajo, so me podučevali, pa sem
               jih poklopil.</p>
               <p>In četrto pooblastilo, ki ga želimo dati, to pa je uporaba treh, treh poudarjam, od
               17 policijskih sredstev, treh, in sicer: uporaba fizične sile – to pomeni, da se bodo
               na meji prijeli s policisti pod roko in bodo množico zadrževali. Drugo, uporaba
               palice, tudi to bodo rabili. In tretja zadeva, sredstva za vezanje in vklepanje. Vsa
               ta tri sredstva za izvajanje policijskih pooblastil so preizkušena, od 45. leta jih
               policija uporablja, vsa so definirana v pravnih aktih policije. In če mi zadevo
               zapišemo na tak način, jaz mislim, da bi morali še malo izpiliti, imeli smo 15 minut
               časa, da smo to napisali, ampak na ta način bomo prišli do nečesa, kar bo za vojake
               resnično uporabno. In vojaki ne bodo v luftu, kot se temu reče, zato je smisel našega
               amandmaja.</p>
               <p>Naj opozorim samo še na par reči. Poglejte, mediji poročajo, da se je predsednik
               države dogovoril za to, da bodo Avstrijci imeli in Nemci meje odprte. Še enkrat
               ponavljam, tako tudi bo, uradno. Vsak dan bodo pa rekli, "tisoč ljudi manj". In v
               roku nekaj dni bodo rekli, "sedaj pa konec. Uradno imamo odprto, ampak nimamo kam
               dati". Mi jih bomo imeli pa 30, 40, 50, 60 tisoč. Koliko jih bomo imeli takrat? Torej
               je nujno zaprtje meje, gospe in gospodje. Žico je treba kupiti včeraj. Ograje je
               treba kupiti včeraj, ne jutri. Pravi čas je bil takrat, ko ste se Orbánu smejali pa
               mu rekli, da je diktator. Takrat je bil pravi čas. Nujno po posebnem zakonu, ki ga
               morate danes spisati, ne jutri, pa je, da nabavite zaščitno opremo za policiste in za
               vojake – brez javnih razpisov, brez, bom rekel, revizij in brez vsega. To napišite v
               zakon, če bo treba, in da se to kupi danes, tukaj in takoj. Slovenska policija ima
               700 policistov, ki imajo ustrezno opremo. Vsi ostali so v salonarjih, gospe in
               gospodje. Ali jih bomo v salonarjih pustili tam po koruznih poljih hoditi? Ni mogoče.
               Prinesite zakon. Žična ograja čim prej, tem boljše, čim prej, tem boljše. Tudi Hrvati
               govorijo, da jih bodo postavili. Ja saj jih bo zmanjkalo. Sedaj so samo še na
               Kitajskem. Naročite nemški tovorni avion, in jih pripeljite. Ne se hecati! Vprašanje
               je varnosti te države. Mi smo danes v trenutku, ki je tako odločilen, kot je bil leta
               1991. Takrat so to zmogli. Ali bomo zmogli mi? Mi bomo podprli zakon, pa ne zato, kot
               je rekel vodja poslanske skupine, ker je dober, zato, da ne bomo krivi tega, kar bi
               lahko potem bili, češ, da meja ni bila zavarovana. To ni res. Zato bomo zakon
               podprli. Probajte pa ta amandma upoštevati, ki bo veliko boljši in veliko koristnejši
               za realno delo na terenu.</p>
               <p>V svojem imenu, brez poslanske skupine – jaz mislim, da Vlada zasluži interpelacijo,
               ne zaradi današnjega dela, zaradi tistega kar niste naredili od 15. avgusta, pa smo
               vas opozarjali. To pa ja. Želim vam uspešno delo. Zavarujte slovenski narod.
               Zavarujte naše državljane na tak način, da bo to učinkovito. In pri tem imate vso
               našo podporo. Hvala lepa.</p>
            </sp>
            <sp xml:id="SDZ7-Izredna-22-2015-10-20.sp25">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Branko Grims.</p>
            </sp>
            <sp xml:id="SDZ7-Izredna-22-2015-10-20.sp26">

               <speaker>MAG. BRANKO GRIMS (PS SDS):</speaker>

               <p>Hvala za besedo. Vsem prav lep pozdrav!</p>
               <p>Če bi bila slovenska vlada leta 1991 in koalicija Demos tako cagava in tako smešno
               lahkomiselna, kot je sedanja, se Slovenija nikdar ne bi osamosvojila, gospe in
               gospodje. Kajti to, kar se dogaja, je bilo popolnoma predvidljivo. Bilo je očitno. Na
               osnovi javno dostopnih informacij, da ne govorim še o vsem tistem, o čemer so dajale
               informacije ustrezne službe. Kdor danes govori, da ga je presenetilo to stanje – to
               kar se dogaja, sem napovedal dva in pol meseca nazaj na neki tiskovni konferenci, in
               sem povedal kaj bo: da bo ena ograja ob bolgarski meji, kjer je že stala, da bo druga
               ograja ob madžarski meji, da je na drugi strani koridorja Jadransko morje in na vrhu
               tega koridorja se bo nahajala Slovenija, in da se bo morala Slovenija sama opreti
               odločno na svoje sile, pa nič računati na kogarkoli. Zakaj? Iz preprostega razloga,
               ker v tistem prvem, popolnoma zgrešenem početju Evropske unije se enostavno ni dalo o
               stvareh resno pogovarjati, in potem je bilo jasno vnaprej, da bodo sledili ostri
               sekajoči ukrepi, da se bodo, če bodo zunanje meje Evrope odprte, če se schengen ne bo
               izvajal, postavljale meje znotraj Evropske unije. Jaz sem trdno prepričan, da se bo
               vendarle zbralo dovolj energije, da se to, kar se sedajle dogaja, na neki točki v
               naslednjih mesecih odločno preseka. Ker če bi to res trajalo več let, tako kot se
               govori – sedaj se ne govori niti o štirih, kar je bila ameriška ocena, sedaj se
               govori že o petih do desetih letih –, potem Evropske unije preprosto ne bo več, bomo
               imeli čisto drug problem, ker bomo spet popolnoma samostojni, bomo imeli sami možnost
               in dolžnost braniti svoje lastne meje. Ampak vsi upajmo, da se kaj takega seveda ne
               bo zgodilo in da se bo Evropa vendarle poenotila do te mere, da bo našla pravi
               odgovor, da bo stvari sanirala tam, kjer je treba, torej na izvoru, te tokove pa
               prekinila in presekala in seveda stvari uredila skladno s pozitivno zakonodajo. Če bi
               ravnali racionalno, če bi imeli malo strateškega pogleda, potem bi danes skupaj z
               Višegrajsko skupino imeli tukajle postavljeno fizično ograjo in bi lepo razglasili
               zaporo meje, in vse to, s čemer se danes tukaj ukvarjamo, sploh ne bi bilo potrebno.
               Po vsej verjetnosti ne. Kajti, če pa ravnaš na začetku lahkomiselno, če dopustiš, da
               pride do hudega varnostnega ogrožanja, moraš pa kasneje uporabljati hujše ukrepe in
               prevzeti odgovornost za škodljive posledice in tudi za morebitno nasilje, ki se na
               tej osnovi lahko pojavi. In na tej točki žal smo, ker se je ves čas, ki bi bil na
               razpolago za varnostne priprave, zamudil.</p>
               <p>S komisijo, ki jo vodim, smo skupaj, soglasno, vsi člani komisije poskušali opozoriti
               na ta problem. Izredna seja Državnega zbora je bila en mesec dni nazaj, pa se ni
               zgodilo nič. Danes se govori tukaj, joj, kako smo presenečeni. Točno to, kar se je
               dogajalo te dni, smo vsi po vrsti takrat napovedali. Ne mi potem govoriti, da je
               nekdo presenečen. To samo pomeni, da se spreneveda, da sedajle vleče nekoga za nos
               ali pa se opravičuje, ker je spal do takrat ali pa se je kregal. Kajti mnogi podatki
               govorijo, da je bilo kar precej sporov v Vladi – ali bo eno ministrstvo ali bo drugo,
               ali bo ena ministrica ali bo druga. Šlo je za denar, za delitev denarja in stvari
               niso tekle tako, kot je treba. Predvsem pa je manjkalo neke odločenosti, koordinacije
               in odločenosti. V SDS smo storili vse, da bi delali odločno politiko, da bi jo delali
               skupaj in da bi skupaj gradili Slovenijo tako, kot smo jo enkrat že na samem začetku.
               Tudi danes bomo ravnali državotvorno, podprli bomo zakon, upam da z našim amandmajem,
               če ne pa brez njega. Cilj tega amandmaja je samo to, da se zaščiti naše fante, saj ni
               nič drugega v igri. Ampak morate vedeti, da ko gredo ti ljudje, v prvi vrsti
               policisti, sedaj tudi že vojska, nastavljat hrbet za varnost vseh drugih ljudi, kajti
               za to v resnici gre, s tem izpostavijo tudi sami sebe. In če so pravila igre jasna in
               dorečena – in samo takšna, mimogrede, so ustavno dopustna –, potem seveda kasneje ne
               more biti kakšnih tožb, pritožb in vsega, kar se sicer dogaja. Da pa je to možno, naj
               vas pa opozorim, da v Sloveniji imamo tudi takšne – da ne uporabim kakšne zelo grde
               besede – ljudi, ki ne zaslužijo prav nobenega spoštovanja, kot smo bili priče ob
               prvem valu migrantov, ko so slovenski provokatorji šli na mejo provocirat slovenske
               policiste in izzivat nasilje zato, da bi se pač tam slikali pred kamerami in izvajali
               neke določene politične pritiske. In če se je to takrat dogajalo, verjemite, bodo ti
               isti ali njim podobni zanesljivo čez nekaj mesecev ali let tožili tiste naše fante,
               ki jih ne bomo mi danes ustrezno zaščitili s pravilnimi pravnimi normami, da bodo
               imeli dobro pravno podlago za svoje ukrepanje, za svojo lastno zaščito in za zaščito
               vseh ljudi, vseh državljank in državljanov; saj za zaščito gre, za varnost. Samo to
               je bil cilj celotne razprave, ki smo jo imeli na odboru, in to je tudi cilj tega
               amandmaja, ki smo ga danes predložili.</p>
               <p>Kot rečeno, bomo v vsakem primeru zakon podprli. S tem bomo tudi pokazali tisto
               velikansko razliko med državotvorno politično sredino in levičarji v Sloveniji.
               Kajti, ko je šlo za slovensko osamosvojitev, za osvežitev spomina, so bili ključni
               akti od vojaškega zakona, proračuna in tako naprej, praviloma sprejemani z enim samim
               samcatim glasom večine, ker je vsa nasprotna stran, vsa slovenska tranzicijska levica
               striktno glasovala proti. Mi niti slučajno ne bomo tega storili. Podprli bomo vse,
               kar je potrebno, zato da se stvari vendarle premaknejo v pravo smer in da se poskrbi
               za tisto dobrino, katere krhkosti se zavedamo šele takrat, enako kot zdravja, ko jo
               izgubimo. To je dobrina varnosti in o tem danes govorimo.</p>
            </sp>
            <sp xml:id="SDZ7-Izredna-22-2015-10-20.sp27">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Franc Breznik.</p>
            </sp>
            <sp xml:id="SDZ7-Izredna-22-2015-10-20.sp28">

               <speaker>FRANC BREZNIK (PS SDS):</speaker>

               <p>Spoštovani predsednik, najlepša hvala!</p>
               <p>Danes se soočamo s stanjem, ki bi ga lahko omilili z ukrepi izpred dveh mesecev.
               Danes lahko govorimo, lahko dodamo kot etiketo tej vladi ne samo življenje v nekem
               obdobju, nekatere ukrepe, ki so ga nekatere prejšnje vlade naredile za to, da imamo
               danes neko minimalno gospodarsko rast. Lahko govorimo predvsem o pasivnosti, o
               neodločnosti, o lahkomiselnosti in ne nazadnje, ker imamo predsednika vlade pravnika,
               o culpi lata, veliki malomarnosti, ki jo je povzročil s svojim dejanjem – njega,
               predvsem pa notranje ministrice. Govorimo o tretjem konstitutivnem elementu, ki ga
               ima vsaka tvorba, ki se imenuje država. Prvi je to ozemlje, ki je določeno z mejo,
               drugi konstitutivni element državnosti so državljani in državljanke, tretji je
               izvajanje suverenosti na tem področju. Četrti in peti – en predstavlja državno
               ureditev, peti predstavlja priznanje ostalih državnih tvorb te države. In tretjega
               konstitutivnega elementa 20. oktobra 2015 ne izvaja. Ne izvaja zaradi lahkomiselnosti
               vrha izvršilne veje oblasti. Ta vlada je odločno zavrnila pomoč Evropske unije,
               predvsem ljudi, tehnike, denarne pomoči, ni se odločila za tehnično varovanje, kot se
               je odločila sosednja Republika Madžarska, in ta tok beguncev se je preusmeril proti
               najšibkejšemu členu varovanja zunanjim meja schengena, in to je Slovenija. Slovenija
               ima 670 kilometrov zunanje meje s Hrvaško, od tega več kot 200 kilometrov rečne meje,
               in ta vlada je lahkomiselno si predstavljala, da bo lahko varovala to mejo z nekaj
               100 policisti, pomanjkljivo oblečenimi, s pomanjkljivo opremo, kot je prej razlagal
               kolega Gorenak.</p>
               <p>Spoštovani kolegice in kolegi, situacija ni, lahko rečemo, brezizhodna, kaže pa, kam
               nas lahko pripelje lahkomiselnost, pasivnost in to, da nismo gospodarji svoje usode.
               Tudi sam nimam pomislekov, nikoli nisem imel, ko gre za državotvorne zadeve, da ne
               stisnem tipko "za", predvsem zaradi tega, da zaščitimo zdravje in premoženje,
               predvsem državljanov in državljank Republike Slovenije, ker njim smo mi bili
               izvoljeni, njih moramo v bistvu v prvi fazi varovati. Posredno seveda pa v okviru
               humanitarnih ukrepov tudi tiste, ki prihajajo in ki smo jim dali zaradi neizvajanja
               določenih zadev lahkomiselno upanje, da bodo z lahkoto prešli preko ozemlja Republike
               Slovenije. In to je ta problem, ki ga v temu trenutku imamo.</p>
               <p>Ministrstvo za obrambo, kot sem povedal tudi na odboru, je zelo malo krivo za to
               situacijo skupaj z ministrico. Zaradi tega, ker sedaj izvaja tisti pasivni del ali pa
               drugi del teh ukrepov ravno zaradi tega, ker ni ministrstvo za notranje zadeve skupaj
               s predsednikom Vlade in morda z ministrstvom za zunanje zadeve storilo.</p>
               <p>In če prehajamo k členom, torej k spremembam 37. člena –tudi sam imam pomisleke,
               predvsem, če si smiselno pogledamo danes Zakon o nalogah in pooblastilih policije,
               kot se imenuje, in ta zakon v 33. členu omenja, katera so ta pooblastila. In kot je
               kolega Gorenak govoril, ki je strokovnjak na temu področju, ta pooblastila so
               preverjena, so določljiva. In vsa ta pooblastila v temu zakonu imajo kasnejši členi –
               od 34. člena pa skoraj mislim da do 90. člena – opisana, vsa ta dejanja, kako si jih
               predstavljajo. Vsa ta pooblastila se izvajajo desetletja, ne samo v bivši državi
               ampak tudi v nam podobnih državnih ureditvah v Evropski uniji in širše.</p>
               <p>Ravno zaradi tega smo imeli na Odboru za obrambo, lahko rečem večina poslanskih
               skupin, pomisleke pri 2., 3. in 4. točki tega 37.a člena, predvsem v besednih zvezah
               "napotujejo, začasno omejujejo gibanje oseb, sodelujejo pri obvladovanju skupin in
               množic", kdaj, zakaj, s čim, s kakšnimi sredstvi in kako naprej. Torej, teh besednih
               zvez Zakon o nalogah in pooblastilih policije ne pozna. Nikoli niso bila uporabljena
               v praski in nikoli se to ni izvajalo.</p>
               <p>Ravno zaradi tega zahtevamo ali pa priporočamo ali pa kakor koli vas prosimo, da
               vlagamo ta amandma, ki pa ima v sebi točno določljiva policijska pooblastila, ki so
               lahko smiselno uporabljajo na podlagi Zakona o nalogah in pooblastilih policije, ki
               so se v praksi uporabljala, ki so določljiva, ki so opisana, ki imajo neki modus
               operandi. Ravno zaradi tega, da zaščitimo sedaj tudi ravnanja vojakov v izrednih
               situacijah, situacija se pa poslabšuje iz minute in iz ure v uro, spoštovane kolegice
               in kolegi.</p>
               <p>Mi imamo danes izpad v Šentilju, kjer so agresivno prebili ograjo begunci in so
               prostovoljno prešli v Avstrijo. Imamo prehod prek Slovenije v Jesenice, kjer so
               Avstrijci, nekako lahko rečemo, zavarovali svoje ozemlje zaradi tega, ker imajo edini
               prehod, ki ga imajo v temu trenutku, na Šentilju. Po drugi strani imamo množične
               prehode preko zelene meje. Imamo po eni strani policijo in v okviru policije rezervno
               sestavo, ki bi se v temu času vpoklicala, lahko bi izvajali z rezervno sestavo
               policije in tudi vojske določena usposabljanja, ki jih nismo izvajali in tako naprej.
               Kot je kolega rekel, tudi nabavo tehnične opreme, s katero bi lahko zavarovali
               slovensko ozemlje in bi spoštovali 3. konstitutivni člen državnosti.</p>
               <p>In, spoštovani kolegice in kolegi, verjamem, da boste prisluhnili argumentom še
               mojih preostalih kolegov, ki bodo poskušali obrazložiti predvsem pomisleke in
               predvsem tiste argumente, da teh napak ne delamo v prihodnje. In te argumente smo
               zajeli torej v tem našem amandmaju, torej govorimo o policijskih pooblastilih, ki
               imajo domicil, ki so se praktično izvajala in ki jih je smiselno možno uporabiti
               torej ravno tej skupni akciji v Sloveniji med policijo in vojsko. In treba se bo
               zavedati, vojska v vsej svoji zgodovini nikoli ni bila pred takšno situacijo in
               nikoli ni izvajala takšnih pooblastil. Izvajala je določena dejanja v okviru naravnih
               nesreč, ki jih seveda poznate.</p>
               <p>Zato apeliram, spoštovani kolegice in kolegi, konec je, konec je sedenja v udobju,
               predvsem tistim govorim, ki ste v Vladi, ki ste v koaliciji Sedaj je vrag vzel šalo,
               čas, ki smo ga imeli, smo ga vrgli preko rame, sedaj pa je čas, da rešimo nastalo
               situacijo, zato vas prosim, da podprete amandmaje Slovenske demokratske stranke.
               Najlepša hvala.</p>
            </sp>
            <sp xml:id="SDZ7-Izredna-22-2015-10-20.sp29">

               <speaker>PREDSEDNIK DR. MILAN BRGLEZ:</speaker>

               <p>Zdaj bom prebral tiste, ki so še na vrsti, potem bom pa zopet sprožil, ker jih je
               kar nekaj, tako da bo jasno, kakšen je vrstni red. Naprej bo dobila besedo dr. Simona
               Kustec Lipicer, potem dobi besedo gospod Jožef Horvat, potem gospod Jernej Vrtovec,
               mag. Andrej Šircelj, Igor Zorčič, Matjaž Hanžek, Anja Bah Žibert, Dragan Matić pa
               Marko Ferluga. Potem se pa sproži, v redu? Tako, da se ve, kakšno je zaporedje. Torej
               besedo ima dr. Simona Kustec Lipicer.</p>
            </sp>
            <sp xml:id="SDZ7-Izredna-22-2015-10-20.sp30">

               <speaker>DR. SIMONA KUSTEC LIPICER (PS SMC):</speaker>

               <p>Hvala lepa, predsednik.</p>
               <p>Danes že od 14.00 ure, odkar se je začel Odbor za obrambo, ki je obravnaval ta
               predlog spremembe Zakona o obrambi, ki ga tudi obravnavamo sedaj na plenarni seji, od
               tedaj dalje pravzaprav visi v zraku točno to vprašanje in pa ta vsebina, ki jo tudi
               kolegi iz SDS sedaj naslavljajo. In iz pojasnil, ki smo jih že uspeli pridobiti do
               sedaj s strani ministrice za obrambo, je bilo možno razbrati tudi to, da določen
               nabor odgovorov mora podati oziroma se pričakuje, da jih bo podal tudi predstavnik
               Ministrstva za notranje zadeve, ker pravzaprav celotna materija vsebinsko naslavlja
               sodelovanje oziroma nek odnos med Slovensko policijo in Slovensko vojsko. Tako da bi
               to moje vprašanje v imenu celotne Poslanske skupine Stranke modernega centra
               naslovila na predstavnika Ministrstva za notranje zadeve. Namreč, če nam lahko podate
               pojasnila oziroma odgovore na naslednja vprašanja: kje, na kakšen način bodo torej
               opredeljena vsa ta omenjena pooblastila, torej opozarjanje, napotovanje, začasno
               omejevanje gibanja oseb, sodelovanje pri obvladovanju skupin in množic? Se pravi,
               najprej vsebinsko, kako in kje bo to opredeljeno, na kakšen način – ker to je tisti
               prvi pomislek oziroma dvom, ki ga tukaj še imamo –, in drugo vprašanje, če se zelo
               preprosto izrazim – kdo v tej igri bo vodil to igro? Ali bo igro vodila Slovenska
               vojska ali Slovenska policija? Torej to so vprašanja, ki ostajajo odprta in v tej
               povezavi bi se potem želela še navezati na predlagani amandma Poslanske skupine SDS
               in vaše stališče, v čem se vsebinsko razlikuje glede na prvotni predlog. Torej
               prvotni predlog spremembe, se pravi čisto z vidika vsebinsko pooblastil in pa
               pristojnosti, ki jih ima Slovenska policija kot tista primarna nosilka notranje
               varnosti države, in vaše stališče, vaša ocena glede teh predlaganih vsebin amandmaja
               v odnosu do te prvotne verzije dokumenta.</p>
            </sp>
            <sp xml:id="SDZ7-Izredna-22-2015-10-20.sp31">

               <speaker>PODPREDSEDNIK PRIMOŽ HAINZ:</speaker>

               <p>Lepo prosim, oprostite.</p>
            </sp>
            <sp xml:id="SDZ7-Izredna-22-2015-10-20.sp32">

               <speaker>DR. SIMONA KUSTEC LIPICER (PS SMC):</speaker>

               <p>Hvala lepa.</p>
            </sp>
            <sp xml:id="SDZ7-Izredna-22-2015-10-20.sp33">

               <speaker>PODPREDSEDNIK PRIMOŽ HAINZ:</speaker>

               <p>Aha, hvala lepa. Jaz bi prosil, če lahko tele pogovore, kolegice in kolegi, opravite
               zunaj. Hvala lepa.</p>
               <p>Besedo ima dr. Mitja Horvat. Izvolite. Ja, izvolite. Pardon, gospod Jožef
               Horvat.</p>
            </sp>
            <sp xml:id="SDZ7-Izredna-22-2015-10-20.sp34">

               <speaker>JOŽEF HORVAT (PS NSi):</speaker>

               <p>Hvala lepa, predsedujoči.</p>
               <p>Sem razumel, da boste najprej dali možnost Vladi, da bo odgovorila na vprašanje
               vodje Poslanske skupine Stranke modernega centra, ampak seveda se zahvaljujem za
               besedo.</p>
               <p>Če pogledamo časovni poltrak zadnjih mogoče nekaj desetletij zgodovine Evropske
               unije, nekateri dogodki so danes že bili omenjeni, vidimo naslednje. 3. oktobra je
               minilo 25 let, torej četrt stoletja od združitve Nemčij, ki je nastala na podlagi
               padca berlinskega zidu, ki se je zgodil, kot vsi vemo, 9. novembra 1989. Če v tem
               časovnem poltraku grem nekoliko naprej na naslednje leto, takrat bo naša država
               Republika Slovenija praznovala 25-letnico. Kakšna bo takrat konfiguracija Evrope, ne
               vemo. Zakaj ne vemo? Zato, ker se ukvarjamo in smo priča ta trenutek begunski krizi,
               ki ji enostavno tudi EU ne najde pravih rešitev. In ta begunska kriza je pravzaprav
               predmet mnogih razprav na mnogih evropskih in tudi svetovnih konferencah, ampak
               rešitve očitno še ni. Nova Slovenija je že med drugim tudi prejšnji mesec 29.
               septembra predlagala sejo treh odborov. To smo realizirali. Takrat so nekateri rekli,
               ja, to je piar. Mi nismo imeli namena zganjati s to usodo mnogih življenj beguncev in
               s strahom naših državljank in državljanov piara. Želeli smo rešitve. Želeli smo
               natančne informacije. Takrat sem govoril, da EU mora imeti informacijski sistem, ki
               bi natančno pokazal, kako se giblje ta begunski tok, če hočete, po tej balkanski ruti
               oziroma po balkanski poti. Saj vemo, če se iz satelita da videti na mojo ročno uro,
               potem se da zlahka ugotoviti, kako ta begunski val teče. In države, ki morajo tukaj
               ukrepati in koordinirano sodelovati, bi morale to informacijo tudi upoštevati.</p>
               <p>Nova Slovenija nima, kot že rečeno, težav s podporo tej noveli zakona. Jaz
               ministrici ponovno napovedujem podporo temu zakonu, ker imamo državotvorno držo –
               oziroma ne ministrici, bolj državljankam in državljanom. Državljanke in državljani
               nas gledajo in nas kličejo, ker jih je strah. Mene je nekdo klical iz mojega
               volilnega okraja pred dnevi v tujino, da se ljudje bojijo kakšni bodo ukrepi, ali je
               Slovenija pripravljena. In še, recimo, da boste razumeli, kakšna je percepcija ljudi,
               ko se srečujejo z begunci, in še je sledilo temu vprašanje, ali res iz Ljubljane ne
               moremo nič drugega v Prekmurje dobiti kot begunce? To govorim, ker je pač takšna
               percepcija ljudi. In mi smo tu zato, da sprejmemo odločitve. In Vlada je seveda prva,
               ki odločitve Državnemu zboru predlaga, ki ukrepa odločno, odgovorno, racionalno, v
               skladu tudi z dogovori na evropski ravni. Vlada bi se lahko na to, po mojem
               prepričanju izjemno pomembno spremembo zakona, ki jo sedaj ad hoc obravnava Državni
               zbor in v temelju posega v pravno oblikovanje varnostnih mehanizmov države,
               pripravila že prej. Begunska kriza ni od včeraj.</p>
               <p>Druga točka, na katero želim opozoriti v primeru, da bosta Avstrija in Nemčija
               zaostrili razmere na svojih mejah – tudi 7.000 naših vojakov, slovenskih vojakov na
               naši meji ne bo dovolj za zagotavljanje varnosti naših državljanov in beguncev.
               Govorimo o zagotavljanju varnosti državljanov Republike Slovenije in varnosti
               beguncev, ker je to naša odgovornost. O tej nekoliko kasneje.</p>
               <p>Naslednjič, Vlada naj nemudoma zaprosi za pomoč enote Frontex in EU, saj se bo
               Slovenija znašla v žepu, ki ga ne bo zmogla sama obvladati. Slovenija je tranzitna
               država z 2 milijonoma prebivalcev, na balkanski poti pa je okoli milijon migrantov.
               Slovenija te situacije že po naravi tega problema ne bo zmogla sama rešiti. Zakaj
               govorim o tem, da moramo nemudoma, morda bi predsednik Vlade dr. Miro Cerar moral
               predlagati zasedanje, spet izredno zasedanje Evropskega sveta. Glejte, Evropski svet
               in Evropska komisija sta predlagala rešitve in potem je 17. septembra letos Evropski
               parlament sprejel zakonodajno resolucijo o uvedbi začasnih ukrepov na področju
               mednarodne zaščite v korist Italije, Grčije in Madžarske. Kje smo tukaj mi? Danes smo
               mi pravzaprav v isti situaciji. Tukaj seveda gre za različne vrste pomoči, tudi
               finančno pomoč. In naj še enkrat poudarim kot sem že večkrat: Slovenija ni lačna
               evropskega denarja, ampak enostavno imamo omejene kapacitete in zato so tukaj
               inštitucije Evropske unije, zato je tudi tukaj proračun Evropske unije in ta se mora
               sprostiti, sredstva se morajo sprostiti, da se poskuša čim racionalneje ta problem,
               akuten problem begunstva tudi rešiti.</p>
               <p>Razmere so kritične, zato je pomembno in nujno, da slovenska vlada razmisli o
               postavitvi ograje z namenom, da bi ta pomagala našim varnostnim organom pri
               zagotavljanju varnosti slovenskih državljanov in beguncev. Ne sme se več zgoditi, da
               bi kdorkoli poslal te begunce v blato, dobesedno, kar smo gledali po televiziji in na
               slikah, in v mrzlo vodo. Naj tudi tukaj sam povem, kar ste nekateri že eksplicitno
               omenjali, jaz bom pa bolj implicitno: 2. aprila 2013 sem tukaj za govornico rekel, da
               pričakujem, da bo Slovenija 1. julija 2013 dobila novo evropsko sosedo. Od tukaj
               naprej ne bom več komentiral. In še, Vlada naj od Evropske unije nujno zahteva, da
               posreduje pri vzpostavljanju korektne komunikacije in koordinacije med dvema
               članicama Evropske unije, kar sta Slovenija in Hrvaška. Tukaj bi morala biti
               koordinacija s strani Evropske unije in ne vem, zakaj enostavno takšna
               neučinkovitost.</p>
               <p>Kolegice in kolegi, jaz sem pred nekaj urami prišel iz Ženeve, kjer je bila 113.
               skupščina Medparlamentarne unije – IPU. Govorili smo seveda o begunski problematiki,
               o begunski krizi. Ampak morate si nekaj predstavljati. IPU ima 167 članic, prisotnih
               je bilo 130 držav, od tega samo nekaj držav seveda, ki sodelujemo na tej begunski
               poti oziroma na balkanski poti. In, kar me nekoliko ali pa še najbolj razžalostilo,
               tam so bili najglasnejši poslanci iz Sirije. Ampak pustimo zdaj te podrobnosti. Ni pa
               podrobnost to, da je prav danes ta skupščina, približno 800 parlamentarcev celega
               sveta, sprejela eno resolucijo, ki dejansko govori o tem, da morajo države
               gostiteljice beguncev v skladu z načeli mednarodne begunske in humanitarne zakonodaje
               zagotoviti njihovo varstvo v luči te najhujše begunske krize po drugi svetovni vojni.
               To je izjavila, kot rečeno, svetovna konferenca nacionalnih parlamentov danes v
               Ženevi. Skoraj 800 parlamentarcev iz 135 držav, prej sem naredil napako, sem rekel
               130, iz 135 držav je v danes sprejeti urgentni nujni resoluciji 133. skupščine
               Medparlamentarne unije ponovilo nujnost in obvezo držav za ohranitev življenj
               beguncev in zagotovitev potrebščin za njihovo reševanje. In tako naprej. To
               resolucijo si lahko preberete na spletni strani.</p>
               <p>Kar se tiče amandmaja kolegov in kolegic iz Slovenske demokratske stranke, mislim, da
               ne bi naredili nobene napake, če bi ta amandma podprli. Jaz ga bom podprl. Gre namreč
               po mojem razumevanju za to, da so dejavnosti vojske nekoliko bolj natančno
               definirane. To pa seveda vemo, da je potrebno. Vemo vsi tisti, ki smo kdaj bili v
               vojski ali pav kakšni vojni za Slovenijo. Hvala lepa.</p>
            </sp>
            <sp xml:id="SDZ7-Izredna-22-2015-10-20.sp35">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Boštjan Šefic, državni sekretar na Ministrstvu za notranje zadeve.
               Izvolite.</p>
            </sp>
            <sp xml:id="SDZ7-Izredna-22-2015-10-20.sp36">

               <speaker>BOŠTJAN ŠEFIC:</speaker>

               <p>Hvala lepa, gospod podpredsednik, gospod predsednik Vlade!</p>
               <p>Moram priznati, da sem malo bil presenečen nad vprašanjem, glede na to, da je
               predlagatelj tega zakona Ministrstvo za obrambo, zato bom poskušal kolikor se da na
               kratko odgovoriti na ta vprašanja.</p>
               <p>Najprej je treba reči, da seveda za nadzor državne meje v skladu z Zakonom o nadzoru
               državne meje je odgovorna policija. Drugo, seveda v skladu s schengenskim zakonikom
               skrbi za nadzor in izvajanje vseh ukrepov na tej meji policija oziroma varnostni
               organi naše države. Seveda varovanje državne meje v skladu s schengenom in sicer
               pomeni tudi v njeni, kot se reče, globini. To pomeni, da izvajamo tudi določene tako
               imenovane izravnalne ukrepe. Ti izravnalni ukrepi so namenjeni predvsem boju proti
               terorizmu, organizirani kriminaliteti, trgovanju z belim blagom in drugim težjim
               kaznivim dejanjem, saj notranjih meja znotraj schengenskega območja ni in seveda na
               ta način s temi izravnalnimi ukrepi nekako nadomeščamo tiste ukrepe, ki so sicer bili
               v preteklosti na naših sedanjih notranjih mejah. Zato obstajajo seveda tudi, kot
               veste, policijske postaje za izravnalne ukrepe, ki pretežno te ukrepe tudi potem
               strokovno izvajajo. Kot sem že rekel, varovanje države meje izvaja policija. V
               določenih izjemnih primerih, se pravi, to je ta četrti odstavek mislim da 37. člena
               Zakona o obrambi, pa seveda daje tudi možnost, da se pri varovanju državne meje
               uporabijo tudi pripadniki enote in pa pripadniki Slovenske vojske. Tukaj seveda v
               povezavi mislim da s 24. členom Zakona o službi v Slovenski vojski. To se pravzaprav
               ta trenutek dogaja v Sloveniji. Kot je bilo povedano, je Vlada sprejela ustrezen
               sklep in seveda od včerajšnjega dne – ta trenutek mislim, da je 140 pripadnikov
               Slovenske vojske angažiranih pri teh aktivnostih, povezanih na naši meji oziroma z
               migracijami, moram reči, da te aktivnosti na podlagi načrtov in vseh aktov, ki so
               bili sprejeti, seveda potekajo izjemno dobro. In to sodelovanje na meji, tudi tekom
               današnjega dne, ko je bilo nekaj težjih situacij, seveda se je to sodelovanje
               pokazalo kot dobro, učinkovito in seveda tudi zelo koristno. Res pa je, da po tej
               obstoječi ureditvi lahko pripadniki Slovenske vojske izvajajo naloge izključno v
               skladu z načrti, ki jih pripravi, torej v okviru načrtov policije, pod vodstvom in
               usmerjanjem policije in vedno v prisotnosti policistov. Vse aktivnosti, ki se tičejo
               oseb, se pravi postopke, izvajajo policisti, pripadniki Slovenske vojske pa pri tem
               pomagajo, ne morejo pa izvajati, ker nimajo policijskih pooblastil, ne morejo
               izvajati določenih ukrepov.</p>
               <p>S predlogom, ki ga je pripravila Vlada, se omogoča Slovenski vojski pod določenimi
               pogoji, da opravlja tudi samostojne aktivnosti, se pravi, te ki so naštete v zakonu,
               še vedno pod vodstvom in usmerjanjem v skladu z načrti policije, vendar lahko te
               naloge opravljajo samostojno. Se pravi, ni treba, da sodeluje pri tem policist in to
               pomembno razbremenjuje oziroma dviga, bom rekel, število ali pa v večji meri
               razbremenjuje delo policistov pri posameznih nalogah na državni meji. In s tega
               zornega kota seveda ima ta predlog zakona to svojo dodano vrednost. Seveda pa še
               vedno tistih mislim da petindvajset pooblastil, ki jih ima policija, ne izvaja.</p>
               <p>Ker me je poslanka vprašala, mislim da za zadnjo alinejo tega amandmaja, bi rekel
               samo sledeče: že pri tem seveda obstaja en problem, problem je, da seveda ta
               pooblastila lahko izvajajo samo pooblaščene osebe, ustrezno usposobljene. Po mojem
               vedenju – sicer res nisem strokovnjak, kar se tiče vojske, tukaj imajo kolegi
               bistveno boljše poznavanje – pa vendarle mislim, da gre tukaj predvsem oziroma bi
               lahko šlo za pripadnike vojaške policije, ki izvajajo policijska pooblastila, ne do
               civilnih oseb, ampak do vojaških oseb. Tako da tukaj verjetno bo ali bi bilo, kakor
               koli že, tudi nekaj težav. Vsaj po mojem razumevanju, ta del se nanaša potem lahko
               tudi na izravnalne ukrepe v notranjosti, se pravi, pri širšem varovanju državne meje.
               Toliko mogoče o tem, zelo na kratko, da ne bom predolg in da ne bom kradel časa.</p>
               <p>Bi pa samo še gospodu poslancu Hrovatu rekel, da je torej ukrepanje policije in vse
               aktivnosti, ki ta trenutek potekajo s to krizo oziroma tem povečanim, zelo povečanim
               prihodom migrantov v Slovenijo … Kljub vsem preprekam, težavam, ki jih imamo, je
               situacija popolnoma pod nadzorom in ta sistem deluje, tako sistem varovanja kakor
               izvajanje varnostnih nalog kakor tudi vse ostale naloge ali pa aktivnosti v zvezi z
               oskrbo, nastanitvijo in tako dalje. Bo pa seveda v zvezi s tem še ogromno treba
               vložiti energije, še zlasti, če se ta migracijski tok ne bo ustavil in verjetno kar
               tako v zelo kratkem času se ne bo. Tako vsaj kažejo zdaj te, bom rekel, naše
               ocene.</p>
               <p>Toliko mogoče na kratko. Hvala lepa.</p>
            </sp>
            <sp xml:id="SDZ7-Izredna-22-2015-10-20.sp37">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Andreja Katič, ministrica za obrambo. Izvolite.</p>
            </sp>
            <sp xml:id="SDZ7-Izredna-22-2015-10-20.sp38">

               <speaker>ANDREJA KATIČ:</speaker>

               <p>Hvala, podpredsednik.</p>
               <p>V bistvu bi dopolnila oziroma bi še dodatno pojasnila, mogoče tudi v odgovor, kar je
               bilo povedano.</p>
               <p>Slovenska vojska že dela na terenu, ja, ampak dela na podlagi četrtega odstavka 37.
               člena, na podlagi katerega je tudi Vlada sprejela sklep in kar sem v bistvu že v
               uvodu tudi povedala.</p>
               <p>Kar se tiče nalog, ki jih imamo pred seboj oziroma pooblastil, treba je povedati
               nedvoumno, Slovenska vojska bo izvajala samo tiste naloge, ki bodo nedvoumno določene
               in samo tista pooblastila, pri katerih bo nedvoumno pojasnjeno, kaj zajemajo. Če to
               soglasje med policijo in med Slovensko vojsko ne bo doseženo, Slovenska vojska nalog
               oziroma pooblastil ne bo izvajala. Hvala.</p>
            </sp>
            <sp xml:id="SDZ7-Izredna-22-2015-10-20.sp39">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Jernej Vrtovec, izvolite.</p>
            </sp>
            <sp xml:id="SDZ7-Izredna-22-2015-10-20.sp40">

               <speaker>JERNEJ VRTOVEC (PS NSi):</speaker>

               <p>Spoštovane kolegice in kolegi, spoštovani gospod predsednik Vlade!</p>
               <p>V Novi Sloveniji v skladu z našimi napovedmi že v stališču bomo zakon podprli. Prav
               tako pa bomo podprli tudi amandma Poslanske skupine Slovenske demokratske stranke.
               Namreč, ta amandma je izjemno na mestu, kajti dodatno specificira, če hočete, kakšna
               pooblastila bodo imeli vojaki pri varovanju meje oziroma pri pomoči policistom. In to
               je izjemno pomembno, kajti potemtakem, če tega ne opredelimo tako podrobno, nastane
               upravičeno vtis, da bi mi želeli vojsko na meji, ampak ne vemo točno, kaj bi z njo
               počeli. In tudi glede na to, kar je ministrica za obrambo pravkar govorila, se mi
               poraja vprašanje; tudi večkrat je sama ministrica dejala, da bo Vlada podrobneje
               predpisala pooblastila, kaj lahko Slovenska vojska uporablja, in temu sledi
               vprašanje, ali bo to dopolnilo k temu zakonu? Kdaj bomo torej to dopolnilo sprejeli,
               kdaj bo to konkretno pripravljeno, koliko časa bomo še dodatno na to čakali, če bo
               šlo v tem primeru za dopolnilo? Zaradi tega bi jaz vprašal, ali ni bolj modro
               konkretno ta pooblastila zapisati v sam zakon, to kar predlaga Slovenska demokratska
               stranka, da ne bomo imeli potem naknadno težav? Kajti po tem predlogu zakona, ki je
               ta trenutek, jaz ne vem, ali bo lahko vojak uporabil solzivec. In tudi prej na odboru
               mislim, da je bilo govora o tem vprašanju. Če se bosta dva migranta, kar se dogaja,
               med seboj sprla, pretepla, bo lahko posredoval vojak ali ne bo? To so konkretna
               vprašanja, ki se na meji dogajajo, in ta vprašanja ta trenutek rešuje policija. Kako
               bo to reševala vojska, spoštovana gospa ministrica, tukaj rabimo mi nocoj vašo
               obrazložitev.</p>
               <p>Naj se pa vrnem k sami osnovi, da smo sploh prišli na današnje odločanje o tako
               pomembnem vprašanju, in velja omeniti, da smo, da je ta Državni zbor pri tem
               odločanju dejansko zelo pozen. In nekako v tem primeru Vlada, se opravičujem, ampak
               spominjate na zimsko službo, ki jo vsako leto preseneti sneg. Tako je vas, kot kaže,
               presenetil ta migrantski val, čeprav so bili indici iz Turčije, da prihaja v bistvu
               več kot milijon migrantov, premiki proti Evropi zelo jasni, tisti, ki je imel prižgan
               radijski sprejemnik, prižgano televizijo, je lahko videl, kaj se dogaja na
               makedonsko-srbski meji, še prej na grško-makedonski meji. in to je bilo moč
               predvideti, to situacijo, in zaradi tega je bilo tudi ta zakon vsaj možno uskladiti
               predhodno, pa vi ste ga usklajevali še danes na odboru oziroma še nocoj niste
               usklajeni. In to je ključen problem, verjamem, da bi tudi javnost rekla, če bi ta
               zakon sprejemali en mesec nazaj, "a kaj pa nam tega treba saj nikjer ni nobenega
               begunca", ampak vi bi se lahko uskladili in prišli usklajeni v ta Državni zbor. Je pa
               z določenimi členi te Vlade bolj usklajena opozicija kot pa znotraj same koalicije,
               saj tako je vidno skozi napravo. Predvideti je bilo moč tudi, da bo Madžarska
               zapirala meje. Gospod Šefic vi dobro to spremljate že zadnja dva meseca in vsi smo
               vedeli, kam se bo ta migrantski tok preusmeril, da bo Slovenija, da bo Slovenija
               tista, ki bo to breme morala prenesti. Zaradi tega je tukaj kritika Vladi popolnoma
               na mestu, ampak hkrati pa velik apel in opozorilo, da začne Vlada končno odločati.
               Jaz tukaj ne kritiziram v smislu, kar je bilo narobe storjeno in tako naprej, ampak v
               smislu spodbujanja k sprejemanju odločitev, kajti to ta trenutek Slovenija potrebuje.
               V tej krizni situaciji, poudarjam, je pomemben faktor odločanja. Predvsem v smislu
               poročil, kaj se dogaja v Nemčiji, kaj se dogaja v Avstriji, tudi na Švedskem, če
               hočete, in da bo Slovenija dejansko v primeru zaostritve s strani Avstrije in
               Nemčije, da bodo njihove meje postale dobesedno neprehodne za migrante, potem bo
               Slovenija postala določen ujetnik. Nastala bo dodatna težava, lahko bomo imeli več
               deset tisoč migrantov na našem ozemlju. In popolnoma nepripravljeni. Ključno
               vprašanje ob tem je, da spet ne bo Vlada rekla, "nas je ta migrantski val
               presenetil". Ključno ob tem je vprašanje, ali ima Vlada odgovor za ta scenarij.
               Spoštovana gospa ministrica, koordinator gospod Šefic, to odgovorite nocoj, pa ne
               reči, "nekaj imamo v rokavu, pa bomo to dali čez mesec", da vas ne bo spet
               presenetilo, kot vse, ta situacija, ko je že 20.000 migrantov prečkalo mejo od petka
               do sedaj, pa mi sprejemamo ta zakon, ljudje božji. Zaradi tega, predvsem predhodno
               kot ukrep, vam predlagam, še enkrat, Frontex, in sem zadovoljen, da je predsednik
               Vlade, vsaj po Twitterju, po poročilih sodeč, pravkar zagotovil, da bomo zaprosili za
               pomoč v tem primeru EU, dobro, tukaj čestitke.</p>
               <p>Vrh EU; Slovenija te države sama ne bo mogla rešiti, zaradi tega v Novi Sloveniji
               predlagamo, da se Slovenija pri svojih evropskih zaveznikih, če hočete, zavzame za
               sklic vrha EU v tem pogledu, da mora EU enotno reševati ta problem. Kajti, problem je
               treba, kot smo večkrat dejali, reševati na samem izvoru in Slovenija te težave sama
               ne bo mogla premostiti.</p>
               <p>In končno, tako zloglasna ograja. Zakaj ograja? Zaradi tega, da ne bomo imeli
               nenadzorovanega prehoda skozi zeleno mejo, čez reke, potoke, čez nevarne prepreke, ki
               jih begunci tudi ubirajo. In to je nevarnost tako za njih kot za nas, da ne bodo
               ljudje kar prišli sredi Zavrča in tam bili in izpostavljeni takšnim in drugačnim
               nevarnostim. Zaradi tega tako rekoč ograja, ki bo služila predvsem namenu, da bodo
               naši varnostni organi lažje opravljali svoje delo. Torej, vojska in tudi policija. Ne
               gre v smislu ograje, da gre za preprečitev prihoda islamizacije ali karkoli, v smislu
               te kulturne identitete in tako dalje, ampak gre v smislu varnosti. In da se ne bomo
               čez en mesec tolkli po glavi, ko bo Avstrija postavila ograjo na Karavankah, in
               reklija, kaj pa hočemo sedaj narediti?". Takrat bomo mi prepozni, da bi karkoli
               delali na Kolpi, pa ob Sotli, pa ob Muri. Takrat bo to prepozno. Zaradi tega dajte
               ukrepati sedaj. In ograja je še kako na mestu, še enkrat poudarjam, v smislu
               varnosti, zagotavljanja te primarne varnosti tako beguncev kot državljanov.</p>
               <p>Za konec Vlado spodbujam, ne kritiziram, spodbujam k odločanju, kajti obeti, kot sem
               že dejal, tisti, ki imate prižgano nemško televizijo, obeti niso najboljši in noben
               nam ne zagotavlja, noben nam ne zagotavlja, to lahko potrdi tudi zunanji minister, da
               se Nemčija kar en dan ne bo odločila: "vstop v našo državo ni več zaželen, tako kot
               je bilo do sedaj", kljub temu, da ima tudi Nemčija moralno dolžnost glede te krize,
               ampak tega nam noben ne zagotavlja, zaradi tega bodimo v tem primeru skrajno
               pripravljeni. Najlepša hvala.</p>
            </sp>
            <sp xml:id="SDZ7-Izredna-22-2015-10-20.sp41">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa. Besedo ima mag. Andrej Šircelj. Izvolite.</p>
            </sp>
            <sp xml:id="SDZ7-Izredna-22-2015-10-20.sp42">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani podpredsednik. Spoštovani predstavniki Vlade!</p>
               <p>Tekom seje je mene ta zadeva v zvezi z migranti in ukrepi, ki jih predstavlja Vlada
               Mira Cerarja, začela še bolj skrbeti. Tukaj je bil predsednik Vlade, ki ga ni več med
               nami, ne vem, ali se še vrne ali ne, ampak ni odgovoril na eno izmed ključnih
               vprašanj – ali obstaja kompetentni spor med ministrico za notranje zadeve in
               ministrico za obrambo glede pooblastil, ki naj bi jih danes sprejeli za Slovensko
               vojsko, ki naj bi jih imeli na meji. Tega odgovor mi nismo danes dobili. Kaj sedaj to
               pomeni za ljudi, za vojake, za policiste, ki bodo na meji, danes nimamo odgovora. Kaj
               pomeni to za varnost vojakov, kaj to pomeni za varnost policistov, ne vemo. In
               posledično, kaj to pomeni za državljane in državljanke in za premoženje ljudi na tem
               območju, tudi tega ne vemo.</p>
               <p>Predsednik vlade na to ni odgovoril, kot pa kaže gibanje, retorika in neki znaki v
               tej dvorani, je nastalo tudi med predstavniki Vlade neko nelagodje. Kakorkoli že,
               videz glede tega ni najboljši in videz ni takšen, da bi nam in državljanom in
               državljankam zagotavljal neko varnost, usklajenost, zagotavljal to, da Vlada dejansko
               ve kaj hoče. In to me še bolj skrbi, kot me je zadeva skrbela pred začetkom te
               seje.</p>
               <p>In jaz upam in želim si, da bo Vlada odgovorila na vprašanje, kaj dejansko to pomeni
               za vojaka, ki bo stal na meji in ki bo lahko podvržen tudi fizičnemu nasilju; ali se
               bo lahko branil, s čim se bo lahko branil, kako bo varoval mejo, s kakšnimi načini, s
               kakšnimi sredstvi, ali sam ali s policijo, ali bo takrat, ko bo napaden, čakal na
               policista, da pride, ali ne, in tako naprej, in kaj pomeni ta amandma, ki ga je
               predlagala Slovenska demokratska stranka, v primerjavi s sedanjo rešitvijo. Ali je
               boljši, slabši, ali zagotavlja večjo gotovost, manjšo gotovost in tako naprej. Gospe
               in gospodje, zadeve postajajo nekoliko bolj resne, gre za življenja in za odgovornost
               za ta življenja ljudi. In tukaj bo odgovorna ministrica za obrambo, tukaj bo
               odgovorna celotna Vlada, in če se ona ne strinja, bo morala pač to povedati po tej
               seji ali kadarkoli in reči, "glejte, jaz se ne strinjam, ne sprejemam odgovornosti in
               bom pač odstopila". Ampak tukaj sem dejansko danes zaskrbljen, ker ni jasnih
               odgovorov. To je zelo zaskrbljujoče. Zaskrbljujoče pa je tudi to, da danes od Vlade,
               niti na današnji seji niti na prejšnjih sejah nimamo ocene dejanskega stanja. Mi
               poslanci, ki sprejemamo tukaj to zakonodajo, dobivamo oceno stanja od POP TV, RTV,
               medijev in tako naprej, koliko prebežnikov bo prišlo, koliko jih je tukaj, kateri
               vlak gre iz Čakovca proti Sloveniji in tako naprej; v bistvu nas seznanjajo z voznim
               redom in zasedenostjo vlakov. Od Vlade ne dobimo nobene številke in nobenega podatka.
               Ne samo, kakšno stanje je danes, ne samo, koliko postelj manjka, ne samo, koliko
               ljudi je izven, bom rekel, meje, izven nadzora, niti koliko jih pod nadzorom, niti
               koliko imamo praznih niti koliko polnih postelj. Od tega od Vlade ne dobimo nobene
               ocene stanja. Zapisoval sem si kaj je govoril predsednik Vlade: "Prihaja veliko
               število ljudi iz Hrvaške. Vlada stopnjuje ukrepe." Koliko ljudi, kam prihajajo, zakaj
               prihajajo, kakšna je narava ljudi in tako naprej? "stopnjuje ukrepe." Kakšne ukrepe
               bomo še doživeli tukaj?! S kakšnimi ukrepi boste še prišli, kateri so naslednji
               ukrepi? Kakšne so varnostne razmere? Koliko je migrantov? In edino, kar me je
               razveselilo, kar je rekel predsednik Vlade v svojem nagovoru, je, da moramo varovati
               ljudi in premoženje. To me je razveselilo, kajti to je že bila debata in razprava o
               tem, ko seveda se morda nekateri s takšno dikcijo niso niti strinjali. In mi dejansko
               te analize stanja od Vlade nimamo, nimamo tudi, kaj bodo naslednji ukrepi, kako bo
               reagirala in tako naprej. Še več, pred dnevi je predsednik Vlade rekel: "Mi bomo
               varovali schengensko mejo." V redu, super. Poglejmo medije in poglejmo, kako jo
               varujemo in kako se ta schengenska meja spreminja. Ali se je vmes spremenila
               schengenska meja in dejansko predpisi o schengenski meji ali se je tukaj spremenilo
               to, da verjetno ta schengen, varovanje te schengenske meje ni učinkovito, milo
               rečeno. Predsednik Vlade je rekel, "nismo v izrednih razmerah". Ampak danes imamo
               izredno sejo ali nujno sejo in sprejemamo neke izredne ukrepe in nujne ukrepe. Jaz
               najmanj pričakujem od te vlade, da bo nalila čistega vina. Da nam bo dala
               informacije, kje dejansko smo. In da bo državljanom in državljankam povedala tisto,
               kar ve, če pa ne ve in moramo mi to vse slišati iz medijev, potem pa ne vem, kje so
               vse službe, ki delajo. Ali tudi Vlada in ministri pač spremljajo medije, da vedo, kaj
               se dogaja na terenu. Ne vem. Tukaj izgleda, da so edino mediji pripravljeni na to,
               kaj se dogaja. In mi res ne dobimo nobenih informacij o tem, kaj se danes dogaja.</p>
               <p>Še manj smo dobili informacije takrat, ko smo opozarjali na težave, ki se dogajajo,
               pred mesecem, dvema, tremi, in da je treba že takrat misliti na to, da je treba
               sprejemati že takrat ukrepe. Takrat smo bili enostavno zavrnjeni. S katerimikoli
               predlogi. In danes v medijih slišimo seveda, da je komunikacija s Hrvaško pretrgana,
               da je morda na nekih nižjih nivojih ta komunikacija in tako naprej. In poglejte, ali
               nimamo na Ministrstvu za zunanje zadeve nekega možganskega trusta, strateškega
               trusta, ki bi ugotovil, kako bo s Hrvaško. Zgodovina nas uči, kaj se je dogajalo ob
               takšnih ukrepih s Hrvaško. Od obdobja, ko smo imeli osamosvojitveno vojno, pa naprej.
               In ali ni morda teza, da je mogoče pa Hrvaški v interesu, da je na tej meji kaos? Da
               bo lahko povedala ostalim, "poglejte, kaj delajo Slovenci". Ali nismo bili
               pripravljeni na to, da bo Hrvaška dejansko pač spustila migrante, begunce naprej, ne
               da bi povedala, kam jih spušča, ne da bi povedala, na katero ozemlje, na katero
               področje in tako naprej. In potem jih pač slovenska policija, vojska pač išče po
               travnikih, gozdovih, jasah in tako naprej, in jih usmerja sploh na pravo pot. Glejte,
               jaz sem za humanitarnost, ampak to ni humanitarno, da zaupamo, da se bo to dejansko
               dogajalo. In oprostite, tukaj je ocena nezadostno na celotnem področju. In ali ni že
               ob tem, ko smo spremljali informacije izpred dveh, treh mesecev, kaj se bo dogajalo,
               kaj dela Madžarska, kaj delajo druge države, jasno, da bo prek Slovenije potekal
               edini koridor, ki bo šel v to smer, in da bodo migranti tukaj prihajali. Glejte, je
               bilo. Ampak reakcija Vlade, takrat je ni bilo. In seveda, jaz mislim, da tudi ni
               nekega vnaprejšnjega strateškega razmisleka, kaj se bo dogajalo jutri, ampak smo pač
               prepuščeni izrednim sejam, izrednim ukrepom, ki se bodo dogajali.</p>
               <p>Mimogrede je treba seveda povedati, da Vlada pri tem ne razmišlja niti taktično niti
               strateško, ampak tako, da dejansko gasi požar. Ministrica za notranje zadeve je
               zavrnila pomoč drugih evropskih držav, da bi tudi drugi policisti prišli na slovensko
               mejo. Danes predsednik države v Bruslju Pahor pove, da je zaprosil za pomoč, da
               pridejo policisti iz drugih držav na slovensko mejo. Verjetno mora formalno to
               narediti še Vlada ali kakorkoli že, jaz upam, da se bo to dejansko zgodilo. Ampak
               oprostite, povejte mi, da to ni res! En dan tako, drugi dan malo drugače. Kje je
               koncept, kje je nek načrt za to reševanje migrantske oziroma begunske krize?</p>
               <p>Tako da jaz ob tej vladi in tej nesinhroniziranosti delovanja te vlade, ki se kaže
               tudi v izjavah, v dejanjih in tako naprej, ne vidim tudi v prihodnje nič dobrega, in
               dejansko ne bo se zgodilo popolnoma nič dobrega glede učinkovitosti tega reševanja.
               Tukaj lahko govorimo seveda o tem, da imamo v Šentilju 3 tisoč ljudi, da policija in
               druge sile so na meji zmogljivosti, to nam pripoveduje ob 13.53 generalni direktor
               policije, tukaj pa Vlada ima kompetenčni spor, kako se bo vojska in policija obnašala
               na meji. Kot da bodo sami paradirali tam okoli, kot da ni tam množice, kot da ni tam
               veliko tveganje za nasilna dejanja. Takšna ali drugačna.</p>
               <p>In glede na to, da predlog amandmaja Slovenske demokratske stranke natančneje določa
               pooblastila in ravnanja vojske na slovenski državni meji s Hrvaško, jaz mislim, da je
               potreben in za koalicijo in za vse ostale trezen premislek o tem, da se ta amandma
               sprejme. Kajti katera koli vejica, katera koli beseda, ki bo zagotovila večjo
               varnost, manjše tveganje, je dobrodošla. In tukaj ne gre za strankarske zadeve, tukaj
               gre za varnost, tukaj gre dejansko za ljudi.</p>
               <p>In jaz pozivam koalicijo, da je pri tem razumna, stvarna in da pogleda predvsem na
               tisto, kaj bo bolje za državljane in državljanke in kako se bodo vojaki čutili in
               počutili na meji bolj varne.</p>
               <p>Jaz bom podprl ta amandma, kot bom podprl tudi spremembe Zakona o obrambi, čeprav
               mislim da ni idealen. In pozivam Vlado, da reagira hitreje, odločneje, in da razreši
               kompetenčne spore da to naredi predsednik Vlade in se odloči. Tako kot se bodo morali
               policisti in vojaki odločati na meji. Tukaj ne gre za nikakršne zgodbe o tem, kdo je
               modrejši, kdo je pametnejši v temu trenutku. Dejansko, gospe in gospodje, tukaj gre
               za življenja in upoštevajte to.</p>
            </sp>
            <sp xml:id="SDZ7-Izredna-22-2015-10-20.sp43">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Izvolite, gospod Jožef Horvat, proceduralno.</p>
            </sp>
            <sp xml:id="SDZ7-Izredna-22-2015-10-20.sp44">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik, kolegice in kolegi!</p>
               <p>Glede na to, da se bo čez uro in pol zaključil današnji dan in nekako je bilo v
               zraku, da bi ta zakon moral biti danes sprejet in jutri veljati in tako naprej; jaz
               sam sem trdno prepričan glede na situacijo, ki jo imamo, da bi mi morali imeti vojsko
               že takoj v akciji na terenu, zdaj takoj, ne čez uro in pol, takoj. Ampak potem
               razmišljam o našem zakonodajnem postopku, ki ga seveda vsi poznamo, in zdaj bi seveda
               želel, da tukaj nekdo – ali Zakonodajno-pravna služba ali Vlada, kdor koli, bom zelo
               zadovoljen, kdor koli – bo dejansko jasno povedal, kdaj bo šla Slovenska vojska lahko
               v akcijo? Namreč, zakonodajni postopek pravi naslednje: "Državni svet lahko v sedmih
               dneh od sprejetja zakona in še pred njegovo razglasitvijo zahteva, da Državni zbor o
               njem še enkrat odloča. Odločitev Državnega sveta je obvezujoča. Državni zbor mora o
               zakonu ponovno odločati. To stori na prvi naslednji seji. Pri ponovnem odločanju je
               potrebna zahtevnejša večina, kot je bila potrebna za sprejem zakona." Dobro, to v
               temu primeru zakona ne velja, ampak meni zdaj gre za vprašanje oziroma terjam
               odgovor, kdaj bo lahko Slovenska vojska dobila ukaz, ker vojska dobi ukaz, da bo šla
               na teren, ne vem, recimo v Petišovce? Mislim, da to ne more biti pred enim tednom.
               Tukaj bi želel, da tudi slovenski javnosti Vlada ali pa Zakonodajno-pravna služba da
               jasen odgovor in se zanj zahvaljujem.</p>
            </sp>
            <sp xml:id="SDZ7-Izredna-22-2015-10-20.sp45">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa ministrica za obrambo Andreja Katič. Izvolite.</p>
            </sp>
            <sp xml:id="SDZ7-Izredna-22-2015-10-20.sp46">

               <speaker>ANDREJA KATIČ:</speaker>

               <p>Hvala predsedujoči.</p>
               <p>Moram povedati, da bo zagotovo nedvoumno jasno, kot smo danes že govorili tako tukaj
               kot tudi na odboru; pristojnost urejanja migrantske krize je pristojnost Ministrstva
               za notranje zadeve in notranja varnost, urejanje državne meje je pristojnost
               policije. Ker je bila ocena Vlade, da policija potrebuje pomoč, smo se dogovorili in
               pripravili tudi predlog sprememb Zakona o obrambi, ki bi Slovenski vojski dajal večja
               pooblastila, tako da bi lahko učinkoviteje nastopala na terenu. Ta predlog, ki ga
               imamo danes pred seboj, je konsenz tako Ministrstva za notranje zadeve, Ministrstva
               za obrambo, Ministrstva za pravosodje, Službe Vlade za zakonodajo, ki smo ga
               usklajevali, in takšnega je Vlada tudi potrdila. Jaz sem sama povedala, da na podlagi
               tega bo treba, če bo to sprejeto, še ponovno odločati tukaj v Državnem zboru. In ko
               bo šla vojska na teren s pooblastili, ki naj bi jih opredelili v tem zakonu oziroma
               ki bodo opredeljena v tem zakonu in potem tudi v sklepu, mora biti nedvoumno jasno,
               katere naloge lahko opravlja in kakšna pooblastila lahko izvaja. Že sedaj je vojska
               na terenu na podlagi četrtega odstavka 37. člena Zakona o obrambi in na podlagi
               sklepa, ki ga je sprejela Vlada v soboto, in sicer aktivnosti potekajo vse
               koordinirane s strani policije. Policija je pripravila načrt, predstavila ga je tudi
               Generalštabu Slovenske vojske. Generalštab je pri tem tudi sodeloval in na podlagi
               tega Slovenska vojska tudi deluje na terenu. Verjetno se bo predstavnik Ministrstva
               za notranje zadeve vrnil, tako da bo lahko v bistvu podrobneje predstavil, kakšno je
               stanje danes, jaz pa lahko povem za Slovensko vojsko. Se pravi, v današnjem dnevu, se
               pravi, po tem sklepu, ki ga je Vlada sprejela, je 77 pripadnikov 72. brigade na
               območju Brežic, 100 pripadnikov 1. brigade je v pripravi za jutri, prav tako 40
               pripadnikov je v Šentilju. Aktiviran je bil helikopter, izvedeni so bili opazovalni
               leti, poteka pa tudi namestitev 140 pripadnikov civilne policije v vojašnici Novo
               mesto. Še vedno Slovenska vojska deluje tudi v podporo, logistično, pri izvajanju
               aktivnosti civilne zaščite. Danes je bilo za to angažiranih 111 pripadnikov Slovenske
               vojske, 12 vozil, razdeljeno je bilo 2 tisoč 290 obrokov, 800 kilogramov kruha, čaj,
               voda, itn., in potekajo tudi vse aktivnosti za jutri, tako za sodelovanje z
               Ministrstvom za notranje zadeve kot tudi za podporo Štabu Civilne zaščite. Hvala.
           </p>
            </sp>
            <sp xml:id="SDZ7-Izredna-22-2015-10-20.sp47">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Igor Zorčič. Izvolite.</p>
            </sp>
            <sp xml:id="SDZ7-Izredna-22-2015-10-20.sp48">

               <speaker>IGOR ZORČIČ (PS SMC):</speaker>

               <p>Spoštovani podpredsednik, hvala za besedo. Spoštovane kolegice in kolegi!</p>
               <p>Ta situacija je povsem pričakovano krenila v smer nekako kritiziranja Vlade. Nikogar
               ne obsojan, ampak se mi zdi že kar nekako simptomatično, ko so neke, bom rekel temu
               izredne razmere, pa naj bodo izredne v smislu ustave ali pa ko gre za, ne vem,
               naravne nesreče, se takrat pač kritizira aktualno vlado, češ da ni vsega predvidela
               in ni mogla, da ni vsega naredila, kar bi morala.</p>
               <p>Mi smo en val beguncev že dali skozi. Jaz sem že takrat izrekel vse pohvale
               policistom. Jaz namreč prihajam iz Brežic, kjer smo še posebej na udaru kot obmejna
               občina glede tega vprašanja. In tokrat smo soočeni z bistveno večjim valom, priča smo
               bili dobesedno konvoju ljudi, ki je prihajal z meje proti brežiški policijski
               postaji. Ampak nek sklep občanov in vseh ljudi, ki so opazovali to dogajanje, je, da
               je bilo še vedno pod kontrolo policije. In tudi ne nazadnje danes se vrstijo številne
               pohvale, kar se tiče dela policije, civilne zaščite, humanitarnih organizacij in
               podobnih, kar pomeni, da so zadeve še vedno obvladljive, še vedno ni bilo nobenih
               izgredov v smislu, da bi kakorkoli nastradali občani, drugi državljani, policisti.
               Bilo je nekaj pretepov znotraj samih teh skupin, ampak to je v določeni meri povsem
               razumljivo. Gre za izmučene ljudi. Gre za ljudi, ki so različnih narodnosti, očitno
               imajo tudi kakšne spore s poti. Jaz težko ocenjujem. Ampak vse to je nekako
               razumljivo. Saj ne nazadnje, če pogledamo samo nek športni dogodek, kjer se pojavi
               ogromno število ljudi, se seveda poveča tudi tveganje za takšne izgrede.</p>
               <p>Kar je bistveno danes, pa je mogoče treba povedati, je to, da po eni strani hvalimo
               to delo policije, po novem tudi vojske – jaz sem bil včeraj na policijski postaji
               Brežice, smo imeli možnost videti tudi že vojaško policijo, vojaška vozila –, po
               drugi strani se pa kritizira Vlada. Pa ne nazadnje, poglejte, delo policije usmerja
               Ministrstvo za notranje zadeve, se pravi politični organi, tudi Vlada, in ni mogoče
               ločevati po eni strani dela policije in po drugi strani dela Vlade. Torej, če delajo
               policisti in vojska, pa civilna zaščita pa ostali na terenu dobro, je tudi to odraz
               dela Vlade. Po drugi strani pa moramo vedeti, da se soočamo z velikim številom
               migrantov in da se soočamo s situacijo, ko jih naši sosedje Hrvatje pravzaprav
               dostavljajo na mejo nekontrolirano. Jaz sem dobil neposredno informacijo od
               policistov. Povedali so mi, da jih iz avtobusov spuščajo na zadnji cestninski postaji
               pred mejnim prehodom in jih pač peš usmerjajo čez mejo. Potem jih vozijo na manjše
               mejne prehode. Skratka, skozi vse možne poti proti Sloveniji, kar pomeni, da je
               zadeva povsem utemeljeno nekako izven kontrole oziroma izven predvidljivih okvirov.
               Izven tistih okvirov, ki jih lahko ena članica EU predvidi od druge članice. Ne
               nazadnje, tega prej pri prvem valu ni bilo, tako da je povsem utemeljeno Slovenija
               verjetno pričakovala, da bo tudi v tem valu informacija vsaj takšna, da se bo vedelo,
               na kateri prehod prihaja koliko ljudi.</p>
               <p>Danes smo v tej vsej kritiki slišali, "mi smo že zdavnaj to vedeli, mi smo
               predlagali ta zakon", da bi se sprejel že ne vem kdaj. Seveda to ni res. Vi ste, ne
               vem, dva meseca nazaj predlagali spet tisto resolucijo o totalitarizmih, že tretjič,
               zadeva iz leta 1945, da ne rečem drugače, seveda pa niste predlagali zakona o
               obrambi. Tako da je to sklicevanje danes povsem deplasirano.</p>
               <p>Kar se tiče ograje, slišal sem kolega Gorenaka. Rekel je: "Morali bi se priključiti
               Višegrajski skupini, postaviti to ograjo." Poglejte, to ni tako preprosto. Jaz sem
               povedal, prihajam iz obmejne občine, mi imamo tam mejo tudi skozi eno gostilno. Če
               sediš za eno mizo, si v eni državi, če za drugo, si v drugi. Imamo potoke, mejne reke
               in to ni zadeva, ki bi se sprožila čez noč. Ne nazadnje pa tega ni storila niti
               Hrvaška.</p>
               <p>Sploh pa, če omenim to Višegrajsko skupino; nekatere države iz te skupine so tudi že
               nekoč v zgodovini podpisale eno izjavo glede reševanja problematike tudi v Iraku, pa
               poglejte, kako je sedaj to rešeno. Ni ravno najbolj posrečeno, tako da tudi take
               akcije je treba vzeti v obzir. Mogoče te države gledajo zadeve nekoliko s svoje
               perspektive, mi pa vendarle smo neka tranzitna država in se bomo morali zanesti
               najbolj na sebe, pa mogoče manj na druge države.</p>
               <p>Skratka, pričakovano kritiziranje. Me pa veseli, da boste podprli ta zakon. Jaz
               mislim, da je pomoč vojske na terenu potrebna. Vedeti pa moramo, da ni vsemogočna. Da
               to ne bo preprečilo prihoda beguncev, tudi na madžarsko mejo ne. Še vedno bodo odprte
               transportne poti in če se bo sosednja država odločila, da bo napotila vlak, poln
               beguncev, v sosednjo državo, se pravi, da tega transporta ne bo mogoče preprečiti.
               Zadeve bo treba reševati pri izvoru, seveda pa je to tudi apel in poziv mednarodni
               skupnosti. Hvala.</p>
            </sp>
            <sp xml:id="SDZ7-Izredna-22-2015-10-20.sp49">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Vinko Gorenak je bil narobe razumljen. Izvolite, replika.</p>
            </sp>
            <sp xml:id="SDZ7-Izredna-22-2015-10-20.sp50">

               <speaker>DR. VINKO GORENAK (PS SDS):</speaker>

               <p>Ja, omenjen sem bil in pa narobe razumljen.</p>
            </sp>
            <sp xml:id="SDZ7-Izredna-22-2015-10-20.sp51">

               <speaker>PODPREDSEDNIK PRIMOŽ HAINZ:</speaker>

               <p>Potem pa ni replike.</p>
            </sp>
            <sp xml:id="SDZ7-Izredna-22-2015-10-20.sp52">

               <speaker>DR. VINKO GORENAK (PS SDS):</speaker>

               <p>Repliciram gospodu Zorčiču, hkrati pa vodjo poslanske skupine nekako želim opozoriti
               na naslednje. Vi potrebujete naš glas, ne mi vašega. In prosim vas, ustavite bedarijo
               v vaši poslanski skupini. Ustavite ljudi, ki podžigajo ogenj v času, ko ta država
               potrebuje mir. Gospod Zorčič, trikrat sem predlagal, da spremenite zakon: 1. 9., 17.
               9. in 23. 9. Smejali ste se, režali ste se, neodgovorni ste, neodgovorni ste in
               nimate nobene pravice nam oporekati, kaj mi predlagamo. Nobene pravice nimate. In ne
               govorite neumnosti, ni pošteno, ni korektno. Kljub vašemu napadu na Poslansko skupino
               SDS ne bomo odstopili od stališča, da zakon podpremo. Podprli ga bomo v korist
               varnosti naših državljanov in prenesli bomo udarce pod pasom, ki nam jih je izrekel
               vaš poslanec. Hvala lepa.</p>
            </sp>
            <sp xml:id="SDZ7-Izredna-22-2015-10-20.sp53">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Matjaž Hanžek. Izvolite.</p>
            </sp>
            <sp xml:id="SDZ7-Izredna-22-2015-10-20.sp54">

               <speaker>MATJAŽ HANŽEK (PS ZL):</speaker>

               <p>Hvala lepa, predsedujoči podpredsednik.</p>
               <p>V Združeni levici smo, čim smo dobili ta predlog zakona, prosili bivšega odstavnega
               sodnika, mag. Matevža Krivca, da pove, kaj on misli s svojega zornega kota o tem
               predlogu zakona. Jaz bi tukaj prebral dva dela iz njegovega pisma: "Že sedanji četrti
               odstavek 37. člena ZObr je po mojem mnenju ustavno zelo sporen, le nekoliko manj kot
               zdaj predvidena novela. Sporen, ker že po njem lahko vojska sodeluje s policijo pri
               širšem varovanju državne meje v notranjosti državnega ozemlja, pri čemer pripadniki
               Slovenske vojske nimajo policijskih pooblastil. Po 124. členu Ustave je namreč
               ustavna funkcija obrambe države in s tem Slovenske vojske obramba nedotakljivosti in
               celovitosti državnega ozemlja. To pa brez vsakega dvoma pomeni obrambo državnega
               ozemlja pred zunanjim napadalcem, ki bi želel ti dve vrednoti – nedotakljivost in
               celovitost – ogroziti, nikakor pa to ne pomeni varovanje državne meje pred
               nezakonitim prehajanjem s strani posameznikov, v tem primeru beguncev. Slednje je
               nekaj popolnoma drugega in v pristojnosti policije, ne vojske. Spornost te določbe je
               bila samo nekoliko zmanjšana z določbo, da pripadniki Slovenske vojske pri
               opravljanju tega ne bi imeli policijskih pooblastil. Toda to bi bilo možno samo, če
               bi bila vloga vojske pri tem, kakor v Nemčiji, omejena na logistično podporo. Brž ko
               je zakon določil več od tega, torej sodelovanje s policijo pri njenih nalogah, je
               jasno, da že zdaj sodelovanje s policijo pri izvajanju policijskih nalog brez
               policijskih pooblastil najbrž v praksi sploh ni možno. Sedanja novela naj bi še to
               omejitev deloma odkrito odstranila in deloma z nejasnimi formulacijami izvotlila.
               Tako da je zame ustavnopravna presoja tega vprašanja zelo preprosta. Niti sedanja
               ureditev in še manj predlagana novela resne presoje njene skladnosti z ustavo ne
               moreta prestati."</p>
               <p>In drugi del, ta del je o ustavnosti. "Da država zgolj s policijo takšne množice
               beguncev ne more obvladovati, je seveda vsakomur jasno. Po vseh izrednih razmerah,
               kakršne so v vsaj v Evropski uniji s tem nastale, bi si bilo treba zastaviti drugo
               vprašanje. Tudi če bi država zeleno mejo lahko policijsko obvladovala tako, da bi
               lahko uspešno preprečevala nezakonite prehode beguncev čeznjo, ali bi bilo tovrstno
               potiskanje beguncev nazaj na Hrvaško v skladu s humanitarnimi, pravno predpisanimi
               normami Slovenije in Evropske unije ter azilnega prava? V tako nastalih izrednih
               razmerah bi po mojem mnenju Slovenija in druge države Evropske unije morale dati
               prednost normam humanitarnega prava in narediti vse, da se trpljenje beguncev, ki so
               že na poti v EU, zmanjšuje in ne povečuje. Če bi bilo v tem cilju treba opustiti za
               normalne razmere predpisane administrativne postopke, bi bilo po mojem mnenju ne le
               pravno dopustno, ampak celo pravno nujno te postopke opustiti, če bi s tem čas
               zadrževanja beguncev v Sloveniji zmanjšali in s tem sprostili kapacitete."</p>
               <p>Prvega dela ne bom komentiral. Mag. Matevž Krivic, kot ste videli, nasprotuje že
               sedanji ureditvi, tudi meni je to zelo … Pač, vedno smo govorili, da vojska mora biti
               v kasarnah, zdaj pa jo vedno bolj spuščamo na ulice, pa ne zato, da bi jaz imel kaj
               proti vojski, ampak ponovil bom, politiki ne verjamem in ne zaupam, in s tem, s to
               spremembo zakona bo politika dobila široka pooblastila, da kadarkoli izpelje izredne
               razmere. Kot je že bilo rečeno, ne vemo, kdaj so takšne razmere, lahko so
               demonstracije in vse ostalo.</p>
               <p>Drugi del – mi skozi pozabljamo, govorimo skozi o varnosti. Glejte, nekaj tisoč ljudi
               je šlo skozi, pa ni bilo kakšnih posebnih policijskih varnostnih problemov. Zadnjič
               sem gledal ene podatke. V Združenih državah Amerike je bilo pred dvema letoma, pred
               tremi leti povprečno 7 ljudi ubitih v terorističnih napadih, 37 tisoč pa je bilo
               ubojev in umorov. In ukvarjajo se cela ministrstva s sedmimi žrtvami terorizma, 37
               tisoč ljudi, ki jih pobijejo, pa je to normalen del. V glavnem, vedno se države
               ukvarjajo, in tako se mi, z varnostnim problemom na robu, tam kjer skoraj nič ni. Mi
               tukaj se borimo, vojsko pošiljamo na mejo, kot da bi sem prihajale ne vem kakšne
               horde oboroženih napadalcev slovenskega ozemlja. Žal mi je, kakor se vidi, mirno
               gredo skozi, kakor se človek sploh lahko čudi, da po mesecih in mesecih trpljenja na
               ladjah, spanje bog ve kje, sploh na ta način še preživijo. Prej sem tudi poslušal
               zgražanje, ker so nekje nekaj umazali; kaj lahko pričakuješ od človeka, ki tri mesece
               na terenu leži, bolan, potem pa jih stlačijo tam tisoč ljudi na prostor, kjer je za
               200 ljudi, kot da to umažejo. Niti približno pa niso tako barbarski, kot je zahod,
               skupaj z nami, ki smo člani Nata, ki je podrl cele njihove države, mesta, ceste, tu
               pa tam tudi kakšno bolnico in kakšno osnovo šolo. Prejšnji teden noben v tem Državnem
               zboru in tudi v tej državi ni protestiral, ko so bombardirali bolnico zdravnikov brez
               meja, ki so telefonirali in prosili, "nehajte bolnico bombardirati". Pa so
               bombardirali. Takšnega barbarstva pri nas nobeden ne obsoja, ampak vsi se tukaj že
               cel dan pa cela Slovenija ukvarja z enimi reveži, ki rabijo pomoč. Niti enkrat skoraj
               nisem slišal, razen malega izgovora, kakšno pomoč humanitarno bomo tem ljudem dali,
               ampak skozi govorimo samo o tem, kako bomo preprečili zločine, kriminal, ne vem kaj
               še vse, in se s policijo ukvarjamo. Ali je kdo kaj tukaj vprašal, koliko zdravnikov
               rabijo na meji, koliko medicinskih sester, koliko tega in tega!? Dobesedno sram me
               je. Hvala lepa.</p>
            </sp>
            <sp xml:id="SDZ7-Izredna-22-2015-10-20.sp55">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Anja Bah Žibert, izvolite.</p>
            </sp>
            <sp xml:id="SDZ7-Izredna-22-2015-10-20.sp56">

               <speaker>ANJA BAH ŽIBERT (PS SDS):</speaker>

               <p>Hvala lepa za besedo.</p>
               <p>Ravnokar je gospod Hanžek končal, in da ostanemo aktualni v tem, kar je povedal.
               Glede pomoči zdravnikov in medicinskega osebja smo v Slovenski demokratski stranki to
               izpostavili in opozorili Vlado na ta problem. Tako da bi bilo dobro, da včasih tudi
               beremo kakšne magnetograme, ker bo potem jasno, da nekdo pa je o tem govoril.</p>
               <p>In še nekaj. Danes je ena, bi rekla, posebna situacija; nekateri jo imenujejo
               izredne razmere, nekateri posebne varnostne razmere … Kakor koli že. Ampak dejstvo
               je, da je situacija težka in prav bi bilo, da ne prilivamo olja na ogenj.</p>
               <p>Ampak, če že citirate, gospod Hanžek, gospoda Krivica, nekdanjega ustavnega sodnika,
               zakaj niste njegovega mnenja upoštevali takrat, ko ste jemali mandat Janezu Janši?
               Danes, ko vam pride to prav, pa ga citirate. Ampak jaz mislim, da danes ni primeren
               čas za takšno razpravo, prav pa je, da imamo nekako iste vatle in da potem citiramo
               iste bivše ustavne sodnike, in ne samo takrat, ko nam to pride prav.</p>
               <p>Zdaj pa, res je, ura je 22.46, praktično bo kmalu polnoč, ampak spoštovana
               koalicija, Vlada je že obupala v večini, dobro jutro. Dobro jutro vsem skupaj! Pa vam
               bom zdaj povedala zakaj; najprej, mi je resnično žal, in to predvsem za državljanke
               in državljane, da je večina Vlade sedela tukaj tisti uvodni čas, da je minil foto
               termin, da ste izpeljali piar, potem pa zapustili prostore Državnega zbora. Kje je
               predsednik Vlade, sprašujem? Mi danes spreminjamo Zakon o obrambi in v njem uvodoma
               zapišemo, da to nekako zahtevajo varnostne razmere. Se pravi, smo v zahtevnih
               varnostnih razmerah. Predsednika Vlade pa ni. Neodgovorno.</p>
               <p>Danes smo že veliko govorili o tako imenovani spremembi oziroma o dodatku 37.a
               člena. Veliko je bilo povedanega na samem odboru, pa vendar, tudi tokrat nismo bili
               slišani. Mi seveda v Slovenski demokratski stranki bomo podprli to spremembo zakona,
               ampak, še enkrat, ali morda vendarle ne bi razmislili, da podprete naš amandma? Ravno
               za to gre, da vsi skupaj želimo pomagati slovenskim policistom, ki na meji že
               pregorevajo. To ni zopet neka izjava Slovenske demokratske stranke, to zopet ni neko
               napihovanje, ki nam ga vedno očitate, ampak to so izjave vaših predstavnikov Vlade,
               to je izrekel direktor policije.</p>
               <p>Zdaj pa, da vas samo spomnim, kakšen tempo ima ta vlada in zakaj dobro jutro. Danes
               smo slišali s strani predsednika Vlade, "Vlada stopnjuje ukrepe". Konec avgusta smo
               sedeli na seji odborov, veste kaj smo takrat poslušali? Nek kontingentni načrt, ki je
               govoril o tem, da imamo tri faze, faza ena, dva in tri, da tretje faze tako še ni in
               tista tretja faza je govorila o številki 500 beguncev. Takrat smo nekateri
               opozarjali, da je treba narediti bistveno več, da so te faze že pasé. Nekateri so se
               smejali, drugi so rekli, da ustvarjamo izredne razmere, tretji pa so govorili o tem,
               da ni primerno, kajti tu bi že lahko šlo za sovražni govor. Ko je nekdo samo omenil,
               da Madžarska gradi ograjo, so drugi skorajda tam na seji, ne bom povedala kaj, ampak
               najmanj tisto kar bi pričakovali, da bi reagirali odgovorno. Takrat smo bili soočeni
               s stališči Vlade oziroma predstavniki Vlade, ki so bili takrat prisotni, da vse
               poteka dobro, koordinirano, da je vse lepo in prav, in da zelo dobro sodelujejo tudi
               z lokalnimi skupnostmi. Danes, mesec dni pa pol, smo dobili na mizo predlog sprememb
               Zakona o obrambi, pa smo vas na to opozarjali, da bo prepozno. Opozarjali smo, da bo
               prepozno! In naj vas sedaj nekaj spomnim – ali smo že zaprosili za mednarodno pomoč,
               za pomoč policistov na meji? Nismo. Danes poslušamo predsednika Vlade, da bomo to
               storili jutri. Sedaj vam pa naj povem samo to, kaj je danes ob zasedanju oziroma v
               Bruslju izrekel vrhovni poveljnik Slovenske vojske, to je predsednik države.
               Slovenija bi morala zaprositi za pomoč, in če bi za to pomoč pravočasno zaprosili,
               napotitev Slovenske vojske verjetno ne bi bila potrebna oziroma bi bilo dovolj časa,
               da bi tudi to fazo pripravili čim bolj korektno, v skladu s tem, da bomo natančno
               vedeli, kaj sprejemamo, in da bodo pooblastila jasna. In kaj imamo danes pred seboj?
               Od jutra, se pravi, mislim da ob pol osmih zjutraj smo začeli razpravljati o tako
               imenovani spremembi zakona. Tole je spisano, pa še jaz sem dopolnila. Tole nam je
               uspelo oziroma tole vam je, spoštovana Vlada, uspelo spisati, ob tem, da smo morali
               na sami seji odbora nenehno nekaj spreminjati, ker so bile stvari nedorečene, ampak z
               vaše strani pa sicer nenehno poslušamo, kako v Slovenski demokratski stranki ne znamo
               pripraviti enega zakona, ki bi bil vreden druge obravnave. In ko smo vas opozorili,
               da so med pooblastili, ki jih bo sedaj imela Slovenska vojska in so pomembna – kajti
               gre za pomoč policistom na meji –, zapisana tudi pooblastila, ki jih niti policisti
               nimajo, niso pa zapisana tista, ki bi jih Slovenska vojska morala imeti, če želimo,
               da uspešno sodeluje in pomaga slovenskim policistom, tega enostavno niste želeli
               slišati in še vedno nočete slišati. Res je, imate še eno možnost. Imate možnost, da
               podprete amandma Slovenske demokratske stranke. Ampak veste, žalosti me, ko od
               posameznih poslancev največje koalicijske stranke poslušam skoraj tako, kot da je vse
               lepo in prav, in da tukaj nekaj sprejemamo zato, da verjetno sprejemamo, pa da se
               dobro sliši, se počutim iskreno zelo slabo. Namreč, kolega poslanec prihaja iz Občine
               Brežice, kjer je gospod župan povedal, da se mora država že zganiti in se odločiti,
               koga bo varovala. To je ista občina. Jaz ne vem, kdo sedi sedaj ali pa kdo živi na
               drugem planetu. En drug župan, višje gor na Štajerskem, je izrekel, da so se
               organizirali sami, kajti pomoči države v tem smislu … Policisti več tega niso
               sposobni, morajo sami poskrbeti za varnost premoženja. Nek drug župan je izrekel, da
               bo zahteval od države povrnitev škode, ki nastaja. Ali se sploh zavedamo, kaj se v
               državi dogaja? Pred nekaj minutami oziroma nekaj časa nazaj smo slišali, da se vlak z
               begunci iz Jesenic vrača nazaj proti Ljubljani. Tudi na to smo opozarjali. Mi pa še
               vedno nismo bili sposobni zaprositi za mednarodno pomoč. To bi moral biti eden prvih
               osnovnih ukrepov.</p>
               <p>Spoštovana koalicija, predsednik Vlade, ki je verjetno doma na kavču, jaz sem tudi
               od stališč največje stranke koalicijske pričakovala nekoliko več.</p>
               <p>Gospa Kustec Lipicer pa je imela, oprostite, nek protokolarni govor, imela sem
               občutek, da sem na neki proslavi in da v bistvu se lahko nečesa vselimo. Ničesar.
               Medtem ko smo na odboru več ur razpravljali, pa je bila ministrica sama. Spoštovani,
               kje je bila Vlada?</p>
               <p>Skratka, mi v Slovenski demokratski stranki bomo seveda ta predlog sprememb zakona
               podprli. Upamo, da boste le razmislili tudi o amandmaju, ki nekako konkretneje določa
               pristojnosti oziroma tisto, kar dejansko potrebujemo: da Slovenska vojska učinkovito
               pomaga na mejah slovenskim policistom. Danes seveda ni čas za politikantstvo, danes
               ni čas za nabiranje nekih poceni političnih točk. Ampak je pa čas, morda bolj kot
               kdajkoli prej pomemben, da se poslušamo. Veste, če bi takrat, ko je bil čas
               osamosvojitve, takratna vlada potrebovala cel dan, da sprejme samo en tak ukrep, po
               moje še danes ne bi živeli v samostojni Sloveniji. Zamislite se. Zamislite se takrat,
               ko zavračate neke druge predloge, ko zavračate dobronamerne predloge, ko želimo
               narediti korak naprej, skupaj, pa vam seveda to ne paše, ker prihaja iz opozicijskih
               vrst. Zamislimo se. Samo eno državo imamo. In ko bo padla prva žrtev, bo tudi tista
               preveč. Upam pa, da boste vsej tokrat prevzeli politično odgovornost, kajti večkrat
               ste že obljubljali, da jo boste, pa potem, ko se je drugače izteklo, seveda ste se ji
               odpovedali. Hvala lepa.</p>
            </sp>
            <sp xml:id="SDZ7-Izredna-22-2015-10-20.sp57">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa. Tudi gospod Matjaž Hanžek je bil narobe razumljen. Izvolite, imate
               besedo.</p>
            </sp>
            <sp xml:id="SDZ7-Izredna-22-2015-10-20.sp58">

               <speaker>MATJAŽ HANŽEK (PS ZL):</speaker>

               <p>Hvala lepa, podpredsednik. Nisem bil narobe razumljen, samo do nesporazuma je
               prišlo.</p>
               <p>Jaz ne pobiram zlato nekoga, ki ga spoštujem, da vse, kar reče, je pa tudi prav, ne
               da bi razmislil. Razmislim, potem z nekaterimi stvarmi se strinjam, z veliko se ne.
               Popolnoma enako kot tudi vaša stranka. Vaša stranka je mag. Matevža Krivica
               upoštevala, ko je govoril o vašem predsedniku, prej ga pa 15 let ni upoštevala, ko je
               opozarjal na izbrisane. Tako da smo približno enaki tukaj. Hvala lepa.</p>
            </sp>
            <sp xml:id="SDZ7-Izredna-22-2015-10-20.sp59">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa. Besedo ima dr. Dragan Matić. Oprostite, gospod Tanko, postopkovno.</p>
            </sp>
            <sp xml:id="SDZ7-Izredna-22-2015-10-20.sp60">

               <speaker>JOŽE TANKO (PS SDS):</speaker>

               <p>Hvala lepa za besedo, gospod predsedujoči.</p>
               <p>Če vodite sejo, potem vodite sejo! Če pa pač ste za to, da boste dajali besedo, lahko
               tam sedi kdorkoli drug. To, kar si je gospod Hanžek privoščil, ni replika in ni
               napačno razumevanje in ni nobeno pojasnilo. To je čisto navadna kleveta, zato ker
               gospod Hanžek, čeprav je bil varuh človekovih pravic, ne ve, da smo vložili in
               ustavni zakon in spremembe zakona in ne vem kaj še vse, da bi se res na primeren
               način rešilo vprašanje tistih tako imenovanih izbrisanih. Ampak takratne koalicije,
               ki so jih vodili dr. Janez Drnovšek, Anton Rop pa še kakšen od drugih, tega niso
               hotele sprejeti. In tudi takrat, ko smo mi imeli Vlado, smo predlagali ustavni zakon,
               pa ni dobil koalicijske podpore. Če je bil gospod Hanžek varuh človekovih pravic, bi
               vsaj lahko te stvari poznal, ker je dejal, da se je ukvarjal s temi zadevami. Ampak
               očitno se ni, ker so takrat v tistem kabinetu varuha človekovih pravic loputala vrata
               med njim in gospodom Krivicem, zato ker je gospod varuh človekovih pravic takrat
               naredil premalo in to lahko gospod potrdi, saj je bil takrat varuh človekovih pravic
               in je bil zraven, ko so razbijali po vratih.</p>
               <p>Tako da lepo predlagam, da takrat, ko vodite sejo, vodite, usmerjajte razpravo,
               ločite dobro, kaj je replika in kaj je vse ostalo, če že gre za repliko, in bodo
               stvari potekale mnogo bolj drugače. Predvsem pa predlagam, da tisti gospodje, ki radi
               govorijo o človekovih pravicah in tako imenovanih izbrisanih, vsaj pogledajo
               zgodovino, zgodovinski dosje in prakso, ki je v tem delu obstajala v Državnem zboru.
               Vsaj to bi lahko storili. Hvala lepa.</p>
            </sp>
            <sp xml:id="SDZ7-Izredna-22-2015-10-20.sp61">

               <speaker>PODPREDSEDNIK PRIMOŽ HAINZ:</speaker>

               <p>Gospod Tanko, imel bi veliko dela, če bi hotel komentirati vsakega, ki gre preko
               vsebine. Tako da tudi dr. Vinko Gorenak seveda ni imel replike v tem smislu, da je
               bil napačno razumljen, pa smo, tako smo pač zastavili, da pravzaprav ima človek
               pravico reagirati, če je prizadet.</p>
               <p>Dr. Dragan Matić, izvolite, besedo imate.</p>
            </sp>
            <sp xml:id="SDZ7-Izredna-22-2015-10-20.sp62">

               <speaker>DR. DRAGAN MATIĆ (PS SMC):</speaker>

               <p>Hvala za besedo gospod predsedujoči. Lep pozdrav predstavnikom Vlade, in kot bi rekel
               kolega Dobovšek, vsem, ki spremljate to predstavo oziroma pardon, to zasedanje.</p>
               <p>Iz vsega tega, kar danes tukaj vidimo, bi človek dobil občutek, da se je SDS nekako
               polastil vodenja te seje. Podučuje malo predsedujočega, malo žuga sem čez, nam
               odreja, kaj lahko govorimo, česa ne smemo, koliko lahko odreagiramo na njihove
               razprave, koliko ne, in nam skozi dopoveduje, da ne smemo dolivati olja na ogenj, ker
               pač so oni kooperativni. Kljub vsem tem opominom in ne bom rekel grožnjam, ki
               prihajajo s te strani, si ne morem kaj, da si ne bi v spomin priklical dogodek izpred
               14 ur na trojni seji odborov, ki je bil tako idiličen, da se mi je takoj na začetku
               zdel, da je malo nerealen. Gospod Gorenak slabo sliši, bom bližje mikrofonu, vidim,
               da ima težave. Takrat sta gospoda Han in Gorenak eden drugega trepljala po ramah in
               zagotavljala, da gre za tako krizo takih razsežnosti, da ne bo prišlo do nekih poceni
               nabiranja političnih točk, da je treba ubrati smer, kot je bilo leta 1991, ko moramo
               biti složni in ne smemo zdaj tukaj izkoriščati za neke strankarske namene. Vse to
               tukaj iz tega, kar poslušamo s strani kolegov iz SDS, ne vem, če je ravno podpora v
               tem smislu; danes je bilo že govora o tem, da je treba to vlado interpelirati, kako
               je vse narobe naredila in kako vse skupaj nič ne razume in nič ne zna. Mislim, da na
               ta način seveda ne moremo reči, da je to ravno neko sodelovanje, ki bi bilo v duhu
               enotnosti, ki je seveda v tej situaciji več kot potrebno.</p>
               <p>Tisto, kar me moti pri tem, ko poslušam izvajanje kolegov iz SDS, je nek diskurz, ki
               spominja na vojne razmere. Človek, ki ne bi poznal okoliščin, bi si mislil, da z juga
               prodirajo neke sovražne armade, da nas je napadla neka vojska, da se Vlada ni dobro
               pripravila na oborožen spopad, da bo zdaj ta vojska okupirala našo državo, da bo
               odvzela premoženje državljank in državljanov in zasužnjila prebivalce te naše lepe
               podalpske dežele. Pa vendarle ne gre za vojno katastrofo, gre za humanitarno
               katastrofo. Dajmo ohraniti fokus, zakaj pravzaprav sploh gre. Gospoda iz SDS,
               poglejte si vendarle fotografije, kdo prihaja. Prihajajo tisoči in tisoči obupancev,
               raztrgani ljudje, lačni, bosi, veliko jih je, ki so nemočni, otroci, ženske. Gre za
               to, da je to humanitarna katastrofa medcelinskih razsežnosti. Velikokrat je iz vašega
               govorjenja slišati, kakšen ideal je v neki državi, ki se je obdala z bodečo žico, pa
               je ne bom imenoval poimensko, ker so me opozorili, da so nekateri poslanci
               občutljivi, če se imenuje po imenu. Ampak vendarle, kje pa je ta moralna komponenta,
               da se obdaš z žico in rečeš, "vi vsi, ki bežite pred vojno, pred bedo, pred
               pomanjkanjem, pred trpljenjem, pojdite, kamor želite, čez nas ne boste šli". Kdo ima
               vendarle moralno podporo, da dokler bogata dežela na severu ima še vedno odprte meje
               in pravi, "dobrodošli begunci", da jim odreče prehod? Ali je to tisto, ali je to duh
               te države? Ali je to tisto, za kar smo se zavzemali v vseh teh petindvajsetih letih
               naše samostojnosti, kje je čut za solidarnost? Jaz še zmeraj trdim, da mora ta država
               imeti sorazmerno odprte meje, kolikor jih ima Avstrija in Nemčija.</p>
               <p>In še nekaj bi povedal. V primeru slabega scenarija, da bi se gospa Merkl vendarle
               odločila, da sama zapre mejo, bi jo bilo treba pozvati, naj ne zapira meje nad
               Salzburgom, in ravno tudi gospodom v Avstriji, naj ne zapirajo meje na Karavankah,
               niti pri Šentilju, ampak da se zapre schengenska meja, ki je tudi njihova meja, ker
               gre za skupno mejo. Ker če ne bo prišlo do tega scenarija v primeru, da se ta bogata
               država na severu odreče tej gostoljubnosti, ki je še zmeraj ni preklicala, potem res
               ne vem, kaj bo ostalo od Evrope. Schengenska meja je tista meja, ki je skupna meja,
               in verjamem seveda, da bomo ne samo poslali policiji vojsko na pomoč, treba bo
               poklicati na pomoč tudi Frontex in zaprositi za pomoč ostale države Evropske unije pa
               še koga. In v tej situaciji, ko so Hrvati pač odpovedali sodelovanje, ko so razmere
               eskalirale, je seveda treba poseči po pomoči vojske, in jaz verjamem, da ti
               amandmaji, ki jih je pripravilo Ministrstvo za obrambo, da so ustrezni amandmaji. Ne
               razumem sicer, zakaj so kolegi iz SDS tako naklonjeni samo uporabi telesne sile,
               palice, sredstev za vezanje in vklepanje iz tega 73. člena; tukaj so še druga
               sredstva, kot je uporaba vode, curka vode ali pa plina. Ne več čisto točno, po
               katerih načelih so se odločili, da je to primerno za vojake, ostalo pa ne.</p>
               <p>Jaz verjamem da to, kar je zapisano tukaj, kjer piše, da se pooblastila iz
               prejšnjega odstavka izvajajo pod pogoji, ki so predpisani za policiste … Ministrstvo
               za obrambo je to pripravilo in jaz mislim, da je ta rešitev ustrezna, ker so ta
               pooblastila iz 73. člena vendarle namenjena za specialne pooblaščene osebe, kar
               policisti so.</p>
               <p>Toliko z moje strani in upam, da bomo to spremembo zakona res v skupnem interesu
               naše države podprli tako, kot ste večkrat danes obljubili. Hvala.</p>
            </sp>
            <sp xml:id="SDZ7-Izredna-22-2015-10-20.sp63">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Repliko ima dr. Vinko Gorenak, izvolite.</p>
            </sp>
            <sp xml:id="SDZ7-Izredna-22-2015-10-20.sp64">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Ob spoštovanju doktorskega naziva dr. Matića jaz ugotavljam, da ne razume nič in
               zato mu moram replicirati in mu skušati dopovedati, da nima prav in da bo kljub temu,
               da nima prav, deležen naše pomoči.</p>
               <p>Mi smo tam notri napisali policijska pooblastila, ne pa načela, načela so čisto
               nekaj drugega. To je kot arhiv pa Havaji, čisto drugo je to.</p>
               <p>Ker sem pa ravno pri besedi, pa mi dovolite; jaz sem zdaj komuniciral s tremi,
               štirimi policijskimi šefi, izkoristil bom samo ta čas, ki so bili danes v akciji na
               terenu, in bi hkrati rad sporočil notranji ministrici pa šefu policije naslednje:
               policisti želijo takojšnje angažiranje vojske. Policisti želijo, da jim damo ustrezna
               pooblastila. Vrh notranjega ministrstva je pa proti in vrh policije je tudi proti.
               Napisali so mi pa tole in s tem končam: "Ravnokar govorim s policisti", to mi pravi
               eden od šefov, "ki so se vrnili iz Brežic. To so izredne razmere. To je", zdaj
               spuščam eno grdo besedo, ker moram biti vljuden. "… ta je vanje metala kamenje",
               torej v policiste, "steklenice, napolnjene s kamenjem, pretepali so se s kovinskimi
               palicami, nekaj naših policistov je poškodovanih. Zdaj pa naj ti pacifisti v Državnem
               zboru lajajo", tako piše, "kako vojska ne sme imeti policijskih pooblastil. Povejte
               jim, naj gredo stat med nas, pa bodo videli, kaj je vojna. Vi boste to znali
               povedati." Hvala lepa.</p>
            </sp>
            <sp xml:id="SDZ7-Izredna-22-2015-10-20.sp65">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Želi še kdo razpravljati? Prožim listo, prijavite se. 16 je prijavljenih.</p>
               <p>Besedo ima Marko Ferluga, izvolite.</p>
            </sp>
            <sp xml:id="SDZ7-Izredna-22-2015-10-20.sp66">

               <speaker>MARKO FERLUGA (PS SMC):</speaker>

               <p>Hvala lepa. Lep dober večer vsem.</p>
               <p>Ja, zdaj tukaj so že besede kar ostre in se nekako oddaljujemo od tega smisla, za
               katerega smo danes tukaj. Jaz bi na tem mestu prvo izrekel pohvalo vsem fantom, ki
               stojijo na dežju, policistkam in policistom, jasno, tudi vojski in vsem ostalim
               organizacijam, ki poskušajo tole veliko, ogromno gmoto beguncev nekako usmeriti,
               urediti, da je podobna, bom rekel, neki urejeni zadevi, da se dajo lahko
               kontrolirati, in da se jo da umestiti v prostor. Jasno, da nam je lahko tukaj na
               toplem debatirati in polemizirati in gledati zdaj eno stran, zdaj drugo stran, neke
               skrajnosti iskati in to, ampak mi moramo sprejeti neke ukrepe, in to takoj, ukrepe,
               ki bi bili efektivni, učinkoviti in se pravi, ki bi bili tudi v pomoč delu policije
               na terenu, ki potrebuje to. Tudi to smo že slišali, da "pomagaj si sam in bog ti bo
               pomagal", ker glede na to, da bi čakali Evropsko unijo, kako bo ona prišla, pomagala,
               ne vem kaj naredila, in da zaupamo v Evropsko unijo in v vse te institucije; dokler
               se to izvede, bo jasno pretekel čas. Mi moramo ukrepati zdaj in takoj, in zato jaz
               mislim, da je tudi tale priprava tega zakona, bom rekel, z neko naglico, in tukaj
               lahko sprejmemo konstruktivno kritiko z leve in z desne. Začela nam je že, bom rekel,
               teči voda v grlo in zato zdaj sprejemamo to. Ampak pomembno je, da se sprejme ta
               ukrep takoj.</p>
               <p>Kaj pa je poanta tega zakona? Že samo ime, recimo v tem 37.a členu, pove, "Izjemna
               pooblastila vojske". Kaj to pomeni? Za izjemno situacijo da se uporabi vojska, ampak
               da se uporabi na nek omejen, strukturiran način.</p>
               <p>Druga zadeva, ki je zelo pomembna: da se s tem, ko se bo vojska angažirala,
               razbremeni delo policije, ki kot vemo, je zaščitnik te schengenske meje in mora biti
               nekje na meji, tako da bo lahko nekako razbremenjena vseh teh mejnih zadev in bo
               lahko tudi vojska nadomeščala jo.</p>
               <p>Tretja zadeva, ki je tudi zelo pomembna, je ta časovno omejena komponenta, se pravi,
               da ta zakon ne bo raztegljiv in da ne bo šel v nedogled, ampak samo v času trajanja
               teh dogodkov, ki se nam vrstijo zdaj, v tem trenutku.</p>
               <p>Četrta zadeva, ki je zelo pomembna, je tale dvotretjinska večina v Državnem zboru,
               kar mi je zelo pomembno, se pravi z vidika, da se morajo vse oziroma večina strank
               strinjati s to zadevo. In potem se s tem izognemo velikim teorijam zarote, kaj bi kdo
               lahko prevzel s tem, ko vojsko pošiljamo na teren. In če pogledamo dane okoliščine,
               ki so, in kakšno je stanje na terenu, je treba povedati, da je treba ta zakon
               podpreti in jaz sem vesel že od predhodnih debat, ki smo jih imeli na odboru, ker je
               večina strank, ne glede na svojo provenienco in tudi na svoje vidike in svojo nekako
               influenco, dala vedeti, da bo podprla tole.</p>
               <p>In, če zaključim, v končni fazi, saj za državo gre. Hvala.</p>
            </sp>
            <sp xml:id="SDZ7-Izredna-22-2015-10-20.sp67">

               <speaker>PODPREDSEDNICA MAG. BOJANA MURŠIČ:</speaker>

               <p>Obveščam vas, da so se k razpravi prijavili po naslednjem vrstnem redu: dr. Franc
               Trček, gospod Tilen Božič, gospod Franc Jurša, gospod Primož Hainz, mag. Aleksander
               Kavčič, gospod Andrej Čuš, mag. Branko Grims, mag. Lilijana Kozlovič, gospa Suzana
               Lep Šimenko, gospod Luka Mesec, gospod Danilo Ranc, gospod Matjaž Nemec, gospod
               Marjan Dolinšek, gospa Anita Koleša, gospod Marko Ferluga in gospod Matjaž Han.</p>
               <p>Besedo ima dr. Franc Trček. Izvolite.</p>
            </sp>
            <sp xml:id="SDZ7-Izredna-22-2015-10-20.sp68">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>So trenutki, ko je bolje razmišljati pa nekako povedati manj. Poslušam to debato
               danes že cel dan in nekako dojemam, da sem verjetno najbolj butast v tem Državnem
               zboru in celo malo razmišljam, da bi vrnil mandat. Oziroma ta debata je nedebata.</p>
               <p>Prvi citat: "Zakon o obrambi že zdaj omogoča sodelovanje vojske s policijo pri
               varovanju schengenske meje, vendar pa mora Vlada imeti dovolj poguma za sprejetje
               takšne odločitve." – Ljubica Jelušič, bivša obrambna ministrica, vidna članica SD in
               verjetno večja strokovnjakinja za to področje od vseh nas, ki sedimo tukaj. Se
               strinjate ali ne? Še preden sem kadarkoli mislil, da bom poslanec, so me nekaj
               spraševali, moj odnos do Slovenije, do vrednot, gor in dol, in sem rekel, "sem
               ustavni patriot". Mislim, da je celo Delo tako naslovilo ali podnaslovilo tisti
               intervju z mano. Skratka, nad bogom, nad partijo je zame ustava. In tako ljudje v
               normalnih državah funkcionirajo, in tukaj se z gospodom Krivicem in še s kom
               strinjam. Verjetno delno drži to, kar je rekel gospod Gorenak, da Vlada, bom tudi jaz
               nevljuden, ni imela jajc, pa zdaj to pošilja v Državni zbor. Ko se govori, "tisti, ki
               podžigajo", številni ste danes tukaj podžigali. Kolegica Bah, "čas da se poslušamo",
               dajmo se poslušati. Kolega Matić je rekel, "to predstavo", res je bila to bolj
               predstava kot karkoli drugega, in ko slišim besedo "enotnost" ali "dajmo vsi skupaj
               stopiti", sem pa celo življenje tak, da s tem ne neham misliti, ampak mislim naprej.
               Iz te debate danes se je izkazalo – kaj? Da imamo zakonodajo, ki omogoča, da gre
               vojska na teren; vojska v bistvu je že na terenu. Je tako? Je. Zelo nejasno iz cele
               slike, poslušam to cel dan, resornim ministricam ni jasno, kaj in kako. Gospa
               Katičeva je rekla, "podrobnejši načrt delovanja, da bo nedvoumno jasno, katere
               pristojnosti ima Slovenska vojska, tiste naloge, pooblastila, ki bodo nedvoumne", in
               tako naprej. Mogoče poslanke in poslanci iz koalicije imate kakšne podzakonske akte,
               jaz jih nimam. Vi boste vsi nekaj podprli, a ne veste kaj boste podprli! Sorry boys,
               to je "Hitler situacija", se opravičujem! Kaj boste podprli?! Neko nejasno situacijo,
               situacijo, kjer ni koordinacije. Naš ključni problem danes je, da peti dan
               pregorevajo ljudje. Ta zakon to ne bo rešil, to veste tudi ljudje iz tega resorja, s
               katerimi sem se zunaj na hodniku pogovarjal. Imamo manj kot tisoč primerno opremljene
               policije, imamo še manj opremljene vojske, ki je to sposobna početi. To je naš
               problem. In potem bi danes morali razpravljati o tem, ali vključimo Frontex, ali bo
               policija izvajala administrativne naloge ali ne, pa jih bo kdo drug namesto nje, pa
               bo policija izvajala tisto, kar naj v osnovi počne, o čemer je Luka govoril, ali bomo
               vključili rezervno sestavo Slovenske vojske … Prihaja zima, kako bomo z lokacijami
               ljudi razporejali, ali bo to razpršeno, navsezadnje tudi, ker to prestaja prevelik
               izziv za neke lokalne skupnosti, pa bi jaz zdaj lahko bral moje esemese, kar so mi iz
               Šentilja pisali, navsezadnje, kako bomo to financirali, tudi kako bomo to nekako
               koordinirali. Dr. Gorenak nam je razlagal, kaj za policijo pomeni ukazovati, ampak
               kako bodo ukazovali oziroma naročali, če vas citiram, če ni jasno, kako bosta
               Slovenska vojska in policija sopoveljevali. Iz cele te debate danes, jaz sem poslušal
               tistih 5 ur, ljudje, to ni jasno! Vi boste podprli nek zakon, ki je popolna
               nejasnost. In potem bo vodja Poslanske skupine SMC rekel, "verjamem", nekdo drugi bo
               rekel nekaj drugega. A veste, mi nismo teologi, Državni zbor je teleologija. Mi
               moramo razmišljati in pogovarjati o smotrih. In v teh 10 urah debate se je
               izpostavilo, da je to neka šlamparija, ki jo zakonsko poskušate uveljaviti, ki stanja
               na terenu ne bo rešila. Mogoče bi pa res morali iti na teren in videti, kakšna je
               situacija. Ta zakonski predlog je šlamastika, ta zakonski predlog je, ne po mnenju
               samo enega ustavnega pravnika ustavno sporen. Ker mi moramo potem spreminjati tudi
               ustavo, kjer piše, kaj vojska počne. Ali bomo imeli naslednjo sejo, na kateri bomo
               spreminjali ustavo? In zdaj tukaj bolj ali manj cel dan že duhovičite, namesto da bi
               se ukvarjali s temami, ki sem jih prej navedel, in verjetno nas ima res policija poln
               kufer, da ne uporabim nekaj iz pubičnih predelov.</p>
               <p>Veliko se govori o nasilju; nasilja je bilo do zdaj relativno malo, ampak skozi to
               debato, vsaj skozi en del te debate danes eni skoraj nekako spodbujate nasilje, ne
               morem drugega reči. Varnost ljudi in dobrin; pa saj to že sedanja zakonodaja ureja.
               Toliko prava pa še jaz obvladam. Morali bi se pogovarjati, kaj bo, če se meje res
               zaprejo. Kaj bomo storili? Že večkrat sem rekel, ali smo vprašali Italijane, kakšne
               izkušnje imajo oni. Učiti se od tistih, ki se jim to že pet let dogaja, pa dokler se
               ni drugim začelo dogajati, "ah saj ni na našem dvorišču". Skratka, te zadeve. Jaz
               tega zakona … To ni smešno, kolegice in kolegi. Vi se režite, mislim, meni je za
               crkniti danes, ne za režati se. Zdaj bi raje bil na Šentilju, bi kaj pametnega počel
               cel dan. To se ni za režati. Vi boste nekaj podprli, pa v bistvu ne veste, kaj boste
               podprli. Ministrica, ne veste, kaj boste podprli, ne vedo, kako se bodo koordinirali.
               Pa ljudje božji, to je konec pravne države, adijo, adijo, adijo, konec. Hvala.</p>
            </sp>
            <sp xml:id="SDZ7-Izredna-22-2015-10-20.sp69">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospod Tilen Božič. <stage>/ oglašanje iz dvorane/</stage> Prosim za mir v dvorani!</p>
            </sp>
            <sp xml:id="SDZ7-Izredna-22-2015-10-20.sp70">

               <speaker>TILEN BOŽIČ (PS SMC):</speaker>

               <p>Hvala za besedo po tem viharnem uvodu.</p>
               <p>Dobro. Kako naj začnem, glede na tak uvod? Kar zagotavlja, da to ni, kot je bilo
               rečeno, neka "Hitler situacija", in da ne gremo iz "teo" v "teleo" in nazadnje v
               tele, kar je zame bistveno, pa je že kolega Ferluga prej omenil. Po mojem mnenju
               gremo to reševat na tak način, da ne gre za drastične posege v širjenje pristojnosti
               in mandat vojske za ta primer oziroma v širšem smislu. Gre za zelo omejena
               pooblastila, gre za omejen čas trajanja oziroma nek začasen režim, gre tudi za visok
               konsenz za sprejem in podaljšanje takšnih ukrepov, ki mora biti dosežen. Gre za
               predlog Vlade, ki se potem tukaj preseje v Državnem zboru in doseči moramo
               dvotretjinsko večino prisotnih. Vse skupaj potem tudi vodi oziroma usmerja policija,
               ki je tudi prva poklicana, usposobljena za to, da ravna s policisti. In glede na to,
               kako se stvari dogajajo trenutno na terenu, verjamem tudi to, da je sodelovanje med
               policijo in vojsko dobro, in da bo z dodatnimi pooblastili lahko tudi še boljše.</p>
               <p>Druga zadeva, ki se mi zdi pomembna, je, da se ne potencira nekega občutka izrednih
               razmer. Gre za obvladovanje situacije, ki se pa spreminja iz ure v uro. Situacija je
               in sedaj ne more biti vse lepo in prav, glede na to, kar imamo. Prihaja velika masa
               ljudi v nepredvidljivih terminih, v nepredvidljivih obsegih, ker pač komunikacija
               trenutno je, kakršna je. In normalno je, da so zapleti, važno je pa, da se zelo hitro
               na to odzivamo in da jih čim hitreje rešujemo. In to ne le na terenu – mimogrede, vse
               pohvale ekipam, ki so tam –, ampak tudi, kot tukaj vidimo, na ravni Vlade. Včeraj so
               oni sedeli do treh in pol, danes bomo mi tudi do verjetno neke primerljive ure, in s
               tem mislim, da tudi dodajamo svoj del, ki ga moramo opraviti, da se sprejme takšna
               zakonodaja, da bodo lahko oni na terenu normalno delovali in da bo Vlada lahko imela
               zadostne pristojnosti, da imamo celotno situacijo, ki ni enostavna, seveda pod
               nadzorom. Bistveno večje države od nas so pod navalom oziroma pritiskom migrantov že
               pošteno klecnile, delale velike napake. Mi do sedaj velikih napak še nismo imeli, je
               pa res, da tudi nismo imeli še velikega obsega oziroma tako velikega obsega beguncev.
               Smo se pa lahko marsikaj na podlagi te prakse naučili in mislim, da bo tudi to sedaj
               v praksi vnaprej izkoriščeno. Tako da po mojem mnenju je sedaj ključno to, da se
               stanje spremlja, da se hitro in tudi premišljeno odzivamo na te razmere, na vseh
               ravneh. Tu je seveda potrebna velika mera strpnosti in to bo tudi pripomoglo k temu,
               da se kot država uspešno soočimo s tem izzivom. Tako da vojska in policija se bosta
               morali dogovoriti glede sodelovanja vojske pri obvladovanju razmer, pri čemer bo
               seveda angažma vojske, kot je bilo prej rečeno, odvisen izključno od potreb in tudi
               usmeritev policije. Kar se tiče drugih aktivnosti, to ni edina aktivnost. V tem
               trenutku, kot je tudi iz medijev razvidno, se tudi že zaproša oziroma dela na tem, da
               bi se pridobila finančna pomoč, da bi se pridobile dodatne sile, da bi se pridobilo
               dodatno opremo za policijo, kar tudi ugotavljamo, da bi bilo dobro, da bi je imeli
               bistveno več, v četrtek bo tudi tukaj v Sloveniji komisar za migracije in tako
               naprej. Se pravi, dogajajo se zadeve na različnih nivojih, na različnih frontah in
               stvari se premikajo. Se pravi, to kar se mi danes pogovarjamo, je ena majhna se pravi
               zadeva, pa vendarle pomembna, v celotni sliki.</p>
               <p>In zdaj, kar bi bila pa ena moja želja glede na uro, ki je trenutno 11.25 zvečer,
               je, da bi morda uspeli s tem konsenzom, ki mislim, da je bil že nekako dosežen – da
               je treba narediti ta premik in to nekako sprejeti –, to sprejeli še pred polnočjo, in
               da bi na ta dan na takšen način tudi pridobili še en dan v sprejemanju te zakonodaje
               in v uveljavljanju v praksi. Hvala.</p>
            </sp>
            <sp xml:id="SDZ7-Izredna-22-2015-10-20.sp71">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Repliko ima gospod Franc Trček, izvolite.</p>
            </sp>
            <sp xml:id="SDZ7-Izredna-22-2015-10-20.sp72">

               <speaker>DR. FRANC TRČEK (PS ZL):</speaker>

               <p>Kratka replika, očitno me kolega ni dobro razumel.</p>
               <p>Ampak to, kar ste vi govorili, kolega, zelo jasno kaže, da potrebujemo interventni
               zakon, v katerem bi morali rešiti tole, o čemer sem jaz govoril. Tole, ali bomo
               sprejeli pred polnočjo ali po polnoči ali bomo tukaj še trideset ur sedeli, na terenu
               zadev ne bo spremenilo in je tudi sporno. Mi smo zakonodajno telo, mi moramo seveda
               sprejemati zakone, ki tudi držijo in pijejo vodo, in jaz nikoli ne bom podprl zakona,
               ki bo lahko kadarkoli, ko se bo nek policijski minister spomnil, da je pa mogoče
               stanje nekoliko izredno, da bo nagnal ljudi na ulico, da jih bodo tepli. In to to
               omogoča. Mi smo v Mariboru že to doživeli, vi mogoče niste, jaz tega ne bom nikoli
               podprl, tudi če bi me partija s pištolo na glavi silila v to. To je prva zadeva.</p>
               <p>Druga zadeva, kot še vedno pravim, naš problem je logistika in pregorevanje ljudi in
               s tem bi se morali ukvarjati, ne pa s to prazno debato, ki že cel dan poteka in ste
               vsi strokovnjaki za vse pa še za toplo vodo zraven. Hvala za besedo.</p>
            </sp>
            <sp xml:id="SDZ7-Izredna-22-2015-10-20.sp73">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospod Franc Jurša, izvolite.</p>
            </sp>
            <sp xml:id="SDZ7-Izredna-22-2015-10-20.sp74">

               <speaker>FRANC JURŠA (PS DeSUS):</speaker>

               <p>Hvala za besedo, gospa podpredsednica.</p>
               <p>Zdaj bom jaz mogoče nenavadno za začetek pač nekaj povedal. Mlajši kolegi in
               kolegice se bodo mogoče nasmejale, jaz pa to stvar čisto resno mislim. Celi čas pred
               mojo razpravo sem razmišljal, kdaj in ob kateri uri in kaj sem začel danes zjutraj
               delati v tem Državnem zboru. In, verjeli mi ali ne, se mi spomin ni osvežil. In jaz
               mislim, da to, kar počnemo tukaj, da smo si za to sami krivi. Pa bom rekel čisto
               odkrito in iskreno, danes o tej spremembi govorimo ne v splošnem pomenu, kaj člen
               predstavlja in katera pooblastila bodo dobili vojaki, vojska, ampak govorimo o
               tehničnih podrobnostih. Zakaj imamo mi na ministrstvu toliko in toliko ljudi za
               obrambo, zakaj imamo toliko in toliko ljudi na Ministrstvu za notranje zadeve, ki so
               na nek način stroka. Mi pa se ukvarjamo s podrobnostmi. Vsi tisti, ki nas poslušajo
               in gledajo, imajo danes res svoje mnenje o nas.</p>
               <p>Bom še rekel to, da imamo različna mnenja in jaz enostavno in preprosto sprejemam
               to; jaz mislim, da bomo na koncu te razprave vseeno stopili skupaj in bomo dali
               podporo tej spremembi. Jaz bi si želel mogoče tudi po tihem večjo spremembo, ampak
               državni sekretar iz Ministrstva za notranje zadeve nam je čisto konkretno povedal,
               kaj je možno in kaj ni, da za določena pooblastila mora biti tudi usposobljen kader.
               In jaz se strinjam, brez usposobljenega kadra določena pooblastila enostavno ne
               moremo dati.</p>
               <p>Posamezniki res veliko govorijo, zavedamo pa se verjetno v večini, da v temu
               trenutku in zdaj potrebujemo dejansko to noveliranje tega Zakona o obrambi.
               Potrebujemo ga pa predvsem zaradi tega, da bomo vključili v pomoč slovenski policiji
               Slovensko vojsko. Zakaj to enostavno in preprosto počnemo? Saj če bi mi imeli dovolj
               sil v Ministrstvu za notranje zadeve potem tega ne bi počeli. Jaz sem že danes na
               Odboru za obrambno rekel, da verjetno ta vlada ne dela nobenega puča, saj v končni
               fazi je Vlada na oblasti in ta predlog novele velja za določeno obdobje. Določeno
               obdobje je v tem členu tudi zapisano in po moji presoji te bojazni, da bi nekdo
               izkoristil spremembo tega zakona v neke druge namene, je v tem trenutku res, bom
               rekel, celo nespodobno govoriti. V tem trenutku imamo druge težave, in ne samo o
               težavah, ki jih imamo – kako bomo zavarovali premoženje ljudi, državo tudi v končni
               fazi begunce ,– ne smemo govoriti samo o tem. Seveda so še druge točke, kako bomo,
               nekateri so že povedali, zagotovili zdravstveno varnost, in tako dalje in tako
               naprej. Včeraj zvečer je dejansko bil prvi tisti dan, ko naša policija na nek način
               je začela govoriti, da bo težko obvladovala to situacijo, pa je že bilo 20 tisoč
               ljudi v Sloveniji. Do takrat, in tudi jaz mislim, da še danes obvladuje situacijo,
               kljub težavam s katerimi se srečuje. Zdaj pa potrebuje tisto, kar govorimo že celi
               dan, in to je Slovensko vojsko. Hrvatje so enostavno in preprosto začeli na slovensko
               mejo voziti begunce, odstopili so od dogovorov, da bomo skozi koridor peljali begunce
               do njihovega želenega cilja. Na mejo so pripeljali in so pokazali, "tam je pot v
               Slovenijo, do vaše zaželene destinacije pa je pot prek Slovenije in naprej". Seveda,
               zdaj pa se postavlja vprašanje, katero ste vsi postavili, kako dolgo pa bo tudi
               Nemčija sposobna dejansko sprejemati begunce? In Avstrijci bodo počeli v končni fazi
               to, kar se bodo dogovorili z Nemci. Jaz nisem na nek način presenečen nad politiko
               katero, vodi Nemčija do begunske problematike. V končni fazi vsi spremljamo dogodke v
               državi, pa tudi izven nje, in lahko vidimo, kakšna struktura beguncev je prihajala v
               prvi fazi v Slovenijo in tudi seveda sosednje države, in kakšna struktura prihaja v
               tem trenutku. Zgleda, da se mi nismo iz preteklosti naučili, ko je bila v bivši Jugi
               morija, na tisti begunski problematiki, kako je treba postopati v takem primeru;
               Nemčija, izgleda, da to zelo dobro obvladuje. Bila je diskusija o tem, da nimamo
               informacij. Spoštovane kolegice in kolegi, to ne drži, Ministrstvo za notranje zadeve
               ima vsak dan novinarsko konferenco, kjer nas državljane, poslance, poslanke in tudi
               druge, seveda, normalno seznanja s stanjem, kakšno je pač na terenu, in te
               informacije seveda se z uro v uro spreminjajo. Nikoli ne more biti točna informacija,
               koliko je ljudi v Sloveniji v tem trenutku. Verjetno ni človeka, ki bi nam vedel na
               to odgovoriti.</p>
               <p>Na tej točki v končni fazi bi jaz svojo razpravo zaključil in bi na koncu vseeno še
               pozval enkrat vse kolegice in kolege, ne glede na to, kateri politični opciji
               pripadajo, ali so to levi ali desni ali sredinski, da to spremembo zakona, novelacijo
               podpremo, ker enostavno in preprosto Slovenija na nek način to rabi.</p>
            </sp>
            <sp xml:id="SDZ7-Izredna-22-2015-10-20.sp75">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospod Primož Hainz. Izvolite.</p>
            </sp>
            <sp xml:id="SDZ7-Izredna-22-2015-10-20.sp76">

               <speaker>PRIMOŽ HAINZ (PS DeSUS):</speaker>

               <p>Hvala lepa za besedo, gospa podpredsednica. Kolegice in kolegi, predstavniki Vlade,
               gospa ministrica!</p>
               <p>Jaz seveda moram reči, da ko smo mi 23. septembra razpravljali o teh istih problemih
               pravzaprav, sem jaz na koncu, pa mi je prav žal, da moram to povedati, ponoviti, bil
               relativno jasen na neki točki. Namreč, najprej sem trdil, da moramo človeško
               postopati v primeru beguncev, ker begunci so pač nastali, kako bi rekel, zaradi nekih
               konkretnih hudih razlogov, vojne, lakote, kakorkoli, doma. Da imamo za to, da zadeve
               uredijo doma Vlado, Ministrstvo za notranje zadeve, Ministrstvo za zunanje zadeve, da
               imamo humanitarne organizacije, ki so izjemno veliko naredile v tisti fazi in da na
               koncu nam ostane kot rezerva še vojska. In danes smo tu, o čemer se pogovarjamo.
               Razprave okoli tega, ali je to prepozno ali ni prepozno … Jaz si sam ne predstavljam,
               kako bi ljudje razumeli, če bi mi 23. septembra rekli, "to bo ofenziva, to bodo
               tisoči na mejah, strah in trepet". Namreč, tudi zadeva mora na nek način dozoreti pri
               nas in dozoreti predvsem pri ljudeh, ker bi s tem gotovo ustvarili določeno paniko.
               Tudi v Evropi takrat nihče ni na ta način razmišljal. Tudi v Evropi, po kateri se kar
               naprej zgledujemo, nimajo danes pravega recepta, kaj in kako. EU je popolnoma
               pokleknila na tej točki. Edino Angela Merkel gre seveda v Turčijo in potem ponuja
               finance, kar je seveda pravilno, in seveda ponuja skrajšano pot v EU, ker to je
               edino, kar lahko pravzaprav tej državi damo v zahvalo ali v zameno, da ustavijo to
               preseljevanje iz Turčije naprej proti EU.</p>
               <p>Tudi si ne predstavljam tega, kar ste danes govorili nekateri, da bi morali javno
               razpravo odpreti na tej točki. Kako bi pa odprli javno razpravo, recimo, okoli tega
               zakona, pa šli na teren? Ne predstavljam si. To bi bila neke vrste, lahko rečem,
               panika, ki je seveda politika na ta način ne sme ustvarjati. Kajti še vedno sem
               prepričan, da tisto vse, kar se pa danes dela, pa vendar ni tako slabo. So seveda
               številke rahlo večje ali prevelike, seveda jih ne obvladamo tako, kot smo si želeli,
               ampak vendar, na drugi strani vidimo, do nekega reda pa vendar je prišlo oziroma se
               stvari urejajo. In če policija ocenjuje, da pomoč od vojske potrebuje, seveda sedaj
               vojska potrebuje – zato, ker so nekateri rekli, da ne bi vojaki potem tudi kazensko
               odgovarjali –, neka pooblastila, upam, da minimalna. Seveda pooblastila, ki jih bodo
               dobili, veljajo, smo rekli, s časovno omejitvijo in veljajo samo za ta problem
               dogajanja v tej migrantski zgodbi, ki je seveda tragična in jo moramo na nek način
               prebroditi. Sem pa seveda osebno proti ograji, o kateri govorite nekateri. Sem seveda
               za to, da vojska pač preprosto policiji pomaga pri ureditvi, kanaliziranju, tudi
               logistični pomoči in tako naprej, kar do neke mere ali v precejšnji meri pravzaprav
               poteka že sedaj. Zato sam na koncu – poznam teorijo, da je vojska zadolžena za
               obrambo države navzven, policija za delanje reda doma, ampak vendar ne glede na to –,
               na koncu se bom seveda sam žal opredelil za zakonski predlog, ker mislim, da ga
               potrebujemo.</p>
               <p>Kar se pa tiče sosedov Hrvatov seveda, je pa stvar malce zapletena. Zapletena zato,
               ker se na meji ljudje razumejo in se poročajo in se selijo, imajo posesti na eni in
               drugi strani, ampak na drugi strani pa, kar se tiče vrhov hrvaške politike, pa
               mislim, da naivni pa ne bi smeli biti. Pa ne bom šel v daljšo zgodovino, ampak vsaj
               teh 25 let nazaj pa gotovo; mi smo imeli sporazum dveh obrambnih ministrov, smo
               rekli, ko bo jugoslovanska armada napadla, bomo skupaj organizirali obrambo. Kaj je
               naredil Tuđman? Zamenjal je ministra za obrambo in seveda iz tega ni bilo nič. Če
               prej ni v zgodovini nihče tega razumel, potem bi vsaj to morala biti zadnja … Tako da
               mi prav velike naivnosti do tega ne smemo, do teh sosedov ne smemo imeti, posebno
               seveda mogoče – čeprav mislim, da to ni edini vzrok –,v času pred volitvami so seveda
               še v večji zadregi in tudi delajo stvari, ki so mogoče tudi izven razuma. Predvsem pa
               mislim, da te naivnosti na naši strani ni. Če bi polagali prevelike upe v to, ta
               naivnost ne sme prevagati.</p>
               <p>Upam pa seveda, da bo Evropi uspelo se na nek način dogovoriti za neko skupno akcijo
               in seveda, da potem bodo naši konkretni, sklepi ne bodo imeli takega odmeva, kot
               sicer. Hvala lepa.</p>
            </sp>
            <sp xml:id="SDZ7-Izredna-22-2015-10-20.sp77">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospod Andrej Čuš. Izvolite.</p>
            </sp>
            <sp xml:id="SDZ7-Izredna-22-2015-10-20.sp78">

               <speaker>ANDREJ ČUŠ (PS SDS):</speaker>

               <p>Hvala lepa za besedo. Dober večer vsem prisotnim predstavnikom Vlade, kolegicam in
               kolegom!</p>
               <p>Prvo bi rad povedal to, kar že veliko kolegic in kolegov je opozorilo tekom današnje
               razprave, in sicer, da se o tem problemu in pa o problematiki migrantske in seveda
               begunske krize pogovarjamo že veliko časa. Res je, pogovarjamo se o tem že res zelo
               dolgo, veliko časa smo namenili temu vprašanju. Ampak kje so pa rezultati? Moramo
               povedati, da kar en del parlamenta, seveda s poudarkom na koaliciji, je pravil, da je
               vse pod kontrolo, tiščal glavo v pesek in bil mnenja, da je vse super. Prišlo je do
               tega, kar smo mnogi napovedovali, in čas je, da se nekaj naredi. Mislim, da zadnji
               čas in zato pozdravljam današnjo razpravo. Sam bi tudi rad povedal, prej se nisem
               oglašal, ker nisem imel možnosti, ker seveda še nisem govoril, da bi dal repliko. In
               sicer, jaz vem, da ima gospod dr. Matić težave s tem, da ni postal minister za
               kulturo, ampak mogoče pa bi lahko znotraj Vlade razmislili, da mogoče ustanovite nek
               resor za obračunavanje s Slovensko demokratsko stranko. Namreč, vsaka peta beseda, ki
               jo omeni, je SDS. Tako da mogoče en predlog, namreč to poslušamo že eno leto, samo
               stalno iste tri stavke in bi bilo fajn, če bi malo kaj dodali.</p>
               <p>Če izhajam iz mojega okolja, torej Ptuj z okolico … Ravnokar sem dobil tudi
               informacije, kaj se dogaja spet v Zavrču, Cirkulanah, v Markovcih. Treba bo seveda
               urgirati. Prepričan sem, da država do danes ni storila dovolj, ko govorimo o
               spoštovanju obstoječe zakonodaje, ko govorimo o varovanju schengenske meje, ko
               govorimo tudi o varovanju svoje lastne meje in pa seveda varnosti v državi. Država
               mora državljankam in državljanom zagotoviti varnost in nemoteno življenje. Temu žal
               vsaj v mojih koncih ne moremo in nismo več priča. In naredi se tudi ne nič. Edino,
               kar lahko rečemo, je, da se zahvalimo policistkam in policistom in pa seveda tudi
               Slovenski vojski, ki pa delata v skladu z lastnimi zmogljivostmi in seveda sta
               nadpovprečno obremenjeni. Sam bi rad šel skozi kronologijo začetka te
               migrantsko-begunske krize, in sicer v medijih smo lahko prebrali. To sem zasledil na
               socialnem omrežju s strani gospoda Štiha.</p>
               <p>Prvi naslov: Slovenija pripravljena na Orbanove manevre. Drugi naslov, nekaj dni za
               tem, s strani predsednika Vlade: Na morebitno večje število beguncev smo
               pripravljeni. Tretji naslov, tudi nekaj dni za tem: Cerar miri, da je Slovenija
               pripravljena na večje število beguncev. Četrti naslov: Györkös Žnidar: Begunci, ki
               bodo prišli v Slovenijo, bodo varnostno preverjeni. Potem spet nekaj dni mine in spet
               izjava predsednika Vlade: Pretok prebežnikov je težko ustaviti, lahko ga zgolj
               nadziramo. Kaj se pa dogaja danes, včeraj, ta vikend? Prihod migrantov je danes
               zjutraj presegel vse obvladljive zmožnosti –, sporoča Cerarjeva vlada. In nehajmo se
               tukaj kregati, si metati pesek v oči, ampak dajmo nekaj narediti. Tudi sam sem za to,
               da nekaj naredimo, in zato bom tudi podprl predlog zakona, ne glede na to, kakšno
               stališče ima Vlada do našega predloga amandmaja. Saj veste, lahko je biti kritičen,
               lahko bi zdaj kričal na vse pretege kot opozicijski poslanec, bi pa vseeno rad
               spomnil, da smo se o problematiki te krize, v kateri smo se znašli, pogovarjali že
               eno leto nazaj na pobudo naše poslanske skupine, ko smo prvič predlagali novelo
               Kazenskega zakonika. Takrat sem tudi sam zagovarjal predlog zakona, ki smo ga vložili
               v prvo obravnavo, in kar nekaj poslancev vladajoče koalicije me je označilo, če sem
               sploh doma na zemlji ali sem z Marsa priletel, da nekaj netimo nemire med
               prebivalstvom, da ustvarjamo paniko … Pa smo videli, kaj se je zgodilo; eno leto smo
               se v parlamentu pogovarjali o tem, pa nihče ni verjel ali pa ne vem, kaj je bilo v
               glavah ministrov in pa seveda kolegov in kolegic. Ampak čas je, da ukrepamo, da nekaj
               naredimo. Opozarjali smo tudi na neukrepanje države, konkretne predloge smo podali
               tako v parlamentu, naš predsednik pa je na to opozoril na Svetu za nacionalno
               varnost, in če bi pravočasno implementirali zakonodajo, varovalke in se pripravili na
               to, kar imamo danes, sem prepričan, da bi bilo stanje v državi drugačno. Lahko
               pridete v moje konce, tam so ljudje prestrašeni, ne vejo, kaj jih čaka jutri,
               enostavno se počutijo ogrožene. Upoštevati je treba tako humanitarni in pa varnostni
               vidik. Sam menim, da smo o varnostnem vidiku se pogovarjali premalo, predvsem zaradi
               tega, ker se ni naredilo tak,o kot je Vlada rekla, da bomo seveda ločili begunce od
               migrantov, torej tiste, ki res potrebujejo pomoč od tistih, ki ki ne bežijo iz vojnih
               območij in ogroženih območij, in tega se ni naredilo. Varnostno-obveščevalne službe
               pa same opozarjajo, da določen procent posameznikov, ki so seveda v teh skupinah
               migrantov in beguncev, nima poštenih namenov, in to predstavlja veliko varnostno
               grožnjo ne samo v naši državi, ampak celotni Evropski uniji. Moram tudi povedati, da
               sem razočaran nad današnjim dogajanjem na seji Odbora za obrambo, ko sem nekako
               videl, da koalicija res ni enotna in da se lovi. Tudi sam sem prepričan, tako kot je
               že dr. Gorenak povedal, če bi nekdo prišel in udaril po mizi, "tako in tako moramo to
               narediti", bi zdaj verjetno ta zakon bil že nekaj ur nazaj sprejet v Državnem zboru
               pa bi seveda lahko šli domov tisti, ki jim je muka sedeti ob teh urah v Državnem
               zboru.</p>
               <p>Pri tem pa bi tudi rad ob koncu, ko zaključujem z razpravo, opozoril, da se premalo
               tudi sprašujemo, kaj se bo zgodilo, če mejo zapreta Avstrija in pa Nemčija; ali bomo
               zdržali ta ne bom rekel pritisk, ampak to breme, to veliko potrebno količino dela,
               vzdrževanja, oskrbe? Jaz sem prepričan, da tega nismo sposobni. Amandma, ki smo ga
               vložili, seveda govori predvsem o pristojnostih in pooblastilih, ki jih bomo dali
               pripadnikom Slovenske vojske. Zdaj mi ne moremo poslati vojakov se tja izpostavljati,
               pa ne bodo imeli niti enega orodja ali pa možnosti, da kaj naredijo. To se mi zdi do
               vojakov neprimerno, tako da bi vseeno z vidika tako formalnopravne podlage kot tudi
               prakse predlagal, da ta amandma sprejmemo. Sami ste videli, tudi na Šentilju je
               prišlo do preboja ograj, fizičnega nasilja, in žal se to vse povsod vse bolj dogaja.
               Dejstvo je, da Vlada in pa pristojna ministrstva so padla na izpitu, ampak še vedno
               sem prepričan, da moramo na tem področju stopiti skupaj, podpreti ta zakon in v
               prihodnje se bolj ažurno odzivati na to, kar se dogaja, ne pa, da tiščimo glavo v
               pesek pa upamo, da se ne bo nič zgodilo.</p>
               <p>Prej sem prikazal kronološko dogajanje v obdobju zadnjega leta vse do danes, ko so
               naši predstavniki Vlade in pa tudi predstavniki poslancev koalicije govorili, da je
               vse v redu. Lahko bi bil kritičen, ampak za konec bom samo rekel to, da edino kar
               lahko naredim je, da vas povabim v Zavrč, Cirkulane ali pa Markovce, da pridete
               pomagat lokalnemu prebivalstvu ali pa prostovoljcem čistiti. Hvala lepa.</p>
            </sp>
            <sp xml:id="SDZ7-Izredna-22-2015-10-20.sp79">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima mag. Branko Grims. Izvolite.</p>
            </sp>
            <sp xml:id="SDZ7-Izredna-22-2015-10-20.sp80">

               <speaker>MAG. BRANKO GRIMS (PS SDS):</speaker>

               <p>Še enkrat hvala za besedo.</p>
               <p>Jaz sem upal, da je vendarle ta razprava prvi korak k temu, da se začnemo o teh
               zadevah resno pogovarjati, ampak prejle je gospod Matić iz SMC poskrbel za nekaj
               takih besed, da res zahtevajo odgovor, tudi zaradi javnosti, ki nas danes spremlja.
               Najprej, zakaj se sprejema sploh ta zakon? Trdim isto kot moj kolega iz komisije, ki
               jo vodim, za nadzor varnostnih in obveščevalnih služb, ki je rekel, citiral je bivšo
               ministrico gospo Jelušičevo, da seveda sprememba zakona sploh ne bi bila potrebna. To
               ima prav. Pravno gledano je to točno tako. Če bi seveda Vlada sprejela vse potrebno
               in prevzela za to tudi odgovornost. Ampak seveda, Vlada je potem lepo prišla danes
               sem in ta parlament je v tem trenutku, bom malo slikovit, prevzel funkcijo lavorja, v
               katerem si je Vlada prišla pilatovsko umit svoje roke, ker pravočasno ni pripravila
               stvari niti slučajno tako, kot bi bilo treba. Samo to je vsa vloga tega, kar mi danes
               sprejemamo.</p>
               <p>Zakaj je pravzaprav problem? Problem je zaradi tega, ker se je od začetka strahovito
               podcenjevalo varnostni izziv, s katerim se soočamo. Na to smo opozarjali v komisiji,
               smo opozarjali na tiskovni, govoril sem o tem, vse točno, kar se danes dogaja, sem
               napovedal do zadnje črtice, in ne govoriti, da nekdo ni vedel. O tem je govoril ta
               parlament pred enim mesecem. Vse je bilo povedano. Povedano je bilo pa tudi nekaj
               drugega, ko je prej spet prej imenovani kolega iz SMC uporabil izraz "ubogi begunci".
               A dajte no, ali to slučajno veste, kaj se v Nemčiji dogaja? Migranti – izkazalo se
               je, da je vmes beguncev mogoče 10 % ali pa manj, – izzivajo nasilje; od 450
               prostovoljcev, ki so na Bavarskem v svojem prostem času in na svoje stroške delali
               prostovoljno z njimi, jih je več kot 300 doživelo hud fizični napad in potem so
               enostavno prenehali delati. Zanimiv podatek, kaj ne? Ljudje so jim pomagali, zastonj,
               za pomoč, 300 jih je doživelo hujši fizični napad, če ne veste tega. No, podobno
               usodo so danes doživeli naši policisti in tisti, ki so jim doli pomagali, že na
               mejnem prehodu. Doli je bilo veliko huje, kot se govori. Prej je dr. Gorenak prebral,
               kako je to v praksi: letijo razbite steklenice, kamenje, mlati se z jeklenimi
               palicami in podobno. To je nekaj, kar si navaden državljan, pa mislim, da tudi večina
               med vami sploh ne zna predstavljati, ker ne ve, s čim ima opravka. To so ljudje, ki
               so zrasli v popolnoma drugih razmerah, v popolnoma drugem okolju. In ne si
               predstavljati, da so to neki reveži, ker niso. Po uradnih podatkih … Jaz sem zadnjič
               namerno vprašal direktorja Sove na odprtem delu seje, če je kdo sedel na ušesih, kako
               je s financami migrantov. In kaj se je izkazalo? To imate tudi objavljeno na
               internetu, da ne bo kdo rekel, da je to tajen podatek. Povprečen migrant dobi 5 tisoč
               evrov žepnine, da starta v Evropo, plačajo mu 10 tisoč evrov za pot, ker toliko
               približno je potnih stroškov, ko pride na cilj, ga pa čaka še 5 do 15 tisoč evrov,
               ali na njegovem računu ali pa katerega od radikalnih društev sunitskih muslimanov.
               Toliko o tem, koliko so reveži. In seveda ni čudno, da se potem z iPhoni slikajo pa
               nosijo obleke, ki si jih niti mi ne moremo tukaj v tem parlamentu, verjetno vsaj
               večina ne, privoščiti. To je pa realno stanje. Pa nekateri, mimogrede, so bili ujeti,
               ki so pri sebi nosili, verjamete ali pa ne, več kot 300 tisoč evrov gotovine; zdaj mi
               pa pokažite enega v Sloveniji, ki kar takole lahko malo nese s seboj 300 tisoč evrov
               gotovine. Pa ni bil to en sam primer, kar nekaj jih je bilo. In tukaj je problem, ker
               noben zakon za te ljudi več ne velja. Mi se jih moramo držati, druge države, drugi
               državljani Evropske unije se jih morajo držati, zdaj se je pa v Evropi zgodilo nekaj,
               ne vem, ali se je vsem malo "skegljalo" in iznenada noben zakon ne velja. O schengenu
               govorite že cel večer; schengen je mrtev! Schengen že eno leto ne velja. Tisti
               trenutek, ko sta Grčija in Italija prenehali izvajati schengen, je schengen mrtev za
               celo območje. In, če hočete, mi kršimo vehementno schengen, v temu trenutku – kaj pa
               je to bilo drugega, kar se je dogajalo v teh urah zdaj v Sloveniji? In Hrvatje in
               seveda vsi ostali, ampak oni niso še formalno člani schengenskega območja, mi pa smo.
               Nerodna reč, kajne?</p>
               <p>In problem, s katerim se soočamo je večplasten. Če bi brali, kaj se potem ugotavlja
               še v Nemčiji, je to, da tisti ki so morda mislili, da bo to mogoče integrirati,
               zaposliti – samo 10 %, to je uradna ocena njihovega ministra za delo, je sploh
               kompatibilnih z njihovim trgom delovne sile, vse ostalo bo seveda na sociali, trajno.</p>
               <p>Še bolj zanimiv podatek je iz zdravstva, če ga ne veste, o tem se pa sploh ne
               govori, da je zelo velik procent okužen z aidsom, da imajo tuberkulozo, da imajo
               potem hepatitis, bil je celo zabeležen primer bolezni, ki je sto let Evropa že ni
               videla, to je iz Avstrije, morda je celo kdo temu sledil, izjemno nalezljiva
               gobavost. In vse to se kar prosto sprehaja čez meje, za vse drugo veljajo omejitve.
               Si predstavljate, kakšno varnostno in zdravstveno tveganje, gospodje, je to? In nekdo
               je za to odgovoren. Zato sem prej rekel in to prej ali slej bo izbruhnilo in bruha že
               v tujini. Zakaj pa mislite, da je politika Nemčije se obrnila na glavo v samo nekaj
               tednih? Zaradi tega, ker so pod pritiskom svoje javnosti in stroke. Ker stroka
               opozarja tisto, kar sem v minulih mesecih zaman govoril tukaj, pa na sejah, pa imeli
               smo sejo Državnega zbora, kjer očitno nihče ničesar ni zares vzel ali pa so vsi
               mislili, saj to bo šlo kar mimo nas. Ja, pa ne gre, ker so razmere takšne, ker tukaj
               res imamo strateško pozicijo na prostoru, na katerem se nahajamo, ampak v temu
               primeru je pa to problem. In slaba tolažba je, da je naša edina primerjalna prednost,
               da imamo tako zanič vlade, v zadnjem obdobju vse levičarske, da vsi begunci hočejo
               ven. Potem pa vprašajo enega, "pa Slovenija je tako lepa, boste tukaj ostali?", pa
               reče, "bežite, Marx, Lenin, adijo, pojdite k hudiču", približno takšna je bila
               reakcija. Da mora en begunec priti, da Slovencem malo razsvetli pamet, da naj začnejo
               razmišljati, koliko je ura. To je pa realno stanje. Če pa vi zaostrujete, pa ne
               računajte, da ne bo kdo kaj nazaj povedal.</p>
               <p>Tisto kar je pa ključno; jaz nisem zastonj omenil teh zgodb kako je z varnostjo in
               kako je tudi z zdravstvenim tveganjem, kajti na nekoga se pa to izrecno nanaša, gospe
               in gospodje. To se nanaša na tiste fante, ki zdaj že branijo s svojimi življenji tole
               državo, to so v temu trenutku policisti in vojska in ostali v tistem delu, ko jim
               pomagajo. Zdaj boste poslali tja vojsko. In, če jo pošljete, vas lepo prosim, v
               njihovem imenu, dajte jim dovoliti vsaj, da jim daste ta pooblastila, kot jim mi
               predlagamo, da se bodo vsaj lahko učinkovito branili in da bodo učinkovito lahko
               branili vas, ker oni bodo neposredno izpostavljeni vsemu temu, o čemer jaz govorim.
               In oni ne gredo dol zato, ker bi jih to veselilo, ne gredo dol zato, da bi denar
               kasirali ampak gredo zato, da bi branili varnost vseh vas tukaj in vseh državljank in
               državljanov Republike Slovenije, posredno pa, če želite, cele Evrope. Ker smo pač
               schengenska država.</p>
               <p>In zato jim dajte ta pooblastila, kot mi predlagamo. Gre za varnost vas, varnost
               njih in varnost vseh državljanov in državljank Republike Slovenije in zato je treba
               ravnati razumno in odločno in seveda tudi pravno korektno.</p>
            </sp>
            <sp xml:id="SDZ7-Izredna-22-2015-10-20.sp81">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima mag. Lilijana Kozlovič, izvolite.</p>
            </sp>
            <sp xml:id="SDZ7-Izredna-22-2015-10-20.sp82">

               <speaker>MAG. LILIJANA KOZLOVIČ (PS SMC):</speaker>

               <p>Hvala predsedujoča, za besedo, lep pozdrav predstavnikom Vlade, kolegi in
               kolegice!</p>
               <p>Nikakor ne moremo reči, da je situacija takšna, da ni popolnoma nič narobe, tako kot
               pravite, da vseskozi govorimo, da tiščimo glavo v pesek, da sedimo v foteljih in da
               nas prav nič ne skrbi. Pa ni tako, izjemno nas skrbi, ampak do zdaj je naša vlada z
               ukrepi, ki jih je sprejemala, zagotovila, da situacijo obvladujemo. Že pri tem, ko
               smo sprejemali oziroma ko je bil sprejet kontingentni načrt, preprosto se ga ni
               hotelo razumeti, da gre za faze, da gre za stopnjevanje, tako kot se situacije
               stopnjujejo, da se tako stopnjujejo tudi ukrepi. Ampak še vedno je bistveno, da
               govorimo tudi o humanitarnosti. Ne smemo na to pozabiti. Seveda pa istočasno govorimo
               tudi o varnosti in tega ne podcenjujemo, z nobenega vidika, naj bo tako v smislu
               varnosti življenja, premoženja, kot tudi zdravstvene ali katerekoli druge varnosti,
               pa naj gre tako za same migrante kot za naše policiste ali pa naše ljudi.</p>
               <p>In tisto, kar se mi zdi pomembno, pa morda samo drugače naslavljamo ali pa izražamo;
               ne gre za izredne razmere v smislu, da je pred nami, tako kot je bilo zdaj rečeno,
               kakšni so ti ljudje, pa … Ne gre za takšno situacijo, lahko jo razumemo kot neko
               naravno nesrečo, kot nek cunami, ki se je zgodil in je res vprašanje, ali ga lahko v
               celoti vedno obvladuješ. Ampak vsekakor Vlada dela na tem in postopno sprejema te
               ukrepe, in en od teh postopnih ukrepov je bil tudi to, da je aktivirala vojsko. To,
               kar je rekla dr. Jelušičeva, drži, podlaga v zakonu je, da se uporabi vojsko, in
               vojska je že na terenu in pomaga v okviru zakonskih pristojnosti, ki jih ima skupaj s
               policijo. Gre za samo varovanje ob meji in tudi za izravnalne ukrepe, ki jih
               policija, tudi s pomočjo vojske in seveda pod strogim načrtom, ki je izdelan in je že
               obstajal, izvaja, in je tista pomoč, ker se zavedamo, da so policisti, da so tudi
               njihove zmogljivosti omejene. In ne zamujamo z ukrepi. Ta ukrep, ki ga danes
               sprejemamo, ni nobene potrebe, da bi že danes veljal ali jutri, ni nobene potrebe, da
               bi uporabili fizično silo, ni te potrebe in ni treba ustvarjati občutka izrednih
               razmer.</p>
               <p>Ravno tako vseskozi očitek, da ne vemo, kako bomo naprej. Ampak predsednik Vlade je
               prej povedal, da imamo zagotovilo Evropske unije oziroma pristojnih institucij, da
               bomo imeli tako kadrovsko kot tudi finančno pomoč. Seveda je bilo rečeno, da bo jutri
               to konkretno specificirano. Pomeni, da razmišljamo naprej, da imamo vizijo, kaj
               pravzaprav v takšnem primeru storiti.</p>
               <p>Kar se tiče amandmaja, ki ga predlagate v SDS; razumem, da želite, da se bolj
               podrobno določi oziroma vi menite, da bolj jasno. Prej je državni sekretar povedal,
               da gre za določena pooblastila, ki naj bi jih imela vojska in bi jih tudi sama
               izvajala, seveda pa, kot je rekla ministrica, samo po strogem načrtu, ki ga bo
               pripravila policija. Gre za dodatno pomoč, kajti že zdaj vojska pomaga, to pa, kar bi
               jim dali, gre pa za dodatno pomoč.</p>
               <p>Meni je pa seveda vprašljivo – alineja, ki govori o uporabi prisilnih sredstev –,
               namreč, policisti, ki uporabljajo prisilna sredstva, so za to usposobljeni, se
               usposabljajo, in v vojski, pa lahko to ministrica pove, ali so na enak način
               usposobljeni oziroma certificirani, da lahko to silo uporabljajo?</p>
               <p>Tisto pa, kar seveda me veseli, pa je to, da se vsi skupaj, čeprav uporabljamo
               različno retoriko, zavedamo, da so nadaljnji ukrepi potrebni in da bomo skupaj ta
               zakon podprli. Hvala.</p>
            </sp>
            <sp xml:id="SDZ7-Izredna-22-2015-10-20.sp83">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospa Suzana Lep Šimenko.</p>
            </sp>
            <sp xml:id="SDZ7-Izredna-22-2015-10-20.sp84">

               <speaker>SUZANA LEP ŠIMENKO (PS SDS):</speaker>

               <p>Hvala za besedo, predsedujoča. Lepo pozdravljeni vsi tukaj prisotni!</p>
               <p>Zdaj se bom čisto na začetku navezala na besede predsednika Vlade, in sicer, da
               moramo varovati naše ljudi in naše premoženje. Izjemno se strinjam s to izjavo,
               izjemno se strinjam, nisem pa prepričana, če se vsi tisti, ki ste v koaliciji, s tem
               strinjate. Pa sedaj boste spet rekli, da še ena, ki gre v smer kritiziranja vlade, in
               pa to, kar je že rekel vaš poslanski kolega. Ne, ne gre za kritiziranje vlade. Gre
               enostavno za to, da mi ne moremo primerjati situacije te migrantske krize z nekimi
               naravnimi nesrečami, to, kar vi počnete. Naravne nesreče so res nekaj
               nepredvidljivega, jih ne moremo vnaprej predvideti. To, kar se dogaja z migranti, pa
               se zelo dobro ve, že mesece. In tudi danes lahko poveste, kaj se bo zgodilo čez en
               teden, kaj se bo zgodilo čez dva tedna. Saj se ve, kako teče tok in koliko jih kdaj
               kje prečka mejo. Tako da tukaj se resnično sprašujem, ali te pri ukrepanju dovolj
               hitri. Osebno ocenjujem, da niste.</p>
               <p>Sedaj pač ne želim, da bi bilo tako; sedaj se nekako približuje zima, pa vedno naše
               službe, ki plužijo, prvi sneg preseneti ne glede na to, da ga vremenoslovci že
               napovedujejo par dni vnaprej, ampak približno tako to izgleda. Ne govorim o tem, da
               bi morali … Kdaj smo imeli sejo, 23. septembra, ko smo tukaj na izredni seji
               Državnega zbora morali vojsko poslati na mejo. Se pa je vedelo, da je bil takrat prvi
               val migrantov, in da se približuje drugi val. Ni se točno vedelo, kdaj, kako se bo
               tok preusmeril in kaj bi lahko v tem času naredili. Lahko bi bila zakonodaja o tem,
               ki danes tukaj sredi noči razpravljamo, že sprejeta. Mogoče malo bolj konkretna
               zakonodaja, ker se ne bi še danes oziroma včeraj spraševali, ali je ustrezna ali ne,
               in ne bi samo seja matičnega delovnega telesa že toliko časa trajala. To pa bi
               dejansko lahko naredili, ampak niste. Zaradi tega ocenjujem, da niste dovolj hitri.</p>
               <p>Odkrito moram povedati, da ne vem, kakšno je trenutno stanje v Sloveniji. Ne vem,
               koliko se v tem trenutku v Sloveniji nahaja migrantov, še manj pa vem, koliko se
               nahaja beguncev. Pa bi me zanimal ta podatek. Slišimo, koliko jih približno kdaj
               pride. Mediji govorijo, ne vem, o ilegalnih prehodih meje. To pomeni takrat, ko
               prečkajo zeleno mejo. Ko pa gredo "kao" čez mejo pa je očitno, ne vem, legalen
               prehod. Ne ni legalen prehod. In ne vem številke, koliko se jih dejansko na ozemlju
               Republike ta trenutek nahaja. Pa bi prosila predstavnike Vlade, če lahko, ne vem, na
               to vprašanje odgovorijo, ker verjamem … <stage>/ oglašanje iz klopi/</stage> 8 tisoč. Ste
               prepričani, da to drži? Ne dolgo nazaj … <stage>/ oglašanje iz dvorane/</stage> Potem pač pojasnite
               izrecno medijem, ker namreč, kolikor se navaja po medijih, je na ozemlje Republike
               Slovenije vstopilo okoli 20 tisoč, izstopilo v Avstrijo pa okoli 5 tisoč. To je
               pomenilo tukaj cirka 15 tisoč. Tako da bi resnično prosila za konkretne številke.</p>
               <p>Omenjalo se je azilno pravo za begunce, ampak še enkrat moramo ločiti migrante in
               begunce. Begunci so tisti, katerih življenje je v njihovi državi, od koder prihajajo,
               ogroženo. Vsi ostali so migranti in večina ekonomskih migrantov. Zanima me tudi,
               kakšno je razmerje. Koliko imamo dejansko beguncev, koliko imamo migrantov.</p>
               <p>Humanitarnost, ja, absolutno. Poglejte, Slovenci verjamem, da veljamo po tem, da smo
               humanitarni. Da resnično vedno pomagamo drugim. Ampak spet se je tu treba vprašati,
               kdo si pa tukaj zasluži pomoč, begunci ali migranti? In treba se je tudi vprašati,
               koliko slovenskih državljanov potrebuje pomoč in to humanitarnost? Ko se jih mogoče
               marsikdaj nepravično deložira, pa se jim jemlje absolutno katastrofalne stvari, ki
               jih mogoče kdo od teh ob cesti odmetava.</p>
               <p>Prihajam iz območja Haloz, ponovila se je zgodba; ob treh zjutraj Hrvatje pripeljejo
               v bližino zelene meje ne vem koliko avtobusov migrantov. Nelegalno seveda gredo čez
               mejo in gredo peš v smeri proti Ptuju. Danes okoli 22. ure se zgodi isto. Gredo čez
               občino Cirkulane in potem verjetno, ne vem, prej so bili mimo <stage>/ nerazumljivo/</stage>, zdaj
               so že, ne vem, mogoče blizu Markovcev. Ista zgodba, ponovno nenapovedan prevoz do
               bližine naše meje. Pa me zanima, ali še vedno ta komunikacija ne poteka? Ampak že
               sredi dneva se je vedelo, da se velika skupina nahaja nekje v bližini Varaždina, in
               ljudje so se že o tem pogovarjali, da jih verjetno isto čaka tudi danes. Tako da ne
               vem, resnično se vprašam, če ste tako pripravljeni, kot tukaj govorite, da ste.
               Trenutno nismo v situaciji, ko bi lahko, ne vem, nekaj preučevali, pa si jemali čas.
               Tega ni. Danes je treba ukrepati in treba je zelo odločno nastopiti in to, kar meni
               manjka, je dejansko malo več odločnosti v tej vladi. Pa ne želim biti kritična, ampak
               vse od predsednika Vlade pa tudi nenazadnje do ministrice. Ministrica za notranje
               zadeve, včeraj mediji poročajo, kako je ona odločno nekaj povedala. Ko poslušaš njeno
               izjavo, ja ne vem, jaz v tej izjavi pa res nisem videla nič odločnega. Ampak na tem
               mestu je pa morda treba biti malo bolj odločen. In resnično ne vem, se sprašujem,
               kako je z varovanjem schengenske meje. In pa dajte se vseeno malo vprašati, kako se
               pa ljudje počutijo, ki dejansko ob tej naši južni meji živijo? Marsikdo od vas je
               daleč stran od tega. Ampak vsaj poskusite si malo predstavljati, kako se počutijo.
               Nekateri se bojijo, drugi ne, enim je neprijetno, ampak kakorkoli, v prvi vrsti mora
               biti varnost naših državljanov. In to vsi od vas tukaj tudi pričakujemo. Zakaj pa smo
               dali ta amandma? Enostavno zaradi tega, ker menimo in tudi nenazadnje, kot je moj
               kolega povedal, si policija sama želi, da ima vojska podobna pooblastila, zato da
               bodo lahko primerno nastali situaciji tudi ravnali. Zato računam, ne glede na vaše
               napovedi, da boste ta amandma tudi podprli. Hvala.</p>
            </sp>
            <sp xml:id="SDZ7-Izredna-22-2015-10-20.sp85">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa. Besedo ima gospod Luka Mesec. Izvolite.</p>
            </sp>
            <sp xml:id="SDZ7-Izredna-22-2015-10-20.sp86">

               <speaker>LUKA MESEC (PS ZL):</speaker>

               <p>Hvala za besedo.</p>
               <p>Mislim, da se zadnjič danes oglašam. Kako se ravna v takih primerih? Že prej sem
               povedal, da se vedno ravna v primerih pač izjemnih situacij tako, da se sprejme nek
               interventni zakon. Ko smo imeli žled, smo sprejeli interventni zakon o žledu, ko smo
               imeli poplave interventni zakon o poplavah, ko smo imeli nazadnje begunsko krizo leta
               1997, smo sprejeli interventni zakon o nudenju zaščite, nekaj takega. Kaj je bila
               vsebina teh interventnih zakonov? Vsebina teh interventnih zakonov je bila točno to,
               kar bi morali mi kot zakonodajno telo nasloviti, se pravi, pač pogledati na celotno
               situacijo, oceniti, kje so luknje in pač zakonsko tiste stvari, ki niso v redu
               oziroma zaradi katerih stvari ne špilajo tako, kot bi morale, pač pokriti. Ampak
               Vlada tega ni naredila, kljub temu, da je imela dosti časa, je pa zdaj, ko so ji
               očitno malo stvari ušle iz rok, sprejela oziroma nam prinesla na mizo nek dodaten
               člen krovnega Zakona o obrambi, ki je neverjetno luknjičast. Priznam, da sem videl že
               precej slabih zakonov v tem mandatu, ampak ta danes je pa verjetno najbolj nedorečen
               od vseh do zdaj. Vidi se, da je bil pripravljen v eni noči, povsem nedomišljeno, in
               da odgovorni zanj nimajo odgovora na nobeno relevantno vprašanje. Se pravi, ne znajo
               ne definirati pojmov, ki jih uporabljajo – kaj je širše varovanje meje, kaj so
               varnostne razmere –, ne znajo povedati, katera prisilna sredstva in katera
               pooblastila naj bi zdaj pač vojska po novem imela, ne kako se bo izvajal nadzor, ne
               kdo bo cel proces vodil, ne kako je lahko prišlo do tega, da v bistvu imamo očitno v
               uporabi že nek pravilnik, ki se sklicuje na ta zakon, še preden je bil zakon sprejet.</p>
               <p>Če povem kar poročilo iz medijev; mediji poročajo, in tega pač ne morete zanikati,
               da se je že včeraj v policijske aktivnosti vključila tudi Slovenska vojska, ki je
               bila prej vključena samo v logistiko, ampak vojaki nimajo policijskih pooblastil in
               le pomagajo policistom pri izvajanju njihovih nalog. Zdaj pa vprašanje: ali se je to
               zgodilo, se pravi, da smo prišli z logistike na vključevanje v policijske dejavnosti
               na podlagi obstoječega zakona? Se pravi, ali drži teorija Ljubice Jelušič, da ta
               zakon, ki ga imamo danes pred sabo, sploh ni potreben, ali je to v bistvu že
               prejudiciranje, da bo današnji zakon sprejet in ste pravilnik začeli uporabljati en
               dan prej? To je prvo vprašanje. Če velja prva teorija, teorija Ljubice Jelušič, da ta
               zakon sploh ni potreben, potem verjetno tole … Jaz se danes v bistvu že 16. uro s tem
               ukvarjam in sem poskusil vseskozi slediti, kaj se dogaja okrog mene. Vedno bolj se
               nagibam k temu, da drži teorija Ljubice Jelušič, in če ta teorija drži, potem tole
               danes ni nič drugega kot to, da je Vlada na neki točki pač sprevidela, da bo morala
               nek vtis narediti, se pravi, izpasti na nek način državotvorna zdaj v celotni
               situaciji, in zato ni pripravila interventnega zakona ali pa kaj podobnega ali pa
               kakšne pač operativne ukrepe, ki bi zboljšali delo na terenu, ampak je uprizorila
               celodnevni šov, ker se je v bistvu začel z sejo Vlade, ki se je končala ob
               spektakularni pol peti uri zjutraj, nadaljuje se pa danes s 16-urno razpravo v
               Državnem zboru, kjer naj bi bil rezultat vsega, da smo dosegli konsenz, da smo
               stopili skupaj, da smo vsi skupaj izpadli državotvorno. Ampak na žalost, kolegice in
               kolegi v Združeni levici se pod tako slabo pripravljen zakon, ki ne vemo, kakšne
               posledice bo imel, ne kratkoročno ne dolgoročno, ne kaj to pomeni glede delitve
               pristojnosti med policijo in vojsko, enostavno ne moremo podpisati. In tudi če je bil
               to namen kogarkoli že v Vladi ali pa v koaliciji, ne vem koga naj gledam, potem pač
               moramo ugotoviti, da vam je očitno šov ukradla desna opozicija in da si je speljala
               vodo na svoj mlin. Tako da če moja teorija drži, potem upam, da se iz tega kaj
               naučite, veste pa to najbolj sami. Je pa zakon tudi neposredno nevaren, ker je
               ustavno sporen. Glejte, nismo še dobili odgovora niti glede uveljavitve tega zakona.
               91. člen Ustave namreč je jasen: predsednik republike lahko zakon razglasi 8. dan po
               sprejemu. Državni svet ima v tem času pravico do veta, državljanke in državljani pa
               do referenduma. Če jaz prav razumem predsednika Vlade, naj bi ta zakon stopil v
               veljavo jutri in že jutri naj bi – prosim, danes, ja se opravičujem ,smo že čez
               polnoč – policijska pooblastila pripadla tudi vojski. Zdaj pa me tukaj zanima, na
               kakšen način boste v bistvu potencialno protiustaven zakon sprejeli na potencialno
               protiustaven način in ga uveljavili mimo ustave oziroma mimo ustavno predvidenega
               roka? In tukaj opozarjam, da je, če se to izkaže, pa če bo kdo tukaj sprožil ustavni
               postopek, lahko tudi razlog za konec koncev impeachment predsednika. Tako da mogoče
               se je komu včeraj ponoči to zdela genialna piarovska poteza, da bi tak zakon
               sprejeli, ampak izkazalo se je, da ste: prvič, pripravili izredno luknjičast,
               nedorečen zakon, za katerega pač na ključna vprašanje nimate odgovorov, drugič, da je
               piar spodletel, ker vam ga je nekdo ukradel, in tretjič, da si lahko s sprejemom tega
               zakona sami streljate v koleno. To bi bila moja zadnja intervencija za danes, pa
               upam, da razmislite.</p>
            </sp>
            <sp xml:id="SDZ7-Izredna-22-2015-10-20.sp87">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima, gospod Danilo Anton Ranc.</p>
            </sp>
            <sp xml:id="SDZ7-Izredna-22-2015-10-20.sp88">

               <speaker>DANILO ANTON RANC (PS SMC):</speaker>

               <p>Spoštovana predsedujoča, spoštovane kolegice in kolegi!</p>
               <p>Seveda si nisem predstavljal, da bom ob taki uri v parlamentu kdaj razpravljal, pa
               vendar, izvoljen sem, tukaj zastopam svoje volivce, bom skušal v par besedah izraziti
               nekaj mojih stališč, seveda v dobro države pa vseh nas, pa mogoče tudi dodati kakšno
               misel ali pa način razmišljanja, ki bi naše razprave skrajšal, da bi bili mogoče kdaj
               bolj učinkoviti.</p>
               <p>Seveda bi pa se dotaknil najprej malo zgodovine. Že zadnjič sem na seji razpravljal,
               da v bistvu gre za neke globalne spremembe. V zgodovini poznamo preseljevanje
               narodov, navsezadnje tudi smo se mi izza Karpatov preselili sem in sedaj tukaj
               živimo, in v bistvu moramo imeti na nek način tudi nek zgodovinski spomin in ga
               povezati s temi dogodki. Spomnimo se tudi vojn, ki so se bile tukaj pri nas; koliko
               je bilo beguncev, žrtev tudi takrat. Družine so se preseljevale in prišle so seveda
               tudi v neko okolje, kjer so jih tudi prijazno sprejeli ali jim vsaj začasno nudili
               pomoč ali pa vsaj omogočili, da so se preselili v neko drugo okolje. Spomnimo se tudi
               razpada naše bivše države. Takrat je bilo tukaj okrog milijon beguncev in tudi takrat
               smo izkazali neko solidarnost na nek način, tudi en način obnašanja, ki si ga
               predstavljam, da je spodoben za neko evropsko državo, kakor je tudi Slovenija.
               Poudarjam sedaj, da gre za mednarodno razsežnost krize in pa vojne, ki je nastala v
               deželah, ki so bogate z nekim naravnim virom, nafto, in kjer so interesi kapitala
               povzročili krize, vojne; države so razpadle in sedaj seveda vlada tam anarhija in
               seveda ljudje bežijo v okolje, kjer je neka blaginja in si seveda želijo živeti v
               boljšem okolju. Tudi sam sem imel priložnost na skupini prijateljstva s poslanci
               Nemčije razpravljati o tej temi in tudi vodja skupine prijateljstva je sama izrazila
               mnenje v zvezi s tem, da so naklonjeni politiki Merklove, ki na nek način še vedno
               zagovarja, da moramo biti v Evropi na nek način solidarni in omogočiti tem ljudem, da
               se preselijo v neko boljše okolje. Tudi sama predsednica skupine je svoj osebni zgled
               pokazala in je sprejela družino iz Bosne takrat, ki si je potem nekako zagotovila tam
               neko normalno življenje. Seveda bi tudi sam rekel, da se moramo zavedati stiske teh
               ljudi in sem tudi proti postavljanju nekih ograj, barier. Navsezadnje živimo na tej
               naši zemlji in smo na nek način vsi skupaj ljudje. In poudarjam, da gre za krizo
               mednarodnih razsežnosti. Že zadnjič sem v razpravi tudi poudaril, da je treba mogoče
               več aktivnosti in pobud dati prek organizacije Združenih narodov, Evropske unije,
               Sveta Evropske unije in na tak način po neki politični poti vzpostaviti mir, neke
               mednarodne sile na teh področjih. In mogoče tudi ponovno vztrajati in dati pobudo za
               sklic izredne seje Združenih narodov ali pa Varnostnega sveta, ki bi to tematiko
               obravnaval.</p>
               <p>Seveda bi se pa dotaknil tudi aktualne tematike, kako je Vlada pristopila k reševanju
               teh problemov. Mislim, da je prav, da smo odreagirali tako, kot smo, in tudi na nek
               način odgovorno sprejemamo zakon, ki bo omogočil, da se tudi vojaki vključijo v to
               naše poslanstvo in zagotovijo na nek način varnost in miren prihod beguncev preko
               naše države v druge države. Tako da mogoče res bi pozval tukaj k neki strpnosti in da
               tukaj mogoče medsebojno si ne spuščamo puščic levo in desno in se združimo nekje v
               tem in podpremo ta zakon, ki bo omogočil, da bodo ti begunci nekako normalno
               prestopili preko naše države, kamor jim je bilo tudi zagotovljeno, da se bodo lahko
               preselili. Hvala lepa.</p>
            </sp>
            <sp xml:id="SDZ7-Izredna-22-2015-10-20.sp89">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospod Marjan Dolinšek. Izvolite.</p>
            </sp>
            <sp xml:id="SDZ7-Izredna-22-2015-10-20.sp90">

               <speaker>MARJAN DOLINŠEK (PS SMC):</speaker>

               <p>Hvala.</p>
               <p>Dejstva, katerim smo priča pri migrantski problematiki danes tukaj; mislim, da nam
               je vsem jasno, na kateri točki smo. Za nazaj nam, žal, ne bo nič pomagalo, če bomo
               dajali ocene, kaj je bilo, koliko je bilo prepozno in tako naprej. Jaz mislim, da
               moramo na nekih dejstvih, ki so danes povsem nam znana … Pa naj jih nekaj naštejem,
               in sicer: V Slovenijo prihaja vsak dan vse več migrantov, Hrvaška ne sodeluje in v
               nobenih primerih ne moremo več na Hrvaško računati, se dogovarjati in sodelovati.
               Zavarovati je treba naše meje konkretneje, zagotavljati je treba red, mir, tako ob
               meji kot tudi v notranjosti, kjer so nastanjeni migranti. Nadzor nad dotokom
               migrantov se mora izvajati v popolnosti. In vse te ugotovitve nam nalagajo, da
               sprejmemo določene ukrepe, in zato je tudi predlog, ki ga imamo pred sabo, nujen.
               Vojski moramo dati potrebna pooblastila za izvajanje nalog za zavarovanje naših meja,
               skupaj s slovensko policijo.</p>
               <p>Danes je bilo že velikokrat slišati, pa naj tudi jaz izrazim to mnenje: vesel sem,
               da nismo na nasprotnih bregovih, kar se tiče pozicij, koalicije. Razhajamo se v
               detajlih, v določenih načinih, ampak osnovno je, da ta predlog zakona danes
               sprejmemo, da skupaj – pokazalo se je do zdaj tudi v razpravi in prej tudi že na
               odboru – delujemo državotvorno in v duhu nemotenega delovanja naše države. Da
               obravnavamo predlog zakona po nujnem postopku; prej je bilo določene dileme slišati.
               Mislim, da je povsem jasno, iz neke širše razprave in tako naprej, glede na interes
               varnosti države – zato po nujnem postopku. Gre za sistemski ukrep, s katerim bo
               omogočeno učinkovito obvladovanje izjemnih varnostnih situacij posameznih z
               varovanjem državne meje, s katerimi se sooča naša država. Verjamem in prepričan sem,
               da ima Vlada pripravljene tudi razne druge ukrepe, možne dodatne variante za različne
               situacije, ki se bodo v prihodnosti pojavljale, izdelane operativne načrte in
               opredeljen sistem delovanja v posameznih primerih, skupaj policija in Slovenska
               vojska. Od Evropske unije pa je nujno, da se terja pomoč, ukrepe, saj naša meja
               predstavlja ne samo mejo naše Republike Slovenije, ampak hkrati tudi evropsko mejo,
               schengensko mejo.</p>
               <p>In še en razmislek. Ali se Evropa zaveda razsežnosti tega problema? Bojim se, da še
               vedno ne dovolj resno, zato tudi ni resen namen enotnega reševanja, nadzora in
               ukrepanja na zunanjih schengenskih mejah, konkretno na naši meji, kar se kaže tudi v
               neinteresu oziroma drugačnih interesih določenih članic Evropske unije. In nad tem se
               je resno za zamisliti. Mislim, da smo vsi, tako Slovenija kot tudi Evropa na resni
               preizkušnji in izziv ni enostaven, je pa obvladljiv. In mislim, da ni nobene dileme;
               stvari, tako kot sem že prej rekel, je treba intenzivneje … Določene ukrepe za
               različne dane situacije je treba predvideti vnaprej, da bo to tudi storjeno. Današnja
               dolga razprava, praktično cel dan, je odprla marsikakšno stvar, marsikakšen pomislek,
               razmislek in prepričan sem, da je tudi to en prispevek, da bo jutri predvsem Vlada,
               konkretno obe ministrstvi, tako za notranje zadeve kot za obrambo, marsikakšno stvar
               drugače naredila, tudi tisto, kar je bilo danes slišati, na kar je bilo skozi
               različne razprave slišati določena opozorila. Za nazaj je pa škoda, da delamo ocene,
               jutri je nov dan in mislim, da je prav, da danes ta predlog podpremo in … En delček v
               nizu, ki so nujno potrebni. Hvala.</p>
            </sp>
            <sp xml:id="SDZ7-Izredna-22-2015-10-20.sp91">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Anita Koleša.</p>
            </sp>
            <sp xml:id="SDZ7-Izredna-22-2015-10-20.sp92">

               <speaker>ANITA KOLEŠA (PS SMC):</speaker>

               <p>Spoštovani gospod predsednik, cenjena ministrica in minister in ostali navzoči!</p>
               <p>Tako pozna ura je, da si ne delam utvar, da me ali pa da nas še kdo gleda, zato tudi
               ne bom poskušala biti pretirano slikovita in zganjati nekega šova, ampak povedati
               nekaj tistega, kar smo pravzaprav bolj ali manj že povedali v tem Državnem zboru, pa
               mislim, da je prav, da jih v nekaj besedah povzamem tudi sama.</p>
               <p>Torej, Vlada je ponoči prejšnji dan se odločila za določene spremembe Zakona o
               obrambi in spremenila pooblastila vojski pri izvajanju ukrepov za obvladovanje tako
               imenovane begunske krize.</p>
               <p>Prej je nekdo omenjal pregorevanje policistov; jaz mislim, da je to pravzaprav tudi
               razlog, zakaj se odločamo za pomoč vojske, za povečanje pooblastil – ker so tudi naši
               policisti pregoreli in jih je samo toliko, kolikor jih je. Slišala sem v preteklih
               dneh veliko teh pripomb in seveda so po mojem mnenju ti ukrepi potrebni in veseli me,
               da smo v tem tudi enotni ali pa vsaj zelo blizu enotnosti.</p>
               <p>Res je, da je situacija na terenu pripeljala do neke točke, ko te dosedanje
               aktivnosti niso bile dovolj. Ko pa se sprašujemo o potrebnosti dodatnih ukrepov, pa o
               tem, ali je to zdaj prepozno, ali pa sploh o legitimnosti takšnih zadev, pa se seveda
               čisto legitimno tudi sprašujemo o tem, in to je tudi prav, da se razprava o tem
               opravi in da razmišljamo tudi o teh plateh. Mislim, da smo o teh dilemah, ki smo jih
               slišali s strani Združene levice, morda premalo debatirali. Jaz jih popolnoma razumem
               in sem se tudi sama vmes marsikdaj vprašala, ali ravnamo prav. Ampak v temu trenutku
               je moja odločitev na strani Vladinih odločitev in zato bom sigurno podprla te
               ukrepe.</p>
               <p>Nekako se mi zdi, da so ti ukrepi v smeri ohranjanja normalnega delovanja države in
               tudi nemotenega življenja ljudi, kar pa je zame najpomembnejše. Vendar je v temu
               trenutku treba tudi to povedati, da naša država tudi v temu trenutku deluje normalno
               in da so ti neki nezakoniti prestopi skupine migrantov dejansko navzoči, ampak to ne
               pomeni, da je ogrožena država in da so ogroženi državljani. In če se je prej kolegica
               spraševala, kakšno je stanje v Sloveniji, to pomeni, da vendarle ni nihče povedal, da
               bi bilo stanje v Sloveniji tako zelo dramatično, da bi morali sprejemati tudi zelo
               dramatične ukrepe. Mislim, da so ti popolnoma sorazmerni s tem, kakršno stanje imamo,
               in prav je, da se odločamo tako, kot smo se namenili odločiti.</p>
               <p>Torej, v preteklosti smo se pač soočili z neko obvladljivo množico ljudi, ki je
               zavoljo sodelovanja sosednjih držav in zaradi dobrega dela naše policije in tudi vseh
               dobro delujočih humanitarnih organizacij brez težav prešla mejo naše države in potem
               tudi mejo na sever. Sedaj je pač drugače in ta ukrep gre v nekem postopnem ukrepanju
               države, da bo pač situacija boljša in da jo bo lažje nadzorovati. Nekako se mi zdi,
               da moramo ohraniti to svetlo plat človeškega obraza in imamo sedaj to priložnost, da
               jo pokažemo tako tem migrantom kot seveda tudi svetu in da si pač skupno prizadevamo
               za neke primerne in zaupanja vredne odločitve.</p>
               <p>Begunska kriza je veliko večja od tega, kar zmore dvomilijonska Slovenija. Zato je
               seveda tudi to upravičeno, da pričakujemo odločnost Vlade, predsednika Vlade in vseh
               odgovornih ljudi v naši državi, da delujejo v naše dobro in dobro naše države, tudi v
               mednarodnem prostoru. Zato sem vesela današnjih novic o pomoči, ki se nam obeta in o
               tem, da pravzaprav smo v teh dneh postali ali pa smo še toliko bolj aktivni. Vsekakor
               pa mislim, da moramo zahtevati ne samo pomoč, ampak moramo zahtevati nek enakopraven
               položaj, kajti če veljamo v Bruslju za dobre evropske partnerje, v OZN pa za ugledno
               članico med državami svetovne družine narodov, potem seveda ni nobenih razlogov, da
               ne bi bolj pogumno zahtevali urgentne rešitve tega, ne samo evropskega, ampak tudi
               svetovnega begunskega vprašanja. Hvala lepa.</p>
            </sp>
            <sp xml:id="SDZ7-Izredna-22-2015-10-20.sp93">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Marko Ferluga.</p>
            </sp>
            <sp xml:id="SDZ7-Izredna-22-2015-10-20.sp94">

               <speaker>MARKO FERLUGA (PS SMC):</speaker>

               <p>Dobro jutro vsem. Rano jutro je, seveda mislim, da smo še dokaj sveži za te zadeve.
               Debatiramo veselo in to je dobro. To pomeni, da smo še iskrivi.</p>
               <p>Jaz se bom vrnil na debato o gospe Jelušičevi, ki govori o tem famoznem 37. členu,
               četrtem odstavku, pa bi ga vsaj v enem delu prebral, tako da bomo malo razčistili
               pojme: "Slovenska vojska lahko sodeluje s policijo pri širšem varovanju državne meje
               v notranjosti državnega ozemlja v skladu z načrti in po predhodni odločitvi Vlade.
               Pripadniki Slovenske vojske pri opravljanju teh nalog nimajo policijskih pooblastil."
               In zato prihaja 37.a člen, da se razbremeni policijo, ker vemo, da policija deluje na
               schengenskih mejah, in se prenese vojski dodatna pooblastila. To je ta del. Drugi
               del, ki sem ga hotel še povedati, pa je naslednji: da je vedno bilo veliko dilem ali
               se to vojsko aktivira že prej ali ne, potem imamo vprašanja mirovnikov, da vojske ne
               smemo dati na ulice, da je vojska pripravljena samo za svoje, vojaške zadeve. In
               sedaj, ko gledaš malo naprej, malo nazaj, kako je šel ta fluks vseh teh pretokov teh
               beguncev, je dejansko težko reči, kaj je prav. Mogoče je prav postopnost, mogoče je
               prav, da bi bilo to že prej pripravljeno. Treba je pa samo povedati to, da je ta
               ogromen val beguncev pripeljal in Vlado in vse ostale do tega, da je dejansko z našo
               omejeno kapaciteto, tako policije kot tudi vojske in vseh ostalih resursov, bil edini
               možen potem korak ta, da se aktivira vojsko v pomoči policiji.</p>
               <p>In da zaključim. Ja, normalno, jaz mislim, da vsi tukaj med nami pričakujemo neko
               pomoč Evrope, in to in v denarju in v, bom rekel, policijskih ali pa drugih vojaških
               silah. Toliko. Hvala lepa.</p>
            </sp>
            <sp xml:id="SDZ7-Izredna-22-2015-10-20.sp95">

               <speaker>PREDSEDNIK DR. MILAN BRGLEZ:</speaker>

               <p>Besedo ima, gospod Matjaž Han.</p>
            </sp>
            <sp xml:id="SDZ7-Izredna-22-2015-10-20.sp96">

               <speaker>MATJAŽ HAN (PS SD):</speaker>

               <p>Hvala lepa.</p>
               <p>Ja, se ne bi oglasil, ampak ker je ura, bom rekel, že čez polnoč, tudi moja razprava
               ne bo nič pomagala, ker smo tako ali tako en dan, poslanke in poslanci, podaljšali,
               da bi se lahko država bolj spopadla z težavami. Poslanke in poslanci smo
               samokritični. Res pa je, da bi nam lahko Vlada Republike Slovenije bistveno, bistveno
               bolj pomagala pri tem, da bi hitreje odločitev danes sprejeli in da bi ta zakon bil
               danes že objavljen v Uradnem listu in bi danes ob 1.00 ponoči Vlada že sprejela
               sklep, kjer bi jasno naredila operativni plan pooblastila in bi lahko na nek način
               vojska jutri šla že na teren s polnimi pooblastili oziroma tistimi pooblastili, ki bi
               jih Vlada dala. Tega nismo znali narediti. Jaz sem žalosten, ker sem od pol sedmih v
               teh sobanah Državnega zbora. Ko so zaprte seje, so vsi državotvorni, so vsi
               pripravljeni pomagati, vsi vejo, kako je težko v tej državi; ko se kamere prižgejo,
               je vse v tej državi narobe in je ta vlada najslabša. Vsi mi se znamo danes, bom
               rekel, nasloniti na eno mnenje enega posameznika, drugo mnenje enega posameznika.
               Ampak veste kaj? Ti posamezniki ne bodo nosili odgovornosti, odgovornost bo nosila
               ministrica za obrambo, odgovornost bo nosil predsednik Vlade in seveda posledično ta
               koalicija, če se bo karkoli naredilo. Meni je Renata Brunskole poslala en mail,
               verjetno še vam več, kjer je napisala, da bi bilo dobro, da opozorimo na to, da so v
               tej zgodbi tudi humanitarci, da se borijo prostovoljci v Rdečem križu in da je bil
               danes eden od prostovoljcev tudi na nek način, mislim, da na Šentilju, poškodovan.
               Poškodovan zaradi gneče, zaradi pritiska in tako naprej in je bil odpeljan v bolnico
               na pregled prsnega koša. Veste, zakaj se to naredi? Zato, ker enostavno nimamo dovolj
               policistov, ki se zdaj dnevno borijo, da bi lahko na nek način normalen red delali.
               Mi pa še kar govorimo, "vojska ne sme to, vojska ne sme ono, vojska ne sme drugo".
               Jaz sem izredno žalosten, da danes ni ministrice za notranje zadeve od prve do zadnje
               minute v tej dvorani. Če misli ministrica za notranje zadeve, da ne potrebuje vojske,
               naj jasno pove in bo vojska ostala tam, kjer si jo verjetno večina želi – v kasarnah,
               ni nobenega problema. Samo ne jutri, ko ljudje pričakujejo, klicati na odgovornost
               Ministrstvo za obrambo! Zato govorim, da bi mogla Vlada vendarle majčkeno bolj jasno
               te zadeve speljati. Ob pol sedmih na skupni seji ni bilo nobenega problema, vse
               stranke smo se strinjale, vsi ministri so se strinjali. Pri gospodu Cerarju so se vsi
               predsedniki strinjali, vsi vodje poslanskih skupin so se strinjali, razen Združena
               levica je imela malo premze, ampak je rekla, da ne bo nasprotovala. Potem se je pa
               seveda … Kamere so se prižgale in se je začela zadeva in ministrica za obrambo je
               bila sama. Tukaj zdaj sedi še minister za zunanje zadeve, drugega pa ni. Predsednika
               Vlade pa razumem, da ima še kakšno drugo delo, da mora še kaj drugega narediti in da
               so bili prejšnji večer oziroma do jutra na delu, ampak tudi ministri so bili. V
               glavnem, jaz upam, da bo to, kar bomo sprejeli danes – brez amandmaja, jaz amandmaja
               ne morem podpreti SDS, bom pa podprl ta zakon – upam, da bo ta zakon dovoljšnja
               podlaga, da bo vojska lahko pomagala policiji. Kako, na kakšen način, je pa prav, da
               Vlada, sprejme čim prej jasen operativni načrt z jasnimi pooblastili, kaj vojska sme
               in kaj vojska ne sme. To je treba storiti. Jaz nisem strokovnjak, Vinko, ampak
               najmanj, kar lahko naredim, je, da čim prej to sprejmemo in da gredo vsi na teren.
               Vem, vsi smo spremljali, kaj se je danes v Sloveniji dogajalo. Mislim, da se celo mi,
               ker je iz kamer, iz računalnikov videti, sploh nekateri ne zavedamo, kakšen problem
               je ta moment res v Sloveniji. V Sloveniji je nenormalen problem, ki bi ga morali na
               nek način hitreje reševati. Mi smo pa porabili 20 ur za to, da nismo nič naredili, in
               da smo ruknili sprejemanje še za naslednji dan. Sedaj mora biti jutri v Uradnem
               listu, šele naslednji dan bo ta zakon sprejet, itn. Jaz sem se pa javil, da mi ne bi
               kdo očital, po dvanajsti uri. Ampak ne od jutri pričakovati vojske s polnimi
               pooblastili na terenu. To je treba jasno ljudem povedati. Ne je pričakovati. Jaz bom
               zakon v takšni obliki podprl, pričakujem pa, da kakšno stvar, ki se jo dogovorimo, se
               je tudi držimo. Hvala lepa.</p>
            </sp>
            <sp xml:id="SDZ7-Izredna-22-2015-10-20.sp97">

               <speaker>PREDSEDNIK DR. MILAN BRGLEZ:</speaker>

               <p>Javil se je še gospod Peter Vilfan, zato ima besedo.</p>
            </sp>
            <sp xml:id="SDZ7-Izredna-22-2015-10-20.sp98">

               <speaker>PETER VILFAN (PS DeSUS):</speaker>

               <p>Hvala za besedo.</p>
               <p>Jaz danes tukaj ne bom seveda na dolgo in na široko govoril o tem, kako, kje in
               zakaj je ta kriza nastala, ker ste to, kolegice in kolegi, dobro počeli petnajst,
               šestnajst ur, kot je nekdo rekel. Jaz bom kratek, pa se bom osredotočil predvsem na
               ta amandma, ki je pred nami in o katerem pravzaprav danes razpravljamo.</p>
               <p>Ko gledam ta amandma, imam s stališča tega, da sem sedaj član koalicije in koalicija
               očitno ne podpira tega amandmaja, problem. Ko pa pogledam vsebino, pa problema nimam,
               ker menim, da ta amandma seveda je čisto v redu, je pravzaprav dober in po mojem tudi
               potreben. Jaz si namreč ne znam predstavljati, ne kot državljan, ne kot poslanec, ne
               kot bivši predsednik Odbora za obrambo, da bomo na mejo poslali slovenske vojake in
               vojakinje brez pooblastil, da se v primeru, ko bo prišlo do kriznih situacij, do
               ekscesnih situacij, ne bodo mogli braniti; ker če se ne bodo mogli braniti oni, potem
               ne bodo mogli braniti tudi nas. In teh situacij bo iz ure v uro več, zato ker tudi ti
               begunci in migranti se seveda zelo dobro zavedajo, da čas ni njihov zaveznik. Prihaja
               zima, v Nemčiji in v ostalih državah, kamor so namenjeni, se dogajajo stvari, ki
               zagotovo niso dobre za njih, in seveda si bodo iz ure v uro želeli čim hitreje priti
               čez mejo preko Slovenije in pri tem bodo vedno bolj nervozni in bodo nenazadnje tudi
               agresivni. Tudi jaz sem želel povedati to zgodbo, ki jo je povedal kolega Han, ki mi
               jo je sporočila tudi Renata Brunskole, ampak zdaj ni treba, ker si to seveda storil
               ti.</p>
               <p>Sedaj pa še nekaj okoli usposobljenosti ali pa neusposobljenosti Slovenske vojske.
               Slovenska vojska ima določeno število pripadnikov vojaške policije, ki seveda te
               naloge lahko opravljajo. V Slovenski vojski je tudi kar lepo število pripadnikov, ki
               so bili na mednarodnih misijah. Dejansko so tam opravljali naloge, ki so skorajda
               podobne ali pa skorajda enake tem, ki bi jih opravljali tudi na naši meji, tako da
               jaz tudi v tem ne vidim nekega prevelikega problema.</p>
               <p>Na koncu naj povem, da bom ta amandma podprl, bom podprl seveda tudi to novelo
               zakona, tudi v primeru, če amandma ne bi dobil podpore, ker seveda menim, da je
               potrebna. Želim pa si seveda, da bo Slovenska vojska, ko bo odšla na to nalogo,
               seveda imela dovolj pooblastil na tak ali drugačen način, da bo lahko poskrbela
               najprej za svojo varnost, potem pa tudi za našo. Hvala.</p>
            </sp>
            <sp xml:id="SDZ7-Izredna-22-2015-10-20.sp99">

               <speaker>PREDSEDNIK DR. MILAN BRGLEZ:</speaker>

               <p>Do sedaj sta se mi javila še dva in mislim, da vas je toliko, da bi bilo najbolj
               pametno, da odprem. Prosim, da se prijavite.</p>
               <p>Še sedem v tem krogu.</p>
               <p>Torej, glede na prijave in glede na naključni vrstni red so prijavljeni naslednji:
               gospod Uroš Prikl, Miha Kordiš, gospod Jernej Vrtovec, gospa Violeta Tomić, gospa
               Erika Dekleva, gospod Jože Tanko in gospod Jani Möderndorfer.</p>
               <p>Besedo ima gospod Uroš Prikl.</p>
            </sp>
            <sp xml:id="SDZ7-Izredna-22-2015-10-20.sp100">

               <speaker>UROŠ PRIKL (PS DeSUS):</speaker>

               <p>Hvala lepa za besedo predsednik. Spoštovane kolegice, spoštovani kolegi!</p>
            </sp>
            <sp xml:id="SDZ7-Izredna-22-2015-10-20.sp101">

               <speaker>PREDSEDNIK DR. MILAN BRGLEZ:</speaker>

               <p>Malo tišine.</p>
            </sp>
            <sp xml:id="SDZ7-Izredna-22-2015-10-20.sp102">

               <speaker>UROŠ PRIKL (PS DeSUS):</speaker>

               <p>Jaz bom seveda zakon podprl, dasiravno na prvi pogled sporočilo ni najboljše;
               pošiljamo vojsko iz kasarne. Pa vendar, treba se je zavedati, da ta vojska ima za
               nalogo čisto nekaj drugega, kot pa v klasičnem pomenu, ko se vojskuje in ko se bori v
               vojnah. Ta vojska ima za nalogo, da pomaga vzpostaviti na mejah red in mir, da
               zagotovi varovanje državljanov in državljank Slovenije, da zagotovi zdravje in
               življenja vseh migrantov in da se na nek način vsi ti migracijski tokovi vrnejo v nek
               ustaljen tir. Pa vendar, jaz pri vsem tem pogrešam seveda nekaj drugega. Jaz pogrešam
               to, da Evropa vendarle začne – pa ne samo Evropa, tudi tisti, ki je povzročil, to pa
               so seveda Združene države Amerike, nestabilnost na področju Bližnjega vzhoda,
               konkretno v Siriji –, da vendarle doseže neko skupno politiko in da predvsem
               situacijo na samem žarišču reši, da pogasi ogenj tam, kjer je začel vzplamtevati,
               potem tudi ti ljudje več ne bodo težili k nekemu eksodusu, ampak se bodo vrnili nazaj
               na svoja ognjišča. Jaz si seveda to iskreno želim v interesu stabilne Evrope,
               stabilnega Bližnjega vzhoda in stabilnega sveta. Kot rečeno o samem zakonu, ga bom
               podprl, ker ocenjujem oziroma ste me prepričali skozi vse te razprave, da je nujno
               potreben, da se zagotovi red in mir danes in takoj. Hvala lepa.</p>
            </sp>
            <sp xml:id="SDZ7-Izredna-22-2015-10-20.sp103">

               <speaker>PREDSEDNIK DR. MILAN BRGLEZ:</speaker>

               <p>Besedo ima Miha Kordiš.</p>
            </sp>
            <sp xml:id="SDZ7-Izredna-22-2015-10-20.sp104">

               <speaker>MIHA KORDIŠ (PS ZL):</speaker>

               <p>Hvala za besedo, predsedujoči.</p>
               <p>Poglejte, če bi želeli to področje iskreno urediti, bi to lahko uredili, kot je bilo
               že večkrat s strani Združene levice izpostavljeno, z nekim interventnim zakonom, ne
               pa z nekim celonočnim driblanjem sistemskega zakona, kar Zakon o obrambi vsekakor je.
               In največji problem pri vsem tem pa predstavlja ogrožanje temeljnih svoboščin
               slovenskih državljank in državljanov, ki so danes s spremembami tega zakona na tnalu.</p>
               <p>V razpravi smo danes lahko že slišali, da danes ni trenutek za politikantstvo, s
               čimer se sam vsekakor strinjam. Pri tem pa dodajam, da obramba temeljnih
               državljanskih svoboščin ni politikantstvo, ampak državljanska dolžnost. Dolžnost, ki
               jo v Združeni levici kot socialisti jemljejo zelo resno in nemara bi jo morale tudi
               druge poslanske skupine. Strinjam se tudi s tem, da se razmere na mejah zaostrujejo.
               Kako se pač ne bi, to je stanje stvari na terenu, fakt, tega se ne da zanikati. Bi pa
               rad dodal, da se zaostrovanje na meji ne dogaja zaradi pretoka novih in večjega
               števila vojnih in ekonomskih beguncev, marveč temperaturo na mejah dvigujejo
               represivni ukrepi slovenske vlade, ki se poslužuje pravil, namenjenih nekim popolnoma
               drugačnim razmeram in popolnoma drugim situacijam. Ko sta na primer neprimernost teh
               pravil ugotovili Nemčija in Avstrija, sta jih v praksi nemudoma suspendirali, ne pa
               na primer vlada Mira Cerarja; ta je pač ostala bolj papeška od papeža in se ob
               podpori desne opozicije še kar naprej kot pijanec plota drži neživljenjskih zgrešenih
               klavzul in ob tem še grozljivo krši človekove pravice, kot nas to opozarja Amnesty
               International. Zaostrovanje na meji, ki je neposredna posledica neustreznega
               postopanja Vlade, naj bi danes upravičevalo grožnjo temeljnim svoboščinam slovenskih
               državljank in državljanov, kot jo predstavlja prikazani predlog spremembe Zakona o
               obrambi. Že takoj imamo čisto praktičen problem, da se policija na neupoštevanje
               opozoril odziva s prisilnimi sredstvi. Slovenska vojska zdaj prisilnih sredstev nima,
               tako kot policija, ima pa nekaj drugega, ima orožje. Ima službeno, torej strelno
               orožje, in je to samo nesreča, ki čaka, da se zgodi, sploh če vkalkuliramo konkretne
               razmere, s katerimi smo v temu trenutku soočeni na meji. Vlada pušča ljudi tam v
               mrazu, na dežju, tudi ženske in otroke, šibkejše in tako naprej, in neizogibno je, da
               prej ali slej stvari nekje počijo, tako metaforično kot da "zagusti" čisto fizično
               nekje, neki živci klecnejo in "bum" pa imamo kroglo, imamo mrtvega človeka; kaj bomo
               pa potem naprej, kakšni bodo izgovori z vladne strani? In to je situacija, v katero
               nas ne sili povečan pritok beguncev, kje pa, v takšno situacijo naravnost silijo
               postopanje in politike Vlade, ki jih podpira tudi naša desnica in, kot rečeno, so
               bolj papeške od papeža in popolnoma neživljenjske.</p>
               <p>Naprej; spremembe sistemskega Zakona o obrambi posegajo tudi v svobodo gibanja.
               Svoboda gibanja je ena izmed temeljnih človekovih pravic, zato je nujno, da jo lahko
               omejuje samo v nekih konkretnih okoliščinah organ, ki je za to usposobljen, in ki ga
               nadzirajo drugi javni organi. Vojska to po definiciji ni tudi čez noč ne bo postala
               in tukaj ne gre izgubljati nadaljnjih besed.</p>
               <p>Zdaj bo čez nekaj ur po zaslugi koalicije in desne opozicije vojska lahko omejevala
               svobodo kogarkoli, tudi lastnih slovenskih državljanov, ne samo tujcev. In še naprej
               bo vojska lahko našo svobodo kratila tudi kjer koli, ne samo na meji, ampak na
               področju celotne države, kar je spet popolnoma nesprejemljivo in je neposredno
               posledica te nepremišljene piarovske poteze spreminjanja Zakona o obrambi.</p>
               <p>Nenazadnje pa imamo opravka tudi s posegom v ustavno varovano pravico do
               združevanja, ki je temeljna politična pravica. In tukaj se nam seveda postavlja
               retorično vprašanje, kot da zaplinjenje državljanov vstajnikov leta 2012 na trgih
               Maribora in na trgih Ljubljane ni bilo dovolj. Če bi veljal takrat takšen zakon, kot
               je predlagan danes, bi lahko na protestnike na vseslovenskih ljudskih vstajah poslali
               kar vojsko. In če česa Slovenija v temu trenutku ne potrebuje, je to vojska na ulicah
               za zatiranje temeljnih državljanskih pravic, kar spremenjeni Zakon o obrambi kakšnemu
               bolj ambicioznemu politiku omogoča oziroma mu bo omogočil, če bo sprejet, in žal res
               kaže, da bo sprejet. In lahko se nadejamo v prihodnosti mehkega uvajanja izrednega
               stanja, če bo na kakšnih prihodnjih volitvah izvoljena kakšna bolj represivna
               politična opcija. Hvala.</p>
            </sp>
            <sp xml:id="SDZ7-Izredna-22-2015-10-20.sp105">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Jernej Vrtovec.</p>
            </sp>
            <sp xml:id="SDZ7-Izredna-22-2015-10-20.sp106">

               <speaker>JERNEJ VRTOVEC (PS NSi):</speaker>

               <p>Spoštovane kolegice in kolegi!</p>
               <p>Še zadnja moja intervencija v tem dolgem dnevu. Kljub vsemu, to je končno eden izmed
               prvih ukrepov, nenazadnje, vladne koalicije, ki pomeni reševanje omenjene migrantske
               krize. Sicer, kot smo že dejali v razpravah, ta ukrep bi pričakovali že mnogo prej.
               Ampak na temu mestu je popolnoma brezpredmetno polemizirati, kajti v zvezi s tem
               ukrepom je pa vidno dejstvo, da Vladi primanjkuje v celoti sistema ukrepanja,
               ukrepanja za reševanje migrantske krize. Zaradi tega so bila vsa opozorila skozi
               današnji dan, ko se je razprava seveda razširila ne samo na to spremembo novele
               zakona, ampak tudi na celotno reševanje omenjene problematike, zelo na mestu. In
               kljub temu, da je za nami celoten dan razprave, še vedno ne vemo eksplicitno, kakšna
               pooblastila bo končno imela Slovenska vojska na meji. Tega še ne vemo. In tudi
               odgovor na vprašanje ali bo vojak lahko uporabil solzivec – odgovora ni. Gospod
               Erjavec mi pravi, da ne bo mogel, medtem ko pa je gospod Šefic prej dejal, da bo
               vojska delovala samostojno. In še enkrat poudarim, kar je gospod Han govoril,
               popolnoma se podpišem, kar je on govoril. Dajte se najprej v vladni koaliciji
               uskladiti, ko pridete s takšnim predlogom v parlamentarno proceduro.</p>
               <p>In tukaj opozicija ni nikakršen problem, vsaj s strani Nove Slovenije smo že zjutraj
               predsedniku Vlade dejali, da smo pripravljeni podpreti ukrepe, ki bodo reševali
               omenjeno migrantsko problematiko.</p>
               <p>V Novi Sloveniji, če zaključim, bomo predlog zakona podprli, prav tako tudi amandma
               Poslanske skupine SDS, kajti sistematično nekako narekuje, katera sredstva bodo lahko
               vojaki uporabili. Kajti to je tudi potrebno, da vemo v bistvu, kakšne so njihove
               naloge, sicer je popolnoma brezpredmetno dodatno sprejemanje. Torej, nujno je zaradi
               reševanja situacije, skrajno sicer tudi prepozno, da napotimo Slovensko vojsko na
               meje, da gredo v pomoč policiji pri reševanju krize. Stvari se spreminjajo in
               zaostrujejo iz ure v uro in pravkar je spet novica, da so nekje nenadzorovano
               migranti prestopili mejo. Dobili pa so jih domačini. Ampak a veste, kaj je problem?
               Saj tukaj gre tudi za skrb zaradi migrantov. Kajti morajo pešačiti kilometre in
               kilometre po nenadzorovanih poteh. Zaradi tega govorimo o nadzoru in njihovi
               varnosti. Najlepša hvala.</p>
            </sp>
            <sp xml:id="SDZ7-Izredna-22-2015-10-20.sp107">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Erika Dekleva.</p>
            </sp>
            <sp xml:id="SDZ7-Izredna-22-2015-10-20.sp108">

               <speaker>ERIKA DEKLEVA (PS SMC):</speaker>

               <p>Hvala za …</p>
            </sp>
            <sp xml:id="SDZ7-Izredna-22-2015-10-20.sp109">

               <speaker>PREDSEDNIK DR. MILAN BRGLEZ:</speaker>

               <p>Pardon, pardon …</p>
               <p>Spregledal sem. Besedo ima najprej Violeta Tomić.</p>
            </sp>
            <sp xml:id="SDZ7-Izredna-22-2015-10-20.sp110">

               <speaker>VIOLETA TOMIĆ (PS ZL):</speaker>

               <p>Hvala za besedo.</p>
               <p>Predsednik Vlade je priznan pravnik, ki se je skliceval na etiko, moralo in predvsem
               na vladavino prava, vendar tukaj ta trenutek ne vidim nič od tega. Vlada trenutno
               sprejema po nujnem postopku potencialno protiustaven zakon na potencialno
               protiustaven način. Na meje bo poslal vojsko, čeprav tukaj govorimo o civilistih,
               ženskah in otrocih in nikakor ne o kakšnih vojaških osebah, ki bi ogrožale državo,
               čeprav ste veliko govorili o nekih izrednih razmerah, pa o zdravstvenih tveganjih,
               ljudje imajo bolezni, ki so v Evropi že zdavnaj izumrle, in tako naprej. Kaj boste
               naredili s temi ljudmi? Nikjer se do zdaj ni pokazala nevarnost ali kakšno varnostno
               tveganje. Največ to, da je kdo kdaj res izgubil živce, ampak postavite se v kožo teh
               ljudi, ki so prepešačili v nemogočih razmerah tisoče in tisoče kilometrov, ki so jih
               vozili čez oceane, ki jih je pol pomrlo in potem stojijo na eni meji v dežju in
               čakajo, da bodo popisani. Oni in njihovi otroci, premraženi in premočeni.</p>
               <p>Nihče me ne bo prepričal, da je potreben vojak, da popiše begunca. Popis lahko dela
               marsikdo, in ni nujno, da je človek oborožen, da je izučen ne vem za kakšne vojaške
               operacije, da bi lahko s temi ljudmi, poudarjam z ljudmi, komuniciral. Največ, kar
               pravite, niso pospravili smeti. Poslušajte, tudi po koncertu marsikdaj je kar precej
               smeti … <stage>/ znak za konec razprave/</stage></p>
               <p>Naslednja stvar, ki bi jo še rada izpostavila: kje je ministrica za notranje zadeve?
               Če policija ni prepričana, da bi rada sodelovala z vojsko, potem ne verjamem v to
               misijo, da bo dobra. Kajti kdo bo vodil te blazne reševalce, če se ne moreta dve
               ministrici zmeniti, kako bosta na terenu delovali. Hvala.</p>
            </sp>
            <sp xml:id="SDZ7-Izredna-22-2015-10-20.sp111">

               <speaker>PREDSEDNIK DR. MILAN BRGLEZ:</speaker>

               <p>Zdaj pa ima res besedo gospa Erika Dekleva.</p>
            </sp>
            <sp xml:id="SDZ7-Izredna-22-2015-10-20.sp112">

               <speaker>ERIKA DEKLEVA (PS SMC):</speaker>

               <p>Hvala za besedo.</p>
               <p>Jaz pravzaprav ne vem, zakaj že toliko ur danes govorimo o eni in isti stvari, se
               vrtimo v krogu, se prepričujemo, kaj bi vse morali storiti prej, zakaj nismo
               naredili, kako je vlada neoperativna in tako naprej. Gre samo novelo Zakona o
               obrambi. Zakaj je danes to na mizi, je vsem jasno, vsi zelo dobro razumemo razloge,
               zaradi katerih spreminjamo ta člen zakona. Po moji oceni se sicer Slovenija ne nahaja
               v izrednih razmerah, kljub temu, da imamo danes izredno sejo. Država namreč ni
               ogrožena. Je pa res, da policija potrebuje pomoč. Zakaj potrebuje pomoč? Zaradi tega,
               ker imamo spremenjene, drugačne, zaostrene razmere. Policija je do sedaj svoje delo
               opravljala zelo dobro, odlično, prav tako tudi vse humanitarne organizacije, vendar
               so se razmere spremenile. Kolega Luka Mesec pravi, da rešujemo stvari čez noč. Zdi se
               mu potrebno imeti javno razpravo, vendar mi imamo izredno sejo, in sprejemamo
               zakonodajo po nujnem postopku. V takih primerih ponavadi javne razprave nimamo. In
               to, da se nekaj spreminja čez noč, se mi pravzaprav ne zdi čisto nič narobe.
               Dokazuje, da se lahko in da smo se sposobni odzvati hitro, reagirati učinkovito, in
               če je to čez noč, je to tudi v redu. Jaz ne vem, če bi ta zakon lahko sprejeli pred
               enim mesecem. Takrat smo razmere odlično obvladovali in že na podlagi današnje
               razprave na seji odbora za obrambo je jasno, da ni tako zelo enostavno poslati vojsko
               na teren, širiti pooblastila vojski; kako bi vse to bilo slišati pred enim mesecem,
               ko pravzaprav take situacije, kot jo imamo danes, ni bilo in smo razmere obvladovali?</p>
               <p>Gospod Čuš pravi, da tiščimo glavo v petek in upamo, da se bo stvar uredila sama po
               sebi. Jaz mislim, da prav ta seja in sprememba zakonodaje dokazuje, da temu ni tako.
               Da je pravzaprav nasprotno. Jaz mislim, da sprejemamo zakonodajo ob pravem času, ker
               so sedaj razmere take, da moramo to sprejeti in pravzaprav policija sama pravi, da
               potrebuje pomoč.</p>
               <p>Gospod Hanžek, vi menite, da mora vojska biti v kasarnah in izpostavljate ves čas
               samo negativne primere. Vendar vojska ni vedno samo v kasarnah. Morda se boste
               spomnili časa, ko je Slovenijo zajel žled, pa je vojska prišla ven iz kasarn, pa smo
               bili vsi zadovoljni. In so naredili nekaj dobrega. Včasih je morda pametno
               izpostaviti in se spomniti tudi kakšnega dobrega primera.</p>
               <p>Pravite tudi, da ne zaupate politiki; ne vem, zakaj potem ste postali politik. Jaz
               mislim, da lahko zaupamo politiki, da pravzaprav se danes bolj ali manj vsi
               strinjamo, da moramo ukrepati. Tudi opozicija pravi, da bo predlog spremembe zakona
               podprla, torej ne vidim razloga, da se obtožujemo in ugotavljamo, kdaj bi bil čas
               bolj primeren kot sedaj in kdaj bi lahko kaj naredili. Jaz mislim, da je skrajni čas,
               da se obnašamo odgovorno, in edina pravilna pot je državotvorna pot. Zato bom tudi
               sama danes sprejela predlog spremembe zakona.</p>
            </sp>
            <sp xml:id="SDZ7-Izredna-22-2015-10-20.sp113">

               <speaker>PREDSEDNIK DR. MILAN BRGLEZ:</speaker>

               <p>Replika, Matjaž Hanžek, 20 sekund.</p>
            </sp>
            <sp xml:id="SDZ7-Izredna-22-2015-10-20.sp114">

               <speaker>MATJAŽ HANŽEK (PS ZL):</speaker>

               <p>Hvala lepa. Ob žledu vojska ni sodelovala s policijo, ampak samo pomagala logistično
               in ostalo. Ni dobila policijskih pooblastil. V tem je razlika. Hvala lepa.</p>
            </sp>
            <sp xml:id="SDZ7-Izredna-22-2015-10-20.sp115">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Jože Tanko.</p>
            </sp>
            <sp xml:id="SDZ7-Izredna-22-2015-10-20.sp116">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Slovenija ima sedaj ta trenutek dva velika problema. Eno je problem, ki se kopiči ob
               mejah in tudi po nekaterih lokacijah znotraj države. Tu gre za problem migrantov in
               Vlada je ta problem identificirala in predlagala neko rešitev z zakonom. Drugi
               problem, ki je, je pa problem Vlada, ker ni sposobna pripraviti neke konsistentne
               rešitve, ampak se tu soočamo z dvema pogledoma v Vladi. Eno je problem oziroma pogled
               notranjega ministrstva, drugo je pa tisto, kar rabimo. In znotraj tega se je nemogoče
               očitno v vladni koaliciji in v Vladi uskladiti.</p>
               <p>Sprašujemo se lahko samo, koliko policistov Slovenija rabi, da obvladuje ta problem?
               Drugo vprašanje, imamo toliko policistov? Če jih imamo, koliko turnusov lahko
               opravimo in koliko časa to opravljamo, da bo to za te policiste, ki to delajo,
               vzdržno? Očitno sile, ki jih imamo, to se pravi policijske sile ne zadoščajo za
               obvladovanje problema, ki je pred nami, in potrebujemo angažma drugega dela
               varnostnih organov.</p>
               <p>In to, kar smo predlagali z amandmajem – in žal se do tega nihče od Vlade ni
               opredelil, predsednik Vlade je celo pobegnil iz te razprave –, je rešitev, ki lahko
               pomaga k odpravi tega problema. Rešitev, o kateri je govorila gospa Ljubica Jelušič,
               je samo takšna kot je sedaj; to, kar je angažiranje Slovenske vojske na terenu, je v
               statusu opazovalca dogajanja. Če želimo, da bo Slovenska vojska lahko sodelovala pri
               teh operacijah, mora dobiti pooblastilo, mora dobiti nekatere konkretne naloge, ki
               izvirajo tudi iz drugih pooblastil. Mi nimamo vojske zato, da bo opravljala vlogo
               modrih čelad tam ob begunskih centrih, pa gledala, kako preko meje prehajajo, pa ne
               vem kaj. Policija in vojska bosta morali v teh primerih ukrepati, sploh v teh
               ekscesnih situacijah, ki se bodo avtomatsko pojavljale, z vsakim prihodom dodatnega
               števila beguncev. In ta količina se bo kopičila; ker ne bo odliva, toliko bodo
               problemi naraščali. In zdi se mi, da bo Vlada morala tako ali drugače relativno hitro
               priti s popravkom tega zakona, če bomo hoteli vojsko angažirati vsaj na nek primeren
               način, da bo sodelovala pri teh aktivnostih.</p>
               <p>Tukaj ste govorili v Vladi, da boste zaprosili za mednarodno pomoč. Kakšno,
               finančno? V tehničnih sredstvih? Boste zaprosili za tujo policijsko pomoč? Če lahko
               tuja policija na naših mejah in znotraj naših meja ureja probleme z migranti, potem
               najbrž z veliko večjim zaupanjem ta pooblastila podelimo Slovenski vojski, ker je na
               te probleme tudi emocionalno vezana. Opravila bo tehnično zadevo dobro. Opravila jo
               bo v korist države. Tuja vojska oziroma tuje sile, če jih bomo angažirali, dobili,
               bodo pa opravljali za interese njihove države, čeprav bodo pri nas tukaj opravljali
               te naloge.</p>
               <p>In jaz ne razumem petelinov v Vladi in v vrhu policije, ki vztrajajo na nekih
               rešitvah, ki so za državo evidentno slabe. Tudi koalicija vztraja na evidentno slabih
               rešitvah. To, kar danes obravnavamo na tej izredni seji in po nujnem postopku, je
               popolnoma brezpredmetna zadeva za potrebe, ki jih rabimo in za angažma, ki ga od
               vojske pričakujemo. Popolnoma brezpredmetno, čista izguba časa.</p>
               <p>Mi, kot sem povedal že v uvodu, in tukaj stališča nismo spremenili, bomo rešitev
               podprli. Predlagamo pa amandma, ki bi zadevo bistveno izboljšal, omogočil ukrepanje,
               in predlagam, da koalicija ta amandma sprejme in da ga za tretjo obravnavo potem
               dodatno spremenimo in dopolnimo s tistim, kar bomo rabili čez tri dni. Čez tri dni
               bomo rabili popolnoma drugačen angažma Slovenske vojske in kolega Gorenak je v uvodu
               povedal, "naredite vse, da bosta vojska in policija tudi ustrezno tehnično
               zavarovani, da bosta imeli ustrezno opremo, da bosta lahko sploh intervenirali in
               sodelovali pri teh aktivnostih". Danes nimamo niti ustrezno opremljene policije,
               imamo slabo opremljeno vojsko brez ustreznih zaščitnih sredstev in jih pošiljamo na
               intervencije. In jaz ne razumem ne Vlade, ne koalicije, ne enega ne drugega resornega
               ministra, da vztrajajo na rešitvah, ki ne pomenijo popolnoma nič in ne prinašajo
               popolnoma nič. Predlagam, da sprejmete amandma in da po sprejetju tega amandmaja
               dodamo še nekatera pooblastila, ki naj jih dobi vojska, da bo lahko opravila svojo
               zaščitno nalogo. Jaz ne vem, zakaj bi se zdaj sramoval Slovenske vojske, če bo
               pregledala kakšnega migranta pa ugotovila, da ima pri sebi, ne vem, hladno orožje ali
               kaj drugega. V čem pa je problem? V čem je problem, da slovenski vojak ne bi nekoga
               umiril? Tudi ameriški marinci so na vlaku umirili tam v Parizu neke migrante, ki so
               poskušali narediti neko diverzijo, pa so dobili nagrado. Mi se pa tukaj sramujemo in
               modrujemo o tem, kako bi nekaj naredili, da ne bi nič naredili. In potem imate še
               toliko moči, da kritizirate, če nekaj predlagamo. Hvala lepa.</p>
            </sp>
            <sp xml:id="SDZ7-Izredna-22-2015-10-20.sp117">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Karl Erjavec, minister za zunanje zadeve.</p>
            </sp>
            <sp xml:id="SDZ7-Izredna-22-2015-10-20.sp118">

               <speaker>KARL VIKTOR ERJAVEC:</speaker>

               <p>Hvala lepa za besedo. Lep pozdrav vsem, kljub pozni uri!</p>
               <p>Najprej bi se zahvalil vsem tistim, ki boste podprli zakon. Tudi glede amandmaja, ki
               ga predlaga SDS, naj povem, da ga Vlada ne bo podprla. Kljub temu pa močno cenimo vaš
               trud pa vaš angažma, vendar poglejte, vloga vojske in vloga policije je precej
               natančno definirana v Ustavi in mi ne bi želeli v tem trenutku, da bi prišli na
               spolzki teren glede ustavnosti. Vemo, na primer, že za te spremembe, ki jih Vlada
               predlaga, da eden od nekdanjih ustavnih sodnikov meni, da je takšna rešitev
               neustavna. Vlada je ocenila včeraj, ko je tudi imela nočno sejo, podobno kot tukaj v
               Državnem zboru – s tem, da mi bomo verjetno prej končali, kot je končala Vlada –, da
               ta pooblastila, ki jih bo dobila vojska, zadostujejo za tiste naloge, za katere
               predvidevamo, da jih bomo potrebovali za izvajanje, da bi bili v podporo policiji.
               Jaz moram tukaj zelo jasno povedati, da ni nobenega kompetenčnega spora. Tukaj so
               zadeve jasne. Vemo, da obstaja načrt sodelovanja, ki teče pod okriljem policije, in
               seveda v okviru tega bo pa tudi ali pa bodo tudi pripadniki Slovenske vojske lahko
               izvajali posamezne naloge povsem samostojno. Tudi ne zdrži kritika, da smo
               nepripravljeni, da nas vse preseneča. Poglejte, če bi bili nepripravljeni, verjemite,
               da ne bi zmogli v treh dneh 20 tisoč migrantov. Danes jih je prišlo nekaj več kot 8
               tisoč. So določeni incidenti, so določene težave, pa generalno gledano stvari
               obvladujemo, upravljamo. Jaz moram povedati kot vodja koordinacije, da mi smo delali
               tri scenarije. Vam lahko povem, da na primer do nekje 3 tisoč migrantov dnevno bi to
               lahko brez večjih težav obvladovali. Nad 5 tisoč je že problem, oziroma med 3 tisoč
               in 5 tisoč se že pojavljajo določene težave, ki pomenijo povečanje kapacitet za
               bivalne nastanitve za te migrante, potem tudi določene ukrepe, da se lahko zagotovi
               bolj učinkovito delo tistih organov, ki so zadolženi. Ko pa številka preide nad 5
               tisoč, pa že potrebujemo tovrstne ukrepe, kot predlagamo danes.</p>
               <p>Kar se tiče pogovorov, ki jih imamo z Evropsko komisijo in tudi z nekaterimi drugimi
               državami, lahko povem, da na primer tečejo zelo intenzivni pogovori, da bi se
               vključile s kadrovsko pomočjo tudi države V4, to se pravi Madžarska, Slovaška, Češka
               in Poljska. Tudi na ravni Evropske komisije tukaj pričakujemo policijsko pomoč in bo treba seveda tudi proučiti, kaj
               pomeni delovanje tujih policijskih sil na slovenskem ozemlju. Mogoče bo treba na
               zakonodajni ravni kaj spremeniti, da bomo lahko te stvari izvajali. Hočem reči, Vlada
               pač sprejema ukrepe glede na stanje, ki je na terenu in glede na prognozo. Bistveno
               je pa to, da kakršen je vstop v Grčiji – v Grčiji je nad 4 tisoč 500 in do 10 tisoč,
               danes je 5 tisoč novih migrantov prišlo v Grčijo iz Turčije –,takšen je odtok
               migrantov iz Slovenije. Tukaj lahko odgovorno trdim, da zaenkrat imamo pač vse te
               stvari na operativni ravni pod kontrolo in lahko tudi sami vidite – če smo v 4 dneh
               sprejeli 20 tisoč, da v bistvu ta odtok migrantov iz Slovenije pač poteka skladno z
               operativnimi dogovori, ki jih imamo z Avstrijo, z Nemčijo. Problem ostaja Hrvaška, ki
               ne želi dogovorov, ki jih ne spoštuje in, ki pripelje na mejo te migrante
               nekontrolirano. In seveda tukaj je ta nevarnost razpršenosti, vendar tudi to, kot
               vidite, obvladujemo; policijske sile pač tudi gredo v koruzo, v gozd za to, da jih
               pač pripeljejo na tisto pot, ki jo begunci oziroma migranti želijo, ker treba je
               vedeti: ti ljudje ne želijo ostati v Sloveniji. V teh dneh, ko je bilo 20 tisoč
               migrantov, je samo 45 od njih zahtevalo mednarodno zaščito, in to je nemogoče daljši
               čas jih zadrževati tukaj. In zato je zelo pomembna ta propustnost. Kar se tiče
               Evropske komisije; tukaj je obljubljena tudi finančna pomoč. Zakaj še vloga ni
               napravljena – zato, ker ocenjujemo, kakšni stroški bodo v naslednjih dneh, v
               naslednjih tednih. Zato, ker stvari se lahko zelo dramatično spremenijo, lahko pa
               celo usahnejo zaradi zimskih razmer, zaradi tega, ker, kot veste, Hrvaška je
               napovedala, da bo delala ograjo s Srbijo, in seveda, če bo tam pretok ustavljen, bo
               to imelo tudi posledice za nas. Dogovorjeno je tudi, da bodo dali materialno pomoč v
               materialnih sredstvih, in tudi kar se tiče tehnične opreme, zlasti v policijo in pa
               za pripadnike Slovenske vojske, ker pač računam, da bo ta zakon danes sprejet. Tudi
               lahko povem, da očitno zaradi referendumske zakonodaje bo verjetno zakon začel
               veljati čez 7 dni. Ampak poglejte, to ni ključni ukrep, ki ga moramo mi že jutri
               imeti, zato, ker v tem trenutku te tokove obvladujemo. Dokler bo meja z Avstrijo
               odprta, propustna, ni razlogov še za tak angažma. Res pa je, da se bodo policijska
               moštva utrudila in takrat bo pa potrebna ta podpora. Tako da mi računamo pač, da na
               podlagi tega zakona bo Vlada verjetno na redni seji … <stage>/ znak za konec razprave/</stage> …
               sprejela sklep o tem, da se gre v sprožitev tega zakona. Glede podatkov sem pa
               začuden, da nimate podatkov o stanju, kaj se dogaja. Poglejte, vsak dan je tiskovna
               konferenca. Še danes sem jo sam spremljal, tiskovna konferenca mislim, da je ob 12.00
               uri, včasih ob 14.00 uri, kjer državni sekretar, danes je bil Šefic, natančno pove
               številke, kateri vlak, … <stage>/ znak za konec razprave/</stage> … avtobuse in tako dalje. Tako da
               tukaj pa res ne razumem, zakaj stalno trdite, da niste informirani. Enkrat na dan
               dobite informacije, kaj se dogaja na terenu in kakšne so tudi prognoze. Hvala
               lepa.</p>
            </sp>
            <sp xml:id="SDZ7-Izredna-22-2015-10-20.sp119">

               <speaker>PREDSEDNIK DR. MILAN BRGLEZ:</speaker>

               <p>Besedo ima, gospod Jani Möderndorfer.</p>
            </sp>
            <sp xml:id="SDZ7-Izredna-22-2015-10-20.sp120">

               <speaker>JANI (JANKO) MÖDERNDORFER (PS NP):</speaker>

               <p>Hvala lepa, predsednik. Danes bo dvotretjinska večina v resnici sprejela sklep
               oziroma spremembo Zakona o obrambi, ki bo v resnici omogočala vojski tisto, kar do
               zdaj v resnici ni imela. To pa je policijska pooblastila. Dejstvo je, da policija to
               želi, dejstvo je, da je danes na Odboru za obrambo načelnik spregovoril, da si tega
               ne želijo, dejstvo je, da je slovenske policije premalo, če bo preveč, bom rekel,
               migracij, in prav je, da se nekaj stori.</p>
               <p>Tisto, kar pa je pomanjkljivo v tem členu, pa so tri stvari, zame ključne, in
               interpretacije bodo v prihodnosti vedno možne. S to spremembo zakona sicer resda
               urejamo trenutni problem, ki ga imamo, ampak zakon bo veljal za vse primere
               varnostnih izrednih razmer, ki pa jih mi ne znamo definirati. Na to sem opozarjal in
               žal mi je, da nismo v to dikcijo pripeljali, zakaj to odpiramo, za katere primere. In
               ker seveda to ni jasno, smo se odločili, da bomo dali policijska pooblastila, ki jih
               jaz sicer vidim samo dvoje, to je "opozarjajo" in "začasno omejujejo gibanje oseb".
               Sporno mi je "napotujejo", ker sploh ne vem, kaj to pomeni, ker zakon o policiji tega
               ne pozna, in v resnem premisleku pa je ta zadnja dikcija "sodelujejo pri obvladovanju
               skupin in množic". Namreč, ko bo ta problem z begunci minil, bo ta dikcija v zakonu
               ostala. In ta dikcija pomeni lahko tudi karkoli drugega, ko govorimo o skupinah,
               množicah. In tega se jaz pač enostavno bojim, ker so interpretacije, po zadnjih
               praksah vidimo, zelo različne. Najbolj pa se bojim tretje točke, to pa je, da "O
               opravljenih pooblastilih iz prvega odstavka tega člena nemudoma obvestijo policijo".
               S tem smo povedali, da vojska deluje lahko tudi samostojno. In to je zaskrbljujoče.
               Če bi dali to dikcijo ven, potem bi bilo vse tisto, kar je bilo rečeno s strani Vlade
               in tudi Ministrstva za obrambo, da v bistvu samo gre za podporo policiji, potem bi
               jaz temu tako verjel.</p>
               <p>Smo na točki, ko vsi nekaj pričakujemo; jaz verjamem, da se ne bo zlorabljalo te
               dikcije. Ministrica za obrambo je napovedala ob svojem prihodu in potem kasneje, ko
               je že bila ministrica, da bi rada spremenila Zakon o obrambi, to je že nekaj
               ministrov prej napovedalo. Ministrica, upam, da boste vsaj takrat, če boste sploh
               prišli do te točke, vidite, da je težko zbrati dvotretjinsko večino, tudi ta člen
               zelo resno prevetrili, ker to seveda, jaz mislim, da tako ostati ne more. Če je to za
               potrebe zdajšnje krize, O.K., vendar dolgoročno ne.</p>
               <p>Potem pa, ker je amandma bil vložen, je prav, da tudi kaj o tem rečem. Odkrito
               povedano, ta amandma ima bistveno boljšo, jasno dikcijo in jasne razmejitve, kar se
               tiče pooblastil, od obstoječega člena. Moti me pa samo ena stvar, zato ga ne bom
               podprl, to sem povedal tudi na odboru, in to tisti stavek "s temeljno nalogo
               varovanja ljudi in premoženja"; za to imamo policijo, ne vojsko. In vse ostalo, če bi
               ostalo noter pa brez tega, bi z lahkoto podprl, zaradi tega ker je več ali manj zelo
               jasno, kaj vojska dobiva s tem, in tudi bistveno lažje se jo da omejevati in
               kontrolirati in sodelovati. Zato mi je žal, da je ta dikcija pripeljana noter, vendar
               to je bilo že z enim drugim amandmajem na samem odboru, in upam na modrost politike,
               Vlade in tudi vseh prihodnjih vlad, če bo ta … <stage>/ znak za konec razprave/</stage> … dikcija
               ostala, da tega ne bodo zlorabili. Hvala.</p>
            </sp>
            <sp xml:id="SDZ7-Izredna-22-2015-10-20.sp121">

               <speaker>PREDSEDNIK DR. MILAN BRGLEZ:</speaker>

               <p>Zdaj imam še eno prijavljeno izven tega. Želi še kdo drug razpravljati? Ne. Potem
               dajem besedo dr. Simoni Kustec Lipicer.</p>
            </sp>
            <sp xml:id="SDZ7-Izredna-22-2015-10-20.sp122">

               <speaker>DR. SIMONA KUSTEC LIPICER (PS SMC):</speaker>

               <p>Najlepša hvala, predsednik.</p>
               <p>Jaz bi za konec s strani Poslanske skupine Stranke modernega centra želela povedati,
               da ocenjujemo to današnjo razpravo in tudi celotno obravnavo kot izjemno pozitivno in
               konstruktivno sodelovanje, s katerim smo ponovno pokazali, da kadar gre za vprašanje
               države in državljanov, znamo stopiti skupaj, znamo biti državotvorni, odgovorni in
               tudi enotni. In to je velik dosežek, ki ga lahko kot parlamentarno telo, torej
               najvišji demos, v imenu ljudstva v tej državi tudi naredimo.</p>
               <p>Bi se pa v luči vsega tega želela malo vrniti kakšnega pol leta nazaj, ko se je ta
               begunska oziroma migrantska problematika prvič pojavila na političnem vrhu v naši
               državi, in vse od takrat naprej zelo intenzivno, zelo pozorno in zelo odgovorno
               sledimo temu, kaj se dogaja, in tudi oblikujemo različne možne scenarije in pa
               rešitve, ki jih bomo potem glede na aktualne razmere oziroma prihajajoče razmere tudi
               zasledovali. Zakaj to izpostavljam? Zato, ker želim povedati, da zelo premišljeno,
               odgovorno, predvsem pa na en tak miren in uravnotežen način, ki naslavlja različne
               ciljne skupine in njihove vidike, iščemo rešitve za to, da Slovenija v okviru
               predvsem svojih pravnih okvirov in svojih zmožnosti, integracijskih v tem primeru,
               ustrezno in uspešno odgovarja na zastavljen problem. In to, kar danes obravnavamo, je
               eden od tistih tako imenovanih stopnjevalnih ukrepov. Eden od ukrepov, za katere smo
               si v najbolj idealnem smislu želeli, da ga ne bi bilo treba aktivirati, pa je kljub
               vsemu zaradi tega nenadzorovanega pritoka, za katerega zanesljivo nismo sami krivi,
               da se je zgodil na takšen način, kot se nam je zgodil v državi, zaradi tega smo potem
               sprejeli to odločitev, da smo šli v aktivacijo omenjenega ukrepa. Ta ukrep pravzaprav
               že s strani določenih skupin v naši državi, predvsem imam tu v mislih edino tudi
               poslansko skupino, ki ima pomisleke oziroma drugačne poglede na ta ukrep, predstavlja
               neke vrste pravzaprav pretiran, če želite preobčutljiv ukrep za to, da bi ga
               uporabili pri naslavljanju te problematike.</p>
               <p>Jaz to pravzaprav lahko razumem, vendar pa v danih razmerah je očitno enotna ocena
               celotne politične arene v tej državi ta, da je to ukrep, ki ga moramo v tem danem
               trenutku aktivirati. V tem ukrepu je kar nekaj varovalk. Te varovalke so takšne, da
               Vlada zanesljivo ne more uporabiti nerazdelanega, nedefiniranega ukrepa brez soglasja
               Državnega zbora. Tukaj je tudi pojasnilo vsem tistim pomislekom oziroma vsem tistim,
               ja, dilemam, zakaj danes še ni natančno definirano, kaj posamezna od teh štirih
               pristojnosti oziroma pooblastil, na kaj vse se nanaša. To pričakujemo, da bo Vlada
               natančno definirala, ko bo, če bo aktivirala ta sklep potem svoj v Državnem zboru, ko
               bo treba ponovno se odločiti in ponovno to potrditi. In takrat tudi računamo, da bodo
               te relacije in te vsebine jasne.</p>
               <p>Sedaj pa v luči že povedanega še odziv oziroma pojasnilo naše poslanske skupine, ki
               je identično tudi že pojasnilu, ki ga je predstavil podpredsednik Vlade na predlagan
               amandma SDS. Najprej bi ponovno želela izpostaviti, poudariti in se zahvaliti SDS za
               njihovo izjemno državotvorno pomoč in pa sodelovanje pri naslavljanju te spremembe
               Zakona o obrambi. Vendar pa bi želela istočasno prav v luči tega neke vrste
               stopnjevalnega ukrepa, za katerega pa ne želimo, da bi postal pretiran ukrep,
               pojasniti, da ga v naši poslanski skupini SMC ne bomo in ga tudi ne moremo podpreti,
               ker ga razumemo kot ukrep, ki je pretiran v tem smislu, da že približuje stanje
               problema oziroma reševanja izrednim razmeram, ker bi dajal pretirana policijska
               pooblastila vojski. In iz tega razloga torej, kot rečeno, tega ukrepa ne podpiramo.
               Mi nismo v izrednih razmerah, smo pa v zelo zahtevnih razmerah, za katere, kot še
               enkrat rečeno, je izjemno pomembno, da jih naslavljamo enotno, skupno in
               državotvorno. Hvala lepa. <stage>/ znak za konec razprave/</stage></p>
            </sp>
            <sp xml:id="SDZ7-Izredna-22-2015-10-20.sp123">

               <speaker>PREDSEDNIK DR. MILAN BRGLEZ:</speaker>

               <p>Ker ne želi nihče več razpravljati, razpravo zaključujem.</p>
               <p>Prehajamo na odločanje o vloženem amandmaju. Poslanke in poslance prosim, da
               preverite delovanje glasovalnih naprav.</p>
               <p>Prehajamo na odločanje o amandmaju Poslanske skupine SDS k 1. členu. Obveščam vas, da
               bo v skladu s prvim odstavkom 124. člena Ustave Republike Slovenije amandma sprejet,
               če bosta zanj glasovali vsaj dve tretjini navzočih poslank in poslancev.</p>
               <p>Obrazložitev glasu v imenu poslanske skupine SDS, dr. Vinko Gorenak.</p>
            </sp>
            <sp xml:id="SDZ7-Izredna-22-2015-10-20.sp124">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Mi bomo amandma podprli, ker je dober. Tako priznanje sem dobil od dvanajstih
               poslancev koalicije. Vi pa pravite, da boste glasovali proti. Za obrazložitev še
               tole. Malo prej smo slišali, pa ni to polemika, ne me narobe razumeti, v prenesenem
               pomenu besede bom povedal to kar je rekla gospa Kustec, "klofutnila sem vas, zelo sem
               vam hvaležna, da mi klofute ne boste vrnili". Jaz pa mislim, da vam lahko klofuto
               vrnemo. Mislim, da vam lahko. In pa še tole. Ko smo ves čas razpravljali o vseh teh
               zakonitostih, itn.; generalni sekretar, prosim, če predsednika Vlade obvestite, mi
               imamo sedajle na meji kandidate iz Tacna, ki nimajo nobenih policijskih pooblastil,
               ki niso izšolani policisti, pa so jih poslali dol po enem mesecu in pol šolanja.
               Zajebavate se, gospe in gospodje, da skrajšam.</p>
               <p>Hvala lepa tudi za obrazložitve podpredsedniku Vlade, gospodu Erjavcu, ampak res je
               že pozno. Jaz sem vas videl za trenutek, veste, se mi je malo zameglilo pred očmi, pa
               sem vas videl kot človeka, oblečenega v belo obleko, s "penzlom", ki "penzla". Dobro
               ste opravil svojo nalogo. Skratka, mi bomo amandma podprli. Sedaj pa, da vam ne bi
               klofute … Veste, probajte se potruditi za podporo amandmaju. Hvala lepa.</p>
            </sp>
            <sp xml:id="SDZ7-Izredna-22-2015-10-20.sp125">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 70 poslank in poslancev, za je glasovalo 19, proti pa 51.</p>
               <p><stage>(Za je glasovalo 19.)</stage> <stage>(Proti 51.)</stage></p>
               <p>Ugotavljam, da amandma ni sprejet.</p>
               <p>Končali smo z glasovanjem o amandmaju in z drugo obravnavo predloga zakona v okviru
               nujnega postopka.</p>
               <p>Prehajamo na <title>tretjo obravnavo</title> predloga zakona. Ker v drugi obravnavi
               predlagani amandma ni bil sprejet, prehajamo na odločanje o predlogu zakona. Obveščam
               vas, da me Zakonodajno-pravna služba oziroma Vlada nista opozorili, da je bil zaradi
               amandmajev, sprejetih na matičnem delovnem telesu, predlog zakona neusklajen.
               Obveščam vas tudi, da bo v skladu s prvim odstavkom 124. člena Ustave RS zakon
               sprejet, če bosta zanj glasovali vsaj dve tretjini navzočih poslank in poslancev.</p>
               <p>Obrazložitev glasu v imenu Poslanke skupine SDS, gospod Jože Tanko.</p>
            </sp>
            <sp xml:id="SDZ7-Izredna-22-2015-10-20.sp126">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Tako kot smo napovedali, bomo zakon podprli, ne glede na to, da amandmaja, ki bi dal
               določena, ne vsa, ampak določena pooblastila tudi vojski, udeleženi ali pa angažirani
               v teh varnostnih operacijah znotraj Republike Slovenije, niste sprejeli. Nam se je
               zdelo povsem normalno, da če vojsko v teh varnostnih aktivnostih angažiramo, da bi
               morala imeti tudi pooblastilo, da začasno omeji gibanje oseb, kajti če bo pri teh
               akcijah sodelovala, je to najbrž najbolj običajna naloga, ki jo nekdo, ki te konvoje,
               te transporte spremlja ali pa kolone spremlja, da ima to nalogo.</p>
               <p>Prav tako pa najbrž je povsem normalno, če želite normalno angažirati vojsko v te
               namene, da bi ta vojska lahko uporabila nekatera prisilna sredstva, na primer za
               tiste migrante, ki izzivajo, ki ogrožajo, da lahko vsaj uporabi silo vojska, da ga
               lahko ukloni iz tega, da ga lahko vklene in preda potem policiji. Kljub temu, da je
               ta zakon povsem invaliden, kar zadeva pooblastila vojske, ki jo boste angažirali in
               ste jo že angažirali pri teh nalogah, se nam zdi smiselno, da to podpremo.</p>
               <p>Ampak, prepričan sem, da boste morda čez nekaj dni, ko se bo ta migrantska kriza na
               naših mejah in znotraj države še zaostrila, predvsem zaradi ravnanja sosednih držav,
               da boste morali priti s popravkom zakona ali pa dovoliti tujim policijam, tujim
               varnostnim silam angažma v intervencijah znotraj Republike Slovenije. Vi ste tukaj v
               dilemi, zagotovo, mi tudi. Predlagali smo dobro rešitev, ki bi jo lahko, če bi želeli
               in če bi imeli voljo, še izboljšali, vendar pač stroj deluje, pa tudi če se vse
               polomi. In točno to ste storili s tem, ker ste zavrnili amandma. Zakon bomo podprli
               vseeno.</p>
            </sp>
            <sp xml:id="SDZ7-Izredna-22-2015-10-20.sp127">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev v imenu poslanske skupine najprej? Ne, samo v lastnem imenu,
               zaenkrat dve.</p>
               <p>Dr. Vinko Gorenak, izvolite.</p>
            </sp>
            <sp xml:id="SDZ7-Izredna-22-2015-10-20.sp128">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Moja podpora zakonu gre ne zaradi arogantne vloge koalicije, ampak zaradi potreb, ki
               jih ima slovenska država, zaradi potreb, ki jih imajo naši državljanke in državljani,
               in zaradi potreb, ki jih v temu trenutku imajo predvsem policisti. Žalostno pa je, da
               temu mora biti tako. Bolj bi si želel konstruktivne vloge koalicije in poštenega dela
               koalicije. Hvala lepa.</p>
            </sp>
            <sp xml:id="SDZ7-Izredna-22-2015-10-20.sp129">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu, dr. Franc Trček.</p>
            </sp>
            <sp xml:id="SDZ7-Izredna-22-2015-10-20.sp130">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>Dvajset ur poslušam to debato, pa nisem dobil odgovorov na nekatera ključna
               vprašanja. Vodja največje opozicijske poslanske skupine je rekel, jaz ne uporabljam
               besede invalid, da je to hendikep zakon. Vodja največje koalicijske skupine je rekla,
               da smo zelo premišljeno dvajset ur debatirali, potem pa je izjavila "pričakujem, ko
               bo, če bo, Vlada natančno definirala, upamo da bodo te relacije jasne, če bo, ko bo,
               ako bo …" Cel dan sem poslušal, "jaz verjamem" – ljuba gospoda, zame Državni zbor ni
               religiozno telo. Dvajset let sprejemate v tem državnemu zboru, nekateri zdaj tudi na
               novo slabe zakone, o tem na veliko, dolgo in široko razpravljamo gor in dol. Moja
               dolžnost je, da opozorim na to. Nismo znali, mi ne znamo spisati, kako bomo tri ljudi
               nadzirali v KPK, očitno zdaj ne znate spisati to, da ima rep in glavo.</p>
               <p>Jaz ne bi imel nobenih problemov s tem zakonom, če bi imel podzakonske akte in če bi
               bilo jasno to, kar je Jani razlagal, ampak ni. Jani v to verjame, jaz nisem v
               parlamentu, da bi verjel, tudi če ne bi bil ateist, v kaj takšnega ne verjamem. In
               tudi zato ne morem to podpreti. Zunanji minister je rekel, "to ni ključni ukrep", se
               strinjam, ta zakon v bistvu ne bo nič kaj dosti rešil, dokler bo sploh implementiran.
               <stage>/ znak za konec razprave/</stage> Rešil bo kvečjemu en obrat, tristo, štiristo ljudi, ker sem
               se pogovarjal z gospo ministrico. Jaz sem bil kot mlad pri gasilcih, pa se mi je
               včasih zgodilo, da me je tudi ogenj obkolil; dajte malo logično razmišljati. Ko boste
               imeli 5 tisoč ljudi, se morajo tudi oni malo samozaščitno vesti; mi bi rabili
               psihoterapevte in v parlamentu in tam, ali pa se pogovorite s kom, ki dela na Dobu.
               Veste, takšne zadeve, mislim, ker toliko "bedastoč", … <stage>/ znak za konec razprave/</stage> … ki
               sem jih danes tu slišal, jih že dolgo nisem v življenju. Jaz tega ne morem podpreti.
               Hvala.</p>
            </sp>
            <sp xml:id="SDZ7-Izredna-22-2015-10-20.sp131">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Opa …</p>
               <p>Prosim, da se mi zdaj zadnjič javite vsi, ki boste v lastnem imenu, z dvigom rok.
               Nisem videl prej, se opravičujem, če nisem videl. Obrazložitev glasu v lastnem imenu
               Miha Kordiš in to je zadnja obrazložitev v lastnem imenu.</p>
            </sp>
            <sp xml:id="SDZ7-Izredna-22-2015-10-20.sp132">

               <speaker>MIHA KORDIŠ (PS ZL):</speaker>

               <p>Najlepša hvala, predsedujoči.</p>
               <p>Poglejte, begunsko krizo so sprožila bombardiranja, destabilizacije in plenjenja
               naših zaveznikov v Nato paktu po državah globalnega juga, tudi s podporo slovenske
               politične elite in slovenskih vlad, podporo, ki še vedno traja. Afganistan 2001 leta
               je en tak primer, potem imamo Irak leta 2003, Libija se je zgodila 2012 kot posledica
               akcije Italije, Velike Britanije in Francije. Predvsem pa so najbolj neposredni
               sprožilec begunske krize trmoglave politike Zahoda v tem trenutku do Sirije, in spet
               tukaj prednjačijo Združene države Amerike, pa sem navedel samo eno peščico teh
               primerov. In to, kar so bombe in sankcije za Sirijo, Libijo, Irak, Iran in podobno,
               so varčevalni ukrepi, privatizacija in fleksibilizacija trga dela za Slovenijo. Prvo
               so metode kapitala za plenjenje delovnih ljudi in resursov v tujini, drugo pa so
               metode kapitala za plenjenje državljanov Slovenije in slovenskih naravnih, kulturnih,
               industrijskih in še kakšnih drugih bogastev. Gre za šolski primer dveh strani istega
               kovanca. Zato imajo kljub kulturnim razlikam slovenski delovni ljudje v resnici
               pogosto več skupnega z begunci, kot pa imajo skupnega s svojimi sodržavljani iz vrst
               politične elite ali lastninskih, menedžerskih, finančnih in birokratskih
               privilegirancev. <stage>/ znak za konec razprave/</stage></p>
               <p>Naj zaključim z mislijo, ki jo je menda nekoč izrekel Benjamin Franklin, in sicer je
               dejal, da "tisti, ki žrtvuje svobodo za varnost ne zasluži ne enega ne drugega". In
               kratenje pravic v imenu varnosti ni odgovor, ne za begunce in ne za slovenske
               državljane. In da ohranimo našo varnost, nam je zato storiti prav nasprotno od tega,
               kar predlagata koalicija in desna opozicija. Zaustaviti moramo plamene gospodarskega
               izčrpavanja … <stage>/ znak za konec razprave/</stage> … in vojne ne Bližnjem vzhodu in v Afriki, ne
               pa da jih prižgemo še doma v Sloveniji. In zato sprememb Zakona o obrambi ne bom
               podprl. Hvala.</p>
            </sp>
            <sp xml:id="SDZ7-Izredna-22-2015-10-20.sp133">

               <speaker>PREDSEDNIK DR. MILAN BRGLEZ:</speaker>

               <p>To pa ni bila obrazložitev glasu, ampak traktat.</p>
               <p>Ampak kljub temu glasujemo. Navzočih je 71 poslank in poslancev, za jih je glasovalo
               66, proti pa 5.</p>
               <p><stage>(Za je glasovalo 66.)</stage> <stage>(Proti 5.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda in 22. izredno sejo Državnega zbora. Lahko
               noč! <stage type="time">Seja se je končala 21. oktobra 2015 ob 1.48.</stage>
               </p>
            </sp>
         </div>
      </body>
   </text>
</TEI>