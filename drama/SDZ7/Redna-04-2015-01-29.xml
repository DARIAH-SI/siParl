<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ7-Redna-04-2015-01-29">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|8A0AF7B0E01824A5C1257DF7002FC4C0</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=8A0AF7B0E01824A5C1257DF7002FC4C0</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-04-2015-01-29.DZ" n="04">
               <name>Redna</name>
               <date when="2015-01-29"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-04-2015-01-29.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 4. seje</stage>
            <stage type="chairman">Sejo so vodili predsednik Državnega zbora dr. Milan Brglez ter podpredsednika
            Andreja Katič in Primož Hainz.</stage>
            <stage type="time">Seja se je začela ob 9.03. </stage>


            <sp xml:id="SDZ7-Redna-04-2015-01-29.sp1">

               <speaker>PREDSEDNIK DR. MILAN BRGLEZ:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam nadaljevanje 4. seje Državnega zbora. Obveščen sem, da se današnje seje ne
               morejo udeležiti naslednje poslanke in poslanci: gospa Andreja Katič od 18.30 ure
               dalje, gospa Ksenija Korenjak Kramar, gospa Andreja Potočnik, gospa Jelka Godec,
               gospa Vojka Šergan, dr. Jasna Murgel od 10.30 do 12.30 ure, mag. Andrej Šircelj, mag.
               Matej Tonin, Matjaž Hanžek, gospod Srečko Blažič, mag. Anže Logar in gospod Marjan
               Dolinšek od 10.30 do 12.30 ure. Vse prisotne lepo pozdravljam!</p>
               <p>Prehajamo na <title>15. TOČKO DNEVNEGA REDA. TO JE NA OBRAVNAVO PREDLOGA PRIPOROČILA V
                  ZVEZI Z AKTIVNOSTMI BANKE SLOVENIJE GLEDE SANACIJE BANČNEGA SISTEMA.</title>
               </p>
               <p>Predlog priporočila je v obravnavo Državnemu zboru skupina 18 poslank in poslancev s
               prvopodpisanim gospodom Jožetom Tankom. V zvezi s tem predlogom priporočila je
               skupina 18 poslank in poslancev s prvopodpisanim gospodom Jožetom Tankom zahtevala,
               da Državni zbor opravi splošno razpravo.</p>
               <p>Za dopolnilno obrazložitev predloga priporočila dajem besedo predstavniku
               predlagatelja mag. Marku Pogačniku.</p>
            </sp>
            <sp xml:id="SDZ7-Redna-04-2015-01-29.sp2">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za dano besedo. Spoštovani državni sekretar, spoštovani
               guverner Banke Slovenije, kolegice in kolegi!</p>
               <p>Slovenska demokratska stranka se je odločila, da v proceduro da dodatna priporočila v
               zvezi z aktivnostmi Banke Slovenije glede sanacije bančnega sistema. V Slovenski
               demokratski stranki ocenjujemo, da je nujno, da Državni zbor pridobi dodatna gradiva
               in da se dodatno seznani s sanacijo bančnega sistema. Slovenska demokratska stranka
               predlaga Državnemu zboru v sprejem dve priporočili, in sicer: Državni zbor priporoča
               Banki Slovenije, da v roku 30 dni pripravi in posreduje Državnemu zboru informacije o
               vzrokih za nastalo t. i. bančno luknjo in vlogi Banke Slovenije pri tem kot bančnega
               regulatorja učinkovitosti sistema korporativnega upravljanja bank v državni lasti in
               načinu reševanja posledic insolventnosti poslovnih bank. In drugo priporočilo:
               Državni zbor priporoča Vladi Republike Slovenije, da ga v osmih dneh od sprejema tega
               priporočila seznani s stresnim testom Evropske centralne banke, po katerem naši
               največji banki, Nova Ljubljanska banka d. d. in Nova Kreditna banka Maribor d. d., v
               primeru neugodnega scenarija konec leta 2016 izkazujete kapitalski primanjkljaj v
               višini 65 milijonov evrov.</p>
               <p>V Slovenski demokratski stranki pozdravljamo, da je matično delovno telo, Odbor za
               finance in monetarno politiko, nekako soglasno podprl naša priporočila in
               pričakujemo, da se bomo tudi na jutrišnjem glasovanju vsi poslanci in poslanke
               zavedali odgovornosti in podprli ti dve priporočili, ki ju je v proceduro poslala
               Slovenska demokratska stranka.</p>
               <p>V nadaljevanju bom obrazložil razloge in pomembnost, da dobijo ta priporočila večino
               v tem državnem zboru; in sicer: Slovenija je edina izmed tranzicijskih držav, ki je
               že drugič na račun davkoplačevalcev morala sanirati bančni sistem. Ta druga sanacija
               bančnega sistema je slovenski proračun in slovenske davkoplačevalce v danem trenutku
               stala že več kot 5 milijard evrov. Pri tem pa je treba poudariti, da obstaja velika
               verjetnost, da bodo ti stroški sanacije še bistveno večji, kajti v presoji ima
               Ustavno sodišče tudi t. i. izbris podrejenih obveznic in iz tega naslova proračun
               utrpi dodatno bremenitev več kot pol milijarde evrov. V Slovenski demokratski stranki
               smo že pri samem sprejemu tega zakona izbrisa podrejenih obveznic opozarjali, da
               takšen način ocenjujemo, da je neustrezen in da pri tem obstaja velika verjetnost, da
               bo Ustavno sodišče presodilo, da je to dejanje neustavno.</p>
               <p>Treba je poudariti, da bi v Slovenski demokratski stranki pričakovali t. i. proteste
               13. decembra 2013, in sicer ko smo na račun davkoplačevalcev že drugič sanirali
               bančni sistem in je bilo v bančni sistem vloženih več kot 5 milijard evrov
               davkoplačevalskega denarja. Takrat se ni nihče vprašal, zakaj, kje so vzroki in
               sprejem same odgovornosti.</p>
               <p>Prva sanacija bančnega sistema v Sloveniji se je začela nekje med letom 1993, 1994 in
               je bila uspešno zaključena med letom 1996 in 1997. Takrat je bilo po prvi sanaciji
               bančnega sistema tudi predvideno, da naj bi se tako Nova Ljubljanska banka kot Nova
               Kreditna banka Maribor privatizirali, in sicer v letu 2001. V Slovenski demokratski
               stranki smo prepričani, če bi se sledilo temu programu v letu 2001 in da bi bila tako
               Nova Kreditna banka Maribor kot Nova Ljubljanska banka takrat privatizirani, da bi
               bile bistveno manjše posledice imela pri drugi sanaciji oziroma da ta teža ne bi bila
               na davkoplačevalcih, na proračunu, ampak na privatnih investitorjih, ki bi kupili
               deleže v teh dveh omenjenih bankah.</p>
               <p>Treba je poudariti, da smo po tej sanaciji konec leta 2013 tako od finančnega
               ministra kot od takratne predsednice vlade in od predstavnikov Banke Slovenije lahko
               poslušali, da imamo po tej sanaciji v Evropi ene izmed najbolj zdravih bank. V letu
               2014 so sledili enotni stresni testi Evropske centralne banke in glej ga, zlomka, dve
               največji sistemski banki v Sloveniji sta na dveh stresnih testih padli. Za Slovensko
               demokratsko stranko je bil takrat dejansko to šok, kajti po vseh milijardah, ki so
               bile vložene v bančni sistem in sanacijo, in po zagotovilih takrat tako finančnega
               ministra kot predsednice vlade, da imamo najbolj zdrave banke v Evropi, sta dve
               največji sistemski banki na teh dveh stresnih testih padli. Pri tem je treba
               opozoriti na dejstvo, da je bil izhodiščni položaj tako Nove Kreditne banke Maribor
               kot Nove Ljubljanske banke na teh stresnih testih med boljšimi. Ampak potem, ko so se
               stresni testi opravili, ko so se opravile projekcije pri neugodnih situacijah, se je
               ugotovilo, da sta ti dve banki padli in sta izkazovali primanjkljaj v višini 65
               milijonov evrov. V Slovenski demokratski stranki se sprašujemo, kje so razlogi, da
               sta ti dve naši največji sistemski banki na teh stresnih testih padli. Ali je bila
               takratna sanacija bančnega sistema neustrezna oziroma je bila sanacija v premajhnem
               obsegu, da niso bile prenesene vse terjatve na tako imenovano slabo banko, ali so
               razlogi kje drugje? Mi smo prepričani, da bodo v današnji razpravi tako predstavniki
               Ministrstva za finance kot predstavniki Banke Slovenije znali odgovoriti na ta
               vprašanja.</p>
               <p>V Slovenski demokratski stranki smo pogrešali eno zadevo po tej sanaciji bančnega
               sistema, in sicer da ne Vlada, ne Ministrstvo za finance, ne Banka Slovenije niso
               zastavili pri teh dveh bankah niti enega cilja, kaj se bo z njima dogajalo v
               prihodnosti. Treba je poudariti, da iz naslova sanacije bančnega sistema na račun
               davkoplačevalcev imamo danes dejansko v državni lasti večino bank, ki delujejo na
               trgu v Sloveniji, se pravi, Nova Ljubljanska banka, Nova Kreditna banka Maribor,
               Abanka, Banka Celje. Od ministrstva in Vlade smo pogrešali, da bi tema dvema bankama
               dali jasne cilje, kaj se bo po tej sanaciji, ki se je opravila, s tema bankama
               dogajalo. To pomeni, kakšno donosnost se pričakuje, ali se bodo te banke
               privatizirale ali ne, kakšna so dana priporočila upravi in nadzornemu svetu, kako se
               bodo te banke obnašale na trgu. Vseh teh zadev ni in ocenjujemo, da posledično
               obstaja velika verjetnost, da s tem sanacija bančnega sistema, efekt za proračun in
               davkoplačevalce še ni končan. V Slovenski demokratski stranki se samo še sprašujemo,
               kdaj bo prišel tisti čas, ko bodo ponovno regulatorji ali Evropska centralna banka
               ugotovili, da največje slovenske banke potrebujejo dodatne dokapitalizacije.</p>
               <p>V Slovenski demokratski stranki smo prepričani, da del odgovornosti za nastali
               položaj nosi tudi regulator, Banka Slovenije, da niso bile opravljene vse naloge, ki
               bi morale biti, kajti ocenjujemo, da številka več kot 5 milijard evrov jasno govori,
               da tako nastala luknja ne more priti čez noč, ampak se je to verjetno vleklo dlje
               časa. Seveda ocenjujemo v Slovenski demokratski stranki, da posledica vseh teh lukenj
               ne more biti zgolj kriminalna dejanja. En del pa seveda ocenjujemo, da bi moral biti
               raziskan tako s strani organov pregona kot s strani regulatorja.</p>
               <p>Če primerjamo ostale evropske banke, vidimo predvsem, da je ta sanacija bančnega
               sistema največ stala slovenske davkoplačevalce. Kot smo že omenili, prepričani smo,
               če bi se sledilo načrtu privatizacije v letu 2001, bi bil efekt za davkoplačevalce in
               za slovenski proračun lahko bistveno manjši. Torej še enkrat, Slovenska demokratska
               stranka Državnemu zboru priporoča, da Banka Slovenije v roku 30 dni pripravi in
               posreduje Državnemu zboru informacijo o vzrokih za nastalo tako imenovano bančno
               luknjo in vlogi Banke Slovenije pri tem kot bančnemu regulatorju, da se preveri
               učinkovitost sistema korporativnega opravljanja bank v državni lasti in način
               reševanja posledic insolventnosti bank.</p>
               <p>Državni zbor priporoča Vladi Republike Slovenije, da ga v osmih dneh od sprejema tega
               priporočila seznani s stresnim testom Evropske centralne banke, po katerem naši
               največji banki NLB in NKBM v primeru neugodnega scenarija konec leta 2016 izkazujeta
               kapitalski primanjkljaj v višini 65 milijonov evrov.</p>
            </sp>
            <sp xml:id="SDZ7-Redna-04-2015-01-29.sp3">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Predlog priporočila je obravnaval Odbor za finance in monetarno politiko kot matično
               delovno telo.
                   Za predstavitev poročila odbora dajem besedo predsednici gospe Urški Ban.
                  
               
            </p>
            </sp>
            <sp xml:id="SDZ7-Redna-04-2015-01-29.sp4">

               <speaker>URŠKA BAN (PS SMC):</speaker>

               <p>Spoštovana predsedujoča, hvala za besedo. Spoštovani vsi prisotni!</p>
               <p>Odbor za finance in monetarno politiko je na 4. seji 14. 1. 2015 kot matično delovno
               telo obravnaval Predlog priporočila v zvezi z aktivnostmi Banke Slovenije glede
               sanacije bančnega sistema, ki ga je Državnemu zboru v obravnavo predložila skupina
               poslank in poslancev s prvopodpisanim Jožetom Tankom.</p>
               <p>Odbor je prejel naslednje gradivo: predlog priporočila, mnenje Zakonodajno-pravne
               službe, mnenje Vlade Republike Slovenije. Pri delu odbora so sodelovali oziroma so
               bili vabljeni: predlagatelj, Zakonodajno-pravna služba, Vlada, Ministrstvo za finance
               in Banka Slovenije.</p>
               <p>V poslovniškem roku sta bila na podlagi mnenja ZPS vložena amandmaja Poslanske
               skupine SDS k 1. In 2. točki priporočila.</p>
               <p>Iz dopolnilne obrazložitve predstavnika predlagateljev mag. Andreja Širclja izhaja,
               da gre za priporočilo SDS za pridobitev dodatnih gradiv z namenom hitrejše sanacije
               bančnega sistema glede na še vedno izkazano stanje bančnega primanjkljaja. V
               nadaljevanju je predstavnik Vlade odboru v kratki predstavitvi mnenje Vlade v zvezi s
               predlagano predstavitvijo rezultatov stresnega testa Evropske centralne banke
               povedal, da Vlada predlogu priporočila ne nasprotuje in je zahtevane rezultate
               stresnih testov v sprejemnem gradivu Državnega zbora tudi posredovala. Ob tem je
               pojasnil, da je v novembru 2014 začel delovati enotni mehanizem nadzora, s tem da je
               Evropska centralna banka še pred prevzemom polnih nadzornih pristojnosti pristopila k
               celoviti oceni poslovanja bank. Glavni aktivnosti navedene ocene sta bili pregled
               kakovosti sredstev in stresni testi, s tem da se je najprej preverjalo, ali so bila
               sredstva v bančnih bilancah stanja na dan 31. december 2013 primerno ovrednotena. Z
               uporabo tovrstnega pristopa na podlagi skupnih opredelitev tako enotnih konceptov kot
               enotne metodologije za ocenjevanje bilanc stanja so postale banke primerljive preko
               državnih meja, tako da s pregledom kakovosti sredstev ugotovljeni primanjkljaj
               znižuje izhodiščni nivo kapitala pred izvedbo stresnih testov.</p>
               <p>S stresnimi testi se je ugotavljala odpornost bilance stanja v obremenitvenih
               scenarijih z uporabo osnovnega in neugodnega scenarija, samo odpornost bilance pa za
               obdobje treh let, od 2014 do 2016. Scenarij v stresnih testih niso bili napoved
               prihodnih dogodkov, temveč preizkus skrbnega in varnega poslovanja, v katerem se je
               preverilo sposobnost banke v morebitnem poslabšanju gospodarskih razmer z uporabo
               konservativnih makroekonomskih gibanj na podlagi zimske makroekonomske napovedi
               Evropske komisije za leto 2014. Navedeno je bilo, da po osnovnem scenariju stresnega
               testa ne bi nobena od slovenskih bank konec leta 2016 izkazovala kapitalskega
               primanjkljaja, s tem da bi kapitalski presežek vseh treh navedenih bank po osnovnem
               scenariju znašal 755 milijonov evrov, medtem ko bi po neugodnem scenariju konec leta
               2016 dve banki, NLB in NKBM, izkazovali manjši kapitalski primanjkljaj, 65 milijonov
               evrov, SID banka pa še vedno kapitalski presežek. Ker so z izkazanim manjšim
               primanjkljajem v letu 2014 bili pri obeh bankah sprejeti ukrepi za krepitev
               stabilnosti in učinkovitosti prestrukturiranja, sta po izraženem mnenju
               identificirani kapitalski primanjkljaj z zadržanimi dobički in znižanjem svoje
               tvegane aktive sposobni obe pokriti.</p>
               <p>V nadaljevanju se je guverner Banke Slovenije s predloženim priporočilom strinjal in
               poudaril, da bo Banka Slovenije po sprejemu priporočila v Državnem zboru na tej
               podlagi pripravila poročilo o vzrokih za nastali kapitalski primanjkljaj v
               pregledanih bankah v zvezi z vlogo Banke Slovenije kot bančnega regulatorja tako s
               stališča učinkovitosti sistema korporativnega upravljanja bank v državni lasti kot z
               vidika reševanja posledic kapitalske neustreznosti poslovnih bank.</p>
               <p>Ob obravnavi je odbor na pobudo predstavnika Banke Slovenije sprejel amandma k 1.
               točki priporočila, ki je redakcijske narave. Odbor je prav tako sprejel oba amandmaja
               Poslanske skupine SDS k 1. in 2. točki priporočila, kasneje je priporočilo v celoti
               sprejel. Hvala.</p>
            </sp>
            <sp xml:id="SDZ7-Redna-04-2015-01-29.sp5">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Za uvodno obrazložitev mnenja dajem besedo predstavniku Vlade.</p>
               <p>Izvolite, gospod Metod Dragonja, državni sekretar Ministrstva za finance.</p>
            </sp>
            <sp xml:id="SDZ7-Redna-04-2015-01-29.sp6">

               <speaker>METOD DRAGONJA:</speaker>

               <p>Spoštovani poslanke in poslanci, spoštovana gospa podpredsednica, gospod
               guverner!</p>
               <p>Dovolite, da predstavim mnenje Vlade Republike Slovenije o predlogu priporočila glede
               seznanitve Državnega zbora s stresnim testom Evropske centralne banke in na kratko
               učinke in ukrepe, ki jih Vlada Republike Slovenije skupaj z Banko Slovenije izvaja,
               zato da se zagotovi nadaljnja stabilnost bančnega sistema.</p>
               <p>Vlada Republike Slovenije, kot je bilo rečeno že v matičnem odboru, predlogu
               priporočila ne nasprotuje in je Državnemu zboru že poslala ustrezno seznanitev in
               svoj pogled na rezultate stresnih testov Evropske centralne banke, ki so tudi bili
               posredovani poslankam in poslancem. V novembru 2014 je začel delovati enotni
               mehanizem nadzora. Pred prevzemom polnih nadzorstvenih pristojnosti tega enotnega
               mehanizma, je Evropska centralna banka začela izvedbo celovite ocene poslovanja bank,
               katere glavna dela sta bila pregled kakovosti sredstev in stresni testi. S pregledom
               kakovosti aktive se je dejansko preverjalo, ali so bila sredstva v bančnih bilancah
               po stanju konec leta 2013 primerno ovrednotena. Z uporabo skupnih opredeljenih
               konceptov, ki so se sicer nekoliko razhajali, in enotne metodologije za ocenjevanje
               bilanc stanja so postale banke primerljive preko državnih meja. S pregledom kakovosti
               sredstev ugotovljen primanjkljaj ustreznega kapitala je bil tako postavljen na skupni
               imenovalec, s stresnimi testi pa se je ugotavljalo odpornost bilance stanja v
               obremenitvenih scenarijih. Predvidena sta bila dva scenarija; odpornosti bilance, in
               sicer nek normalni in stresni v obdobju treh let od leta 2014 do 2016. Kreditne
               institucije so morale po osnovnem scenariju v vsakem letu doseči količnik navadnega
               najbolj kakovostnega lastniškega kapitala vsaj v višini 8 %, po neugodnem stresnem
               scenariju pa vsaj v višini 5,5 %. Scenariji v stresnih testih niso bili napoved
               prihodnjih dogodkov, ampak samo preizkus skrbnega in varnega poslovanja, v katerih se
               je preverilo sposobnost bank, da prenesejo slabše gospodarske razmere.</p>
               <p>Pri izvedbi stresnih testov so bila tako za osnovni scenarij uporabljena
               konzervativna makroekonomska gibanja, temelječa na zimski makroekonomski napovedi
               Evropske komisije iz leta 2014. Ta so močno odstopala od dejanskih gibanj v letu 2014
               in aktualnih napovedi tako Banke Slovenije in Urada Republike Slovenije za
               makroekonomske analize in razvoj in to je bil tudi osnovni razlog za to, da sta dve
               slovenski banki izkazali po predpostavkah stresnega scenarija rezultat, ki ni dosegel
               postavljenih kriterijev. Tako je v tem delu treba posebej izpostaviti, kar smo tudi v
               gradivu poudarili, da je bila predpostavka za leto 2014 minus 1,8-odstotna
               gospodarska rast, dosežena v letu 2014 po zadnjih ocenah – to še niso končni podatki
               –, pa je 2,5-odstotna pozitivna gospodarska rast. To se pravi, da gre za več kot 4
               odstotna točke razlike v scenariju, ki je bil osnova za neugodni scenarij.</p>
               <p>Pri obeh bankah z izkazanim manjšim primanjkljajem v letu 2014 so sprejeti ukrepi za
               krepitev stabilnost in učinki restrukturiranja, ki so bili izvedeno učinkovito in kar
               nam priznava tako Evropska komisija kot Mednarodni denarni sklad, učinkoviti in so
               prispevali k temu, da bančni sistem deluje učinkovito in da bo z nadaljnjimi ukrepi,
               ki so bili sprejeti predvsem z Zakonom o organu in skladu za reševanje bank, lahko
               dosežena stabilnost bančnega sistema tudi v bodoče. Hvala lepa.</p>
            </sp>
            <sp xml:id="SDZ7-Redna-04-2015-01-29.sp7">

               <speaker>PREDSEDNIK DR. MILAN BRGLEZ:</speaker>

               <p>Za uvodno obrazložitev mnenja dajem besedo guvernerju Banke Slovenije dr. Boštjanu
               Jazbecu.</p>
            </sp>
            <sp xml:id="SDZ7-Redna-04-2015-01-29.sp8">

               <speaker>DR. BOŠTJAN JAZBEC:</speaker>

               <p>Predsednik, poslanke in poslanci!</p>
               <p>Najlepša hvala za povabilo in predvsem za priporočilo v zvezi z aktivnostmi Banke
               Slovenije glede sanacije bančnega sistema, ki ga v celoti pozdravljamo in
               pripravljamo, tako da bomo v roku 30 dni – tako kot nam je matični odbor priporočil
               in Državni zbor, upam, danes potrdil – pripravili informacijo o vzrokih za nastalo
               bančno luknjo in vlogi Banke Slovenije pri tem kot bančnega regulatorja učinkovitosti
               sistema korporativnega upravljanja bank v državni lasti in načinu reševanja posledic
               insolventnosti poslovnih bank. Prosil bi samo, če lahko to zadnjo zahtevo
               preformuliramo in namesto <q>"posledic insolventnosti poslovnih bank"</q> zapišemo <q>"zaradi
               kapitalske neustreznosti bank"</q>; namreč, insolventnih bank se ne rešuje, ampak
               zapira.</p>
               <p>Hkrati bomo danes sodelovali v razpravi oziroma zbrali vsa vprašanja in pripombe, ki
               nam bodo pomagale pri dokončnem poročilu in pripravi poročila, ki ga bomo predstavili
               v 30 dneh. Najlepša hvala.</p>
            </sp>
            <sp xml:id="SDZ7-Redna-04-2015-01-29.sp9">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Združena levica, zanjo dr. Franc Trček.</p>
            </sp>
            <sp xml:id="SDZ7-Redna-04-2015-01-29.sp10">

               <speaker>DR. FRANC TRČEK (PS ZL):</speaker>

               <p>Hvala za besedo, predsedujoči. Pozdravljeni brez kurtoazij, ker bom relativno dolg in
               časa nimam preveč.</p>
               <p>V Združeni levici ocenjujemo stanje v bančnem sistemu bistveno drugače kot
               predlagatelji. Trdimo, da sta prav dve desničarski koaliciji, v katerih je imela
               večino stranka predlagateljica, najbolj odgovorni za – citiram – <q>"nastali kapitalski
               primanjkljaj pregledanih bank"</q>. Zato ocenjujemo, da gre za enega v vrsti manevrov
               prelaganje odgovornosti na druge, na sistem, na hobotnice, strice iz ozadja, mafijo,
               škratka Bolfenka, če hočete in podobno. Drugi vidik je, ali bi sprejetje tega sklepa
               vsaj z informiranjem javnosti prispevalo k odkrivanju dejanske odgovornosti in
               strukturnih vzrokov za nastali položaj, o katerem razpravljamo. Večina slabih
               terjatev je nastala, vemo, v času pregrevanja gospodarstva v letih 2005–2008. Temu
               procesu se po vstopu v evropsko območje in v času evropske konjunkture ni dalo
               popolnoma izogniti. Niti takratna vlada niti Banka Slovenije niste izvedli nobenega
               proticikličnega makroekonomskega ukrepa. Takratna koalicija in njeni ljudje v
               paradržavnih skladih niso storili nič za omejitev kreditne investicijske dejavnosti.
               Citiral bom dr. Prašnikarja, citat je iz tedanjega časa: <q>"Vzorec zadolževanja in
               investiranja velikih slovenskih podjetij kaže odsotnost vsakršnih makroekonomskih
               zavor. So pa nosilci takratne ekonomske politike s prodajajo državnih in paradržavnih
               deležev aktivno sodelovali pri menedžerskih prevzemih podjetij in v napihovanju
               cerkvenih in posvetnih finančnih holdingov."</q> Državni in paradržavni deleži podjetji,
               kot je na primer Mercator, se namreč niso prodajali kar sami od sebe. Naslednja
               velika napaka je bila neodločnost Pahorjeve vlade pri dokapitalizaciji bank. V banke
               so vložili depozite, niso pa povečali kapitala. Žebelj v krst je bilo ravno ravnanje
               Banke Slovenije, ki je eno leto pred drugimi regulatorji sredi leta 2010 zaostrilo
               kapitalsko ustreznost in povzročilo kreditni krč. Ta krč traja še danes kljub
               dokapitalizacijam, prenosom slabih terjatev in poceni denarju v Evropski centralni
               banki. Banka Slovenije se je pod vodstvom zadnjih treh guvernerjev in pod diktatom
               Evropske centralne banke izkazala nesposobno za predvidevanje dogodkov in izvajanje
               proticikličnih ukrepov. Na žalost se je izkazala za neverodostojno tudi pri izvedbi
               stresnih testov in pri masovni socializaciji zasebnih dolgov, ki jih je odredila
               decembra 2013.</p>
               <p>V Združeni levici se strinjamo z analizo kolega Križaniča, citiram: <q>"Slovenija je
               bila v letih 2012 in 2013 v umetno organiziranem gospodarskem šoku in v tem šoku so
               bile sprejete nekatere izjemno škodljive makroekonomske poteze. Ena od hujših je bilo
               veliko povečanje javnega dolga na rovaš državnega prevzemanja obveznosti iz povsem
               privatnih razmerij."</q> Konec citata. Dr. Križanič tudi pravilno opozarja na spornost
               stresnih testov, nekaj je govoril državni sekretar o tem. Osnova za dokapitalizacijo
               in prenos terjatev na slabo banko je bila najbolj negativna ocena. Banka Slovenije je
               dokapitalizirala popolnoma zasebni banki Probanko in Factor banko. Vprašanje, ali je
               bila ta odločitev skladna s tretjim odstavkom 20. člena zakona o ureditvi za krepitev
               stabilnosti bank, ki pravi, da se pri izreku ob ukrepu upošteva, citiram, <q>"pomen
               banke za finančno stabilnost"</q>.</p>
               <p>V Združeni levici ocenjujemo, da so bili stresni testi 2013 neverodostojni in da je
               bilo porabljenih preveč javnih sredstev. To trdimo tudi na podlagi izvedbe lanskih
               stresnih testih, v katerih je bil ugotovljen primanjkljaj, o katerem teče beseda.
               Ključno vprašanje, glede katerega se ne strinjamo s predlagateljem in tudi ne z
               vlado, je, ali so bili vsi ti testi izvedeni verodostojno. V Združeni levici ne
               moremo pristati na to, da so odločitve, zaradi katerih se lahko državni dolg poveča
               za milijardne zneske, sprejemajo na podlagi nekakih eksperimentov, namesto da bi se
               sprejele na podlagi objektivne napovedi prihodnjih dogodkov. Leta 2013 so v banke
               vbrizgali 3 in pol milijarde državnih sredstev, da ne govorimo o poroštvih za izdane
               obveznice slabe banke. Takih operacije se ne izvaja na podlagi eksperimentov.
               Slovenija je bila na teh testih obravnavana bistveno strožje od drugih držav
               pravzaprav strožja od vseh, z delno izjemo Irske – gospod Dragonja je govoril o tem.
               Bom samo navedel, če primerjamo Avstrijo s Slovenijo. Pri Avstriji je razlika med
               dejanskim BDP letošnjim in negativnim scenarijem samo 0,5 odstotne točke, pri
               Sloveniji je ta razlika – odvisno, katero napoved gledamo – 3,6 ali celo 4 odstotne
               točke nižja od dejanskega. Lahko verjamemo v naključja, ampak dejstvo je, da smo bili
               obravnavani strožje kot drugje, zato v Združeni levici ocenjujemo, da je ugotovljeni
               primanjkljaj dveh državnih bank v veliki meri fiktiven in nedvoumno vpliva na ceno
               državnega premoženja. Nova Kreditna banka Maribor je v prodajnem postopku in kaj je
               lepšega za zagovornike privatizacije in za kupce kot novica, ki znižuje ugled in
               vrednost državni bank. Če bi imel več časa bi debatiral, da noben normalen ne prodaje
               banke po 0,2, 0,3 book vrednosti, kaj šele nižje, to je celo meni jasno kot
               sociologu.</p>
               <p>Gremo k bistvenem vprašanju, ali bi sprejetje tega sklepa vsaj z informiranjem
               javnosti prispevalo k odkrivanju dejanske odgovornosti in strukturnih vzrokov za
               nastali položaj? Če analiziram sklepe po vrsti. <q>"Banka Slovenije naj bi Državnemu
               zboru v roku 30 dni informirala o vzrokih za nastali kapitalski primanjkljaj v bankah
               in vlogi Banke Slovenije pri tem."</q> Makroekonomski vzroki za nastanek slabih terjatev
               so že znani. Akademiki so že veliko povedali o tem, iz odgovorov predstavnikov Banke
               Slovenije na dosedanjih sejah je jasno, da oni niso naslov za objektivno analiziranje
               njihovih lastnih napak. <q>"Pričakuje se poročilo Banke Slovenije o"</q> – citiram –
               <q>"učinkovitosti sistema korporativnega upravljanja bank v državni lasti."</q> Stališča
               vodstva Banke Slovenije glede državne lastnine bank so zelo jasna in jih vodstvo
               večkrat javno izrazilo, saj ni bilo izbrano naključno, ampak zaradi svojih javnih
               neoliberalnih stališč, konkretnih slabih praks in odgovornih zanje pa v tem poročilu
               seveda ne bo. Zato bi bilo treba nekaj drugega – potrebna bi bila forenzična revizija
               ali pa kar kriminalistična preiskava odgovornosti politikov, državnih funkcionarjev,
               poslovodnih oseb paradržavnih skladov in državnih podjetij ter bank. Nadalje –
               <q>"Pričakuje se način reševanja kapitalske neustreznosti bank."</q> Banka Slovenije redno
               poroča o dokapitalizacijah in prenosih terjatev na slabo banko. Glede pokrivanja
               domnevnega 65-milijonskega primanjkljaja je bilo že jasno povedano, da bo pokrit iz
               tekočih dobičkov. Bolj podrobnih podatkov zaradi varovanja poslovnih skrivnosti bank
               verjetno ne bomo dobili.</p>
               <p>Enako velja za drugo priporočilo, naj Vlada poroča o razmerah in ukrepih za
               zagotovitev ustrezne politike države v zvezi z rezultati stresnega testa. Ne vem,
               zakaj se sprenevedamo, saj je Vlada že v mnenju zapisala, da ne nasprotuje poročilu.
               Sklep je odveč, informacije smo že dobili, Vlada boljše, očitno, ne namerava dati, iz
               enakih razlogov, kot jih ne moremo pričakovati od Banke Slovenije.</p>
               <p>A vendar, za konec, od teh priporočil ne moremo pričakovati nobenega bistvenega
               učinka, nobenih novih relevantnih informacij. Ampak to tudi ni bistveno. V tem ni
               nobene blazno posebne škode, razen da Državni zbor po nepotrebnem izgublja, trati čas
               s tako in tovrstno razpravo. Kar pa je pomembno, je to, da nam s takimi priporočili
               solijo pamet tisti, ki so obvladovali to državo ključne štiri leta pred krizo, med
               pregrevanjem gospodarstva, in dve leti v času krize. Ista stranka, SDS, ki je
               navsezadnje sprejela Zakon o ukrepih za stabilnost bank, ki je odločno prispevala k
               izvolitvi guvernerja Banke Slovenije, nam zdaj soli pamet in se dela, da oni s tem
               stanjem, v katerem smo, nimajo čisto nič.</p>
               <p>Ker mi je ostalo še nekaj časa, včeraj me je zvil trebušni virus in sem bil, žal,
               odsoten, ko smo razpravljali, katere kitice bi bile v himni Republike Slovenije.
               Dragi moji, če bomo tako naprej delali, obstaja samo en refren, ki je lahko himna
               Republike Slovenije, refren iz znane belokranjske pesmi, ki gre takole: <q>"Sirota sam
               ja, nemam nikoga. Nemam oca, nemam majke, nemam dragoga."</q> Hvala za besedo.</p>
            </sp>
            <sp xml:id="SDZ7-Redna-04-2015-01-29.sp11">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, zanjo gospod
               Jožef Horvat.</p>
            </sp>
            <sp xml:id="SDZ7-Redna-04-2015-01-29.sp12">

               <speaker>JOŽEF HORVAT (PS NSi):</speaker>

               <p>Hvala lepa. Gospod predsednik Državnega zbora, spoštovane kolegice in spoštovani
               kolegi, spoštovani guverner Banke Slovenije dr. Jazbec, državni sekretar!</p>
               <p>Današnja razprava o problematiki bančništva v Sloveniji je ena v nizu številnih
               razprav na to temo, z eno, a pomembno razliko; predlog priporočil je bil na matičnem
               odboru sprejet, torej z glasovi opozicijskih in koalicijskih članov Odbora za finance
               in monetarno politiko. Mi pričakujemo, da bo predlog priporočila doživel enako
               podporo tudi na seji Državnega zbora. Poslanci Poslanske skupine Nove Slovenije –
               krščanskih demokratov bomo predlog priporočil v zvezi z aktivnostmi Banke Slovenije
               glede sanacije bančnega sistema podprli. Današnja razprava bo gotovo tekla v smeri
               ugotavljanja vzrokov za nastali kapitalski primanjkljaj dveh sistemskih bank v
               državni lasti, Nove Ljubljanske banke in Nove Kreditne banke Maribor. Namreč, ti dve
               banki nista prestali stresnih testov, ki jih je objavila Evropska centralna banka
               lansko jesen. V primeru neugodnega scenarija konec leta 2016, torej naslednje leto,
               bi obe banki izkazovali kapitalski primanjkljaj v skupni višini 65 milijonov evrov.
               In to kljub temu da sta bili obe banki relativno kratek čas pred opravljanjem
               stresnih testov očiščeni slabih terjatev in izdatno dokapitalizirani z našim,
               davkoplačevalskim denarjem.</p>
               <p>V zvezi s tem se pojavlja logično vprašanje vloge Banke Slovenije in njene
               učinkovitosti v vlogi bančnega regulatorja. Predvsem to velja za pretekla obdobja
               intenzivnega kreditiranja. Po mnenju uglednih bančnih ekonomistov bi morala Banka
               Slovenije kot bančni regulator ukrepati tako, da bi dvignila kapitalske zahteve za
               obe banki. Tak ukrep bi deloval proticiklično, pa tega ukrepa ni storila in soočili
               smo se z veliko bančno luknjo, ki smo jo pokrili z davkoplačevalskim denarjem. Po
               ugotovljenih zadnjih rezultatih stresnih testov Evropske centralne banke je sedaj
               naloga Banke Slovenije, da temeljito pregleda in analizira vzroke za nastali
               kapitalski primanjkljaj. Njena naloga je tudi, da pregleda, kje je bil nadzor nad
               poslovnimi bankami pomanjkljiv in kako v bodoče zagotoviti učinkovito izvajanje njene
               regulatorne vloge.</p>
               <p>Poslanke in poslanci Nove Slovenije tudi pričakujemo, da bo lastnik slovenskih
               državnih bank dal na mizo tudi vprašanje odgovornosti nadzornih svetov državnih bank.
               O tem se, spoštovani, ne pogovarjamo, pa bi se morali. To vprašanje, gospe in
               gospodje, bi si po mnenju Nove Slovenije zaslužilo poglobljeno razpravo v Državnem
               zboru. Zagotovo bo k boljšemu nadzoru prispeval enotni nadzor s strani Evropske
               centralne banke, ki je začel veljati 4. 11. lansko leto. Krščanski demokrati smo tudi
               prepričani, da je treba čim prej izvesti privatizacijo državnih bank, torej poiskati
               odgovornega lastnika, kar je največje zagotovilo za učinkovito upravljanje bančnega
               sistema. Na ta način se bomo lahko izognili nadaljnjim bančnim luknjam in z njimi
               povezanimi dokapitalizacij s strani davkoplačevalcev. V Poslanski skupini Nove
               Slovenije – krščanskih demokratov smo namreč prepričani, da nastala bančna luknja v
               Sloveniji ni toliko rezultat svetovne finančne krize oziroma je to v manjši meri, v
               večji meri pa je rezultat nesposobnosti, nepravilnosti in nezakonitosti dela in lahko
               rečemo koruptivne in kriminalne dejavnosti bančnih elit; elit, ki obvladujejo bančni,
               gospodarski in politični prostor. Minister za pravosodje, aktualni minister za
               pravosodje, nekdanji predsednik KPK bi rekel, da so za bančno luknjo odgovorne sive
               eminence slovenskega bančnega sistema. Pri dosedanjih obravnavah problematike
               bančništva smo se seznanil s poročilom KPK, ki v svojem poročilu navaja, da obstaja
               krog oseb, ki stalno krožijo znotraj bančnega sistema, enkrat so v vlogi nadzornika,
               drugič v vlogi upravljavca. Seveda za svoje delo in odločitve vsi ti pripadniki elit
               niso doslej nikoli odgovarjali ne kazensko, ne materialno in tudi ne politično.</p>
               <p>V Novi Sloveniji smo zaskrbljeni nad počasnostjo dela organov preiskovanja in tudi
               pregona. Dana so bila zagotovila specializiranega državnega tožilstva, da bo na
               Specializiranem državnem tožilstvu preiskava bančnega kriminala dokončana do konca
               leta 2014. Zagotovljene so bile tudi izdatne kadrovske okrepitve Specializiranega
               državnega tožilstva za te namene. Pravih rezultatov na tem področju pa še vedno
               nimamo. Zaskrbljeni smo tudi nad počasnostjo dela Specializiranega državnega
               tožilstva in sodišč na področju odvzema premoženja nezakonitega izvora. Imamo
               zakonodajo, pa je ne izvajamo in poslušamo izgovore, da gre za nov zakon, da je
               potreben čas, da so potrebne kadrovske okrepitve, da se institut uvede v sistem in
               podobno in podobno. Sprašujemo se, kako to, da v naši državi sodni postopki trajajo
               leta in leta, medtem ko se v drugih državah Evropske unije ti postopki odvijajo
               bistveno hitreje in učinkoviteje in kako lahko v drugih državah Evropske unije
               posamičen institut prične izvajati delo takoj in daje rezultate že v prvem letu, pri
               nas pa še po dveh letih ni praktično nobenih rezultatov. Zadovoljni smo, da smo
               slišali s strani guvernerja Banke Slovenije, dr. Boštjana Jazbeca, da Banka Slovenije
               že realizira sklep, ki je bil sprejet na matičnem delovnem telesu in zanimiva bo
               razprava o poročilu oziroma o informaciji, ki nam jo bo posredovala Banka Slovenije.
               Hvala lepa.</p>
            </sp>
            <sp xml:id="SDZ7-Redna-04-2015-01-29.sp13">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Zavezništvo, zanjo mag. Alenka Bratušek.</p>
            </sp>
            <sp xml:id="SDZ7-Redna-04-2015-01-29.sp14">

               <speaker>MAG. ALENKA BRATUŠEK (PS ZaAB):</speaker>

               <p>Spoštovani predsednik, guverner, gospe in gospodje!</p>
               <p>V zadnjem času se veliko ukvarjamo z našimi bankami in sanacijo bančnega sistema, je
               pa zmotno prepričanje, da so se banke znašle na dnevnem redu šele leta 2013 ali 2014.
               Res je, da smo takrat začeli reševati probleme, ki so se v naših bankah nakopičili že
               bistveno prej, največ v letih 2006 in 2007. Je pa res, da Slovenija ni osamljen
               primer, oaza, kjer bi imeli z bankami probleme. Lahko smo zelo natančni; že leta 2007
               se je zgodil zlom finančnih trgov, pa vendar so bili pri nas šele v letu 2013
               storjeni veliki koraki pri stabilizaciji bančnega sistema. Če bi se reševanja tega
               problema lotili prej, bi lahko bila ta sanacija ali stabilizacija finančnega sistema
               tudi bistveno cenejša. Sprejeti je bilo treba težke odločitve o nadzorovani
               likvidaciji Probanke in Faktor banke pa dokapitalizaciji NLB, NKBM in Abanke ob
               hkratnem prenosu njihovih slabih terjatev na t. i. slabo banko. Vsi se spomnimo
               dolgega čakanja na preglede, ki jih je od nas zahtevala Evropska komisija. Spomnimo
               se čakanja, ko se je ugibalo o višini potrebnih sredstev za dokapitalizacijo našega
               bančnega sistema. Ta ugibanja so, če samo spomnim, segala tudi do 12, 13 milijard
               evrov in ugibalo se je seveda tudi o naši sposobnosti, da banke saniramo sami. Že
               takrat pa smo se zavedali, da samo sanacija bank ne bo dovolj. Potrebno je bilo
               pripraviti tudi ustrezno zakonodajo za sanacijo, predvsem pa razdolževanje
               gospodarstva. Tu mislim predvsem na prenovljeno insolventno zakonodajo, ki je
               omogočila finančno prestrukturiranje prezadolženih podjetij že v zgodnji fazi. Tako
               je bila sprejeta pravna podlaga za pospešeno in olajšano izvedbo zunajsodnega
               prestrukturiranja ter konverzija dolga v kapital. Primeren pravni okvir omogoča
               ustrezne spodbude za upnike, lastnike in poslovodstva, kar je bistvenega pomena za
               olajšano izvedbo finančnega prestrukturiranja, sicer nelikvidnega, vendar
               rentabilnega podjetja.</p>
               <p>Stresni testi, ki jih je v okviru enotnega mehanizma nadzora s strani ECB le-ta
               izvedla v letu 2014, so pokazali, da je bilo sicer veliko že narejenega, marsikaj pa
               je še treba storiti. V to smo v Zavezništvu prepričani, in prav zato menimo, da je
               ključno, da Banka Slovenije pripravi poročilo o tem, zakaj sta dve, pred kratkim
               sanirani banki ob neugodnem scenariju zopet izkazali kapitalski primanjkljaj.
               Prepričani smo, da se bo izkazalo, da so vzroki v tistih ukrepih, za izvedbo katerih
               je nam zmanjkalo časa, in tu imam v mislih pripravo ukrepov za prestrukturiranje
               malih in srednje velikih podjetij.</p>
               <p>Predlog priporočil bomo seveda podprli. Od Vlade pa pričakujemo, da se bo, če ne
               drugače pa po seznanitvi s poročilom Banke Slovenije začela aktivno in čim hitreje
               ukvarjati s pripravo ukrepov, ki bodo omogočili hitro in uspešno poslovno in finančno
               prestrukturiranje malih in srednje velikih podjetij. Ti ukrepi bodo po našem trdnem
               prepričanju pripomogli tako k bolj trdni gospodarski rasti in tudi dolgoročni
               stabilnosti bančnega sistema. Hvala.</p>
            </sp>
            <sp xml:id="SDZ7-Redna-04-2015-01-29.sp15">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina SMC, zanjo mag. Dušan Verbič.</p>
            </sp>
            <sp xml:id="SDZ7-Redna-04-2015-01-29.sp16">

               <speaker>MAG. DUŠAN VERBIČ (PS SMC):</speaker>

               <p>Spoštovani predsednik, poslanke in poslanci, predstavnik Vlade, guverner Banke
               Slovenije, prav lep pozdrav!</p>
               <p>Danes je na mestu vprašanje, v kakšni kondiciji so banke v Republiki Sloveniji in
               kakšno breme prenašajo v to leto, se pravi v letu 2015. Splošna ocena je, da so banke
               v lasti države v povsem drugačni situaciji kot pred enim letom. Vzrok je v dejstvu,
               ker so tri banke v začetku leta 2014 nekako potegnile črto in precejšnji del svojega
               slabega poslovanja iz preteklosti nekako pustile za seboj in kot znano, prenašale
               terjatve na Družbo za upravljanje terjatev bank. To pa najverjetneje ne pomeni, da so
               težave slovenskega bančnega sektorja pozabljene. Z vidika tekočega poslovanja je
               ključno, da se je obrestna marža, verjetno tudi na račun dokapitalizacije z državnimi
               obveznicami, izboljšala in da bo večina bank uspešno končala poslovno leto. V
               slovenskem bančnem sistemu se na splošno krči bilančna vsota. Temu se ne morejo
               izogniti Nova Ljubljanska banka, Nova Kreditna banka Maribor in Abanka, dodamo lahko
               tudi Banko Celje, čeprav so dobile državno pomoč. Povečane kreditne aktivnosti pa
               tudi zaradi stanja, v katerem so se znašla podjetja, še ni realno pričakovati stanja,
               v katerem so se znašla podjetja.</p>
               <p>Dejstvo je, da se rast slabih kreditov po padcu zaradi prenosa na Družbo za
               upravljanje terjatev bank ponovno nadaljuje. V to nas prepričuje poslovanje bančnega
               sistema v preteklem letu. Ob 9-mesečju je ta isti sistem po davkih prikazoval 108
               milijonov evrov dobička, ob 11-mesečju pa 11 milijonov evrov izgube. Zaskrbljujoč pa
               je podatek, da je v teh dveh mesecih bilo izvedenih za 150 milijonov evrov oslabitev
               in povsem logično je vprašanje, ali se ob takem načinu poslovanja bančni sistem lahko
               obdrži nad gladino.</p>
               <p>Stabilizacija razmer v preteklem letu slovenskega bančnega sistema in nizke obrestne
               mere Evropske centralne banke bi po pričakovanju nekako lahko pozitivno vplivale na
               posojilno aktivnost. Toda resnica je deloma tudi drugje. Razmere za naše banke niso
               idealne. Podjetjem, še posebno večjim, ki delujejo v našem poslovnem okolju, se je še
               bolj odprl dostop do finančnih trgov in tujih bank z relativno ugodnimi pogoji
               kreditiranja, istočasno pa bi dolgoročno ohranjanje nizkih obrestnih mer tako lahko
               negativno vplivalo na marže.</p>
               <p>Danes obravnavamo priporočila v zvezi z aktivnostmi Banke Slovenije glede sanacije
               bančnega sistema. Ravno zaradi prej omenjenih razmer v slovenskem bančnem sistemu in
               zaskrbljujoče višine oslabitve ob koncu preteklega leta je Poslanska skupina Stranka
               Mira Cerarja na Odboru za finance in monetarno politiko podprla predlog priporočil,
               da Državni zbor priporoča Banki Slovenije, da v roku 30 dni pripravi in posreduje
               Državnemu zboru informacijo o vzrokih za nastali kapitalski primanjkljaj pregledanih
               bank in vlogi Banke Slovenije pri tem kot bančnega regulatorja, o učinkovitosti
               sistema korporativnega upravljanja bank v državni lasti in načinu reševanja posledic
               kapitalske neustreznosti poslovnih bank. Tudi danes bomo podprli predmetno
               priporočilo. Prav tako bomo podprli priporočilo, da Državni zbor predlaga Vladi
               Republike Slovenije, da mu v osmih dneh od prejema tega priporočila poroča o razmerah
               in ukrepih za zagotovitev ustrezne politike države v zvezi z rezultati stresnega
               testa Evropske centralne banke, po katerem naši največji banki Nove Ljubljanske banke
               in Nove Kreditne banke Maribor v primeru neugodnega scenarija konec leta 2016,
               izkazujeta kapitalski primanjkljaj v višini 65 milijonov evrov. Vlada je sicer
               vsebino poslala in predstavila že v mnenju, vendar je prav, da jih pošlje uradno na
               podlagi tega zadevnega predloga sklepa.</p>
               <p>Ob tej priložnosti bi se dotaknil še tako imenovane bančne luknje. Stranka Mira
               Cerarja se je v koalicijski pogodbi zavezala za preiskavo bančne luknje in
               opredelitev odgovornosti, zato je za zagotovitev povrnitve zaupanja v finančne
               institucije, nadzorne institucije in institut pravne države treba opredeliti
               odgovornost za nastalo bančno luknjo in zahtevati odškodninsko in materialno
               odgovornost članov uprav ter nadzornih svetov dokapitaliziranih bank. Odgovornost za
               izvedbo preiskave bančne luknje se prenese z Družbe za upravljanje terjatev bank na
               Banko Slovenije ter v primeru suma kaznivih dejanj na pristojne organe pregona.</p>
               <p>V Stranki Mira Cerarja se zavedamo resnosti te materije, zato je nujno, da je to
               vključeno v program ukrepov Vlade za preprečevanje korupcije za obdobje 2015 do 2016
               v tako imenovani program ničelna toleranca do korupcije. V okviru tega programa se
               mora izvesti identifikacija preteklih koruptivnih dejanj pri sklepanju bančnih poslov
               in priprava primernih podlag za njihovo preprečevanje in odkrivanje.</p>
               <p>Na podlagi navedenega smo v Stranki Mira Cerarja mnenja, da vsi, ki so oziroma smo
               vpeti v bančni sistem Republike Slovenije, da delujemo v smeri, da je bančni sistem
               stabilen. Kot je že omenjeno, bo Poslanska skupina stranke Mira Cerarja podprla obe
               priporočili. Hvala.</p>
            </sp>
            <sp xml:id="SDZ7-Redna-04-2015-01-29.sp17">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina SDS, zanjo gospa Suzana Lep Šimenko.</p>
            </sp>
            <sp xml:id="SDZ7-Redna-04-2015-01-29.sp18">

               <speaker>SUZANA LEP ŠIMENKO (PS SDS):</speaker>

               <p>Hvala za besedo, predsedujoči. Spoštovane poslanke in spoštovani poslanci, spoštovani
               guverner Banke Slovenije, spoštovani državni sekretar!</p>
               <p>V Slovenski demokratski stranki predlagamo dva priporočila, ki se nanašata predvsem
               na sanacijo bančnega sistema; sanacijo, ki je bila opravljena v letu 2013 in deloma v
               letu 2014. Glede na to, da smo v državne banke vložili veliko davkoplačevalskega
               denarja, je prav, da tej temi namenimo več pozornosti.</p>
               <p>Pri obravnavi Letnega poročila Banke Slovenije za leto 2013 na pristojnih delovnih
               telesih se je izkazalo, da poročilo ne vsebuje celovitih informacij o sanaciji
               slovenskega bančnega sistema, ki se je izvedla konec leta 2013. Sanacija slovenskega
               bančnega sistema nas je do sedaj stala več kot 5 milijard evrov, pri čemer pa ta
               številka ni dokončna, saj bodo zaradi padca obeh največji državnih bank na stresnem
               testu Evropske centralne banke potrebna dodatna sredstva za zagotovitev kapitalske
               ustreznosti. Ob tem ne smemo pozabiti tudi na presojanje Ustavnega sodišča glede
               ugovora imetnikov podrejenih obveznic zaradi njihovega izbrisa. V primeru njihove
               ugotovitve se bo strošek sanacije bančnega sistema za davkoplačevalce povečal za
               dodatnih 500 milijonov evrov.</p>
               <p>Kot že omenjeno, sta dve največji slovenski banki, ki sta v državni lasti, padli na
               nedavnem stresnem testu Evropske centralne banke. Ugotovljen kapitalski primanjkljaj
               bo najverjetneje treba pokriti s ponovno dokapitalizacijo obeh bank. Padec na
               stresnih testih pa kaže tudi na to, da izvedena sanacija bančnega sistema ni bila
               uspešna. Več kot 5 milijard evrov davkoplačevalskih sredstev očitno ni bilo dovolj.
               Odgovornost za nastalo situacijo je na strani Vlade, saj ni zagotovila uspešnega in
               učinkovitega nadzora in upravljanja bank. Odgovornost je tudi na strani Banke
               Slovenije, ki svojega nadzora očitno še vedno ne opravlja dovolj dobro. Zaskrbljujoče
               je tudi dejstvo, da kljub sanaciji bančnega sistema in v njih vloženih, ponovno
               ponavljam, 5 milijard evrov, ta znesek najverjetneje ni dokončen. Prav tako Vlada še
               vedno ni sprejela strategije poslovanja državnih bank z jasno določenimi cilji in
               politiko za vrnitev vsaj dela vloženega davkoplačevalskega denarja.</p>
               <p>V Poslanski skupini Slovenske demokratske stranke smo prav zaradi navedenih razlogov
               predlagali dve priporočili. V prvem priporočilu priporočamo Banki Slovenije, da
               posreduje informacije Državnemu zboru glede vzrokov za nastalo tako imenovano bančno
               luknjo in vlogi Banke Slovenije kot bančnega regulatorja pri tem; da posreduje
               informacije o učinkovitosti sistema korporativnega upravljanja bank v državni lasti
               in informacijo o načinu reševanja posledic kapitalske neustreznosti poslovnih bank. Z
               drugim priporočilom želimo, da Vlada Republike Slovenije seznani Državni zbor o
               stresnem testu Evropske centralne banke, po katerem naši največji banki v državni
               lasti izkazujeta kapitalski primanjkljaj.</p>
               <p>V Poslanski skupini Slovenske demokratske stranke bomo predlagana priporočila seveda
               podprli. Veseli nas tudi, da so bili predlogi priporočil z večino sprejeti na
               matičnem delovnem telesu, Odboru za finance. In verjamem, da bodo predlagana
               priporočila podobne podpore deležna tudi ob jutrišnjem glasovanju.</p>
            </sp>
            <sp xml:id="SDZ7-Redna-04-2015-01-29.sp19">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Desus, zanjo gospod Uroš Prikl.</p>
            </sp>
            <sp xml:id="SDZ7-Redna-04-2015-01-29.sp20">

               <speaker>UROŠ PRIKL (PS DeSUS):</speaker>

               <p>Spoštovani gospod predsednik, predstavniki Vlade, predstavniki centralne banke,
               kolegice in kolegi!</p>
               <p>Priporočila bomo v Poslanski skupini Desus podprli. V naši poslanski skupini smo si
               enotni v prepričanju, da je treba definirati vzroke za nastanek tako imenovane bančne
               luknje ter opredeliti odgovornost za večmilijonsko dokapitalizacijo. Zato smo
               vseskozi trdno vztrajali na stališču, da je to nujno treba zapisati tudi v
               koalicijsko pogodbo. Opredelitev odgovornosti za nastalo škodo, ki hromi našo državo,
               je ključna za ponovno vzpostavitev zaupanja v finančne institucije, njihove nadzorne
               organe in ne nazadnje, kot to radi poudarjamo, tudi v institut pravne države. Kljub
               večmilijardni dokapitalizaciji pa smo bili v Poslanski skupini Desus izredno
               začudeni, ko so stresni testi Evropske centralne banke pokazali, da bi Nova
               Ljubljanska banka in tudi Nova Kreditna banka Maribor v primeru neugodnega scenarija
               izkazali kapitalski primanjkljaj v višini 65 milijonov evrov. S stresnimi testi se je
               ugotavljala odpornost bilance stanja v obremenitvenih scenarijih. Predvidena sta bila
               osnovni in neugodni scenarij, odpornost bilance pa se je ugotavljala za obdobje treh
               let, lanskega, letošnjega in prihodnjega. Po osnovnem scenariju stresnega testa ne bi
               nobena od testiranih slovenskih bank konec leta 2016 izkazovala kapitalskega
               primanjkljaja, po neugodnem scenariju pa bi dve banki, Nova Ljubljanska banka in Nova
               Kreditna banka Maribor, izkazovali manjši kapitalski primanjkljaj v višini 65
               milijonov evrov, SID banka, zanimivo, pa bi tudi ob neugodnem scenariju izkazovala
               kapitalski presežek. Guverner Banke Slovenije je ob tem zatrdil, da bi v primeru
               neugodnega scenarija banki kapitalski primanjkljaj pokrili z zadržanimi dobički, saj,
               kot vemo, Evropska centralna banka ne dovoljuje izplačil dobičkov bank, ki so bile
               dokapitalizirane s strani države.</p>
               <p>Poleg poročanja o ukrepih glede stresnih testov bi Državni zbor s sprejetjem
               priporočila v zvezi z aktivnostmi Banke Slovenije glede sanacije bančnega sistema
               Banki Slovenije priporočil, da v roku 30 dni Državnemu zboru posreduje informacijo o
               vzrokih za nastali kapitalski primanjkljaj pregledanih bank, učinkovitosti
               upravljanja bank v državni lasti ter načinu reševanja posledic kapitalske
               neustreznosti poslovnih bank.</p>
               <p>Spoštovani! Preprosto povedano, čas je, da se odkrijejo krivci, ki so dolga leta
               poglabljali luknjo v bančnem sistemu. Tista na začetku je bila majhna kot špranjica,
               kot luknjica v ementalcu, končala pa se je z globokim kraterjem. Izgovor, da se je
               vse skupaj začelo na ameriškem hipotekarnem trgu in končalo na našem dvorišču, pred
               našimi vrati, je preveč preprost in preveč prikladen. V času konjunkture je bil trg
               zasičen s poceni denarjem, banke pa so kredite izdajale brez resne presoje o kreditni
               sposobnosti posojilojemalcev. V teh krajih bi se temu reklo kar tako, čez palec. S
               tem denarje se je kar nekaj časa dobro, lagodno živelo. Ta si je kupil avto, drugi
               jahto, pa vikend na morju, spet tretji je dobil velik kredit za svoje gradbeno
               podjetje. Dokler je v obtoku veliko poceni denarja, je življenje za nekatere kot
               pogled skozi rožnata očala. Pa se zgodi kriza v ZDA, ki se bliskovito razširi po
               celem svetu in se krediti naenkrat podaljšujejo. Kar naenkrat banke obtičijo z
               nasedlimi naložbami in v njihovo dokapitalizacijo je treba zmetati enormne količine
               denarja kot v brezno brez dna. Torej gremo iz ene skrajnosti v drugo. Prav vsi smo
               plačali ta račun, občutili. Najbolj so ga pa občutili tisti, ki so že v tem trenutku
               na socialnem dnu in ki jim ni mar za jahte, drage avte, križarjenja, ki nimajo ob
               koncu mesca niti za položnice in za pokritje najosnovnejših izdatkov. V Mariboru temu
               rečemo, ko nimajo niti kaj za v pisker dati; in to je zastrašujoče in zaskrbljujoče.
               Prelaganje krivde kar vsepovprek z enega na drugega, brez resne ocene, brez resne
               analize, pa seveda ne bom tukaj omenjal ukrepe Hypo banke, ne pomeni čisto nič.</p>
               <p>V Poslanski skupini Desus smo trdno prepričani, da je treba zahtevati odškodninsko in
               materialno odgovornost članov uprav ter nadzornih svetov. To zagovarjamo predvsem
               zato, ker menimo, da je niz številnih dokapitalizacij pripeljal do učinka, ki mu v
               ZDA pravi <q>"too big, to fail"</q>. Gre za prepričanje, ki vlada med velikimi sistemskimi
               bankami, da jih bo iz zagat večno reševala država, ker so preprosto preveliki, da bi
               jih pustila crkniti.</p>
               <p>V Poslanski skupina Desus se trdno zavedamo, da je krpanje bančne luknje zahtevalo
               ogromno sredstev, ki zaradi tega žal niso bila porabljena za financiranje najbolj
               pomembnih ali pa bistveno pomembnejših področij, katerih Desus vseskozi zagovarja in
               jih izpostavlja – težko pričakovano valorizacijo pokojnin. Baje, da letos
               pričakujemo, da jo bomo vendarle dočakali in da bomo namenili denar tudi za
               pokojnine, ki se že kar vrsto let niso usklajevale. Nadalje za javno zdravstvo,
               nadalje za socialo in ne nazadnje tudi za gospodarstvo. Prav uspešno gospodarstvo
               razumemo kot temeljni pogoj za oblikovanje družbe, blagostanja in uveljavljanje vseh
               socialnih in ekonomskih pravic. Pogoj za uspešno gospodarstvo pa so v temeljih
               zdravih sistemskih bank.</p>
               <p>Raziskava vzrokov za nastanek tako imenovane bančne luknje ter opredelitev
               odgovornosti članov uprav ter nadzornih svetov dokapitaliziranih bank naj dokončno
               prekine desetletno obdobje dajanja posojil za menedžerske odkupe in podobne nasedle
               investicije na podlagi znanstev ter izmenjavi uslug. Ne nazadnje, kolega je že
               povedal, v koalicijsko pogodbo smo zapisali preiskava bančne luknje in opredelitev
               odgovornosti. Drugič, bančna sanacija in aktivni pristop pri reševanju slabih
               terjatev. Mi koalicijsko pogodbo razumemo kot obligatorni dokument in se ga bomo
               trdno držali, tako na tem kot na vseh drugih segmentih.</p>
               <p>Ob zaključku. V Poslanski skupini Desus bomo zato predlog priporočil podprli v želji,
               da se slabe prakse za vedno prekinejo in da se ponovno vzpostavi bančni sistem,
               vreden suverene države, kot je Slovenija.</p>
               <p>Čisto na koncu, pa nikakor ne najbolj pomembno. Končno želimo banke, ki bodo servis
               tako fizičnim kot pravnim gospodarskim subjektom, in takšne banke, ki se bodo
               zavedale svojega osnovnega poslanstva in bodo družbeno odgovorne v pravem pomenu te
               besede. Hvala lepa.</p>
            </sp>
            <sp xml:id="SDZ7-Redna-04-2015-01-29.sp21">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina SD, zanjo dr. Franc Križanič.</p>
            </sp>
            <sp xml:id="SDZ7-Redna-04-2015-01-29.sp22">

               <speaker>DR. FRANC KRIŽANIČ (PS SD):</speaker>

               <p>Spoštovani predsednik, spoštovani visoki zbor!</p>
               <p>Banke so v času pregrevanja gospodarske aktivnosti od 2004 do 2008 hazardirale.
               Predmet hazarda niso bile neke fiktivne vrednosti bankovcev in kovancev, izkazalo se
               je, da so se poigravale z usodo človeških življenj. Človeška življenja so banke
               premetavale kot nekakšne žetone po igralni mizi zakotnega casinoja – rečeno v
               prispodobi, jasno. Banka Slovenija bi morala v tej nevarni igri zavzeti vlogo
               nadzornika – se pravi, če nadaljujemo s prispodobo casinoja –, krupjeja. In kaj bi
               moral delati krupje, ki se zaveda svoje odgovornosti? Kot opis njegovih del
               opredeljuje definicija na spletni strani Zavoda za zaposlovanje naslednje: krupje med
               igro nadzira igralce in sodelavce, opozarja na nekorektno vedenje, neupoštevanje
               pravil, na primer na nedovoljeno izmenjavanje informacij med igralci, ob
               nepravilnostih ali napakah v igri, igro razveljavi in jo ponovi. A Banka Slovenija,
               kot ta krupje v prispodobi, tudi tega ni storila. Opravila je le tisti del posla, ki
               od krupjeja zahteva, da ko je izid igre znan, razglasi zmagovalne rezultate, izplača
               dobitke zmagovalcem in pobere vplačila o poražencev. In to slednje je Banka Slovenija
               z odliko opravila. Po stresnem pretresanju je skupaj z Vlado konec let 2013
               razglasila rezultate, po katerih je sledilo izplačilo skoraj 5 milijard evrov
               vrednega dobitka. Vplačila se od takrat pobirajo od poražencev, naraščajoči javni
               dolg pa kaže, da se bodo pobirala še naslednjih nekaj let. Banka Slovenija vse to
               cinično pospremlja z ugotovitvijo, kako je bilo to vplačilo izvedeno v minimalni
               zadostni višini in kot možen, četudi malo verjeten, dopušča scenarij potrebe po
               vnovični dokapitalizaciji.</p>
               <p>Pasivna vloga Banke Slovenije, ki bi morala omejiti bančni hazard, je bistveno
               pripomogla h krizi, v kateri se je znašel naš bančni sistem. A to še ni vse! Banka
               Slovenije je namreč z neustrezno regulacijo povzročila upad kreditiranja
               gospodarstva. Julija 2010 je prišla z zahtevo po hitrem povečanju kapitalske
               ustreznosti poslovnih bank; precej hitreje kot je to na primer zahteval nemški
               regulator za nemške banke. Poslovne banke na Slovenskem so se na ta ukrep odzvale
               tako, da so začele zmanjševati obseg kreditov gospodarstvu. Prekinile so kreditna
               razmerja, ne glede na to, za kakšen namen so bila posojila dodeljena in kakšna je
               bila realno pričakovana ročnost njihovega vračila. To je bistvo naših slabih
               kreditov. Vztrajnost Banke Slovenije pri tej dejavnosti pa kaže, da gre za načrt. Če
               bi bila napaka, je to povsem opravičljivo, se pač zgodi. Od julija 2010 do novembra
               2013 so se krediti poslovnih bank nefinančnim družbam, to je realni del gospodarstva,
               zmanjšali za 4,2 milijardi evrov ali 20 %. Decembra 2013 je začela država na slabo
               banko prenašati kredite, kar pa ni zaustavilo upadanja kreditiranja gospodarstva.
               Obseg kreditov bank nefinančnim družbam je iz meseca v mesec manjši, novembra lani,
               to je zadnji objavljen podatek, je znašal le še 12 milijard evrov, nekoliko manj
               celo, in samo ta mesec je upadel – šteti so tukaj notri tudi odpis, je treba vedeti –
               za 142 milijonov evrov. 12 milijard evrov, gospoda in gospe moji, je vsota, ki na
               makroekonomski ravni ustreza dvoletnemu znesku bruto privarčevanih sredstev v
               Sloveniji.</p>
               <p>Če pogledamo formiranje dohodkov iz leta 2012, znaša potrošnja ustvarjenega kapitala,
               amortizacija 5,9 milijard, neto poslovni presežek 6,4 milijarde evrov, skupaj je to
               12,3 milijarde evrov. Se pravi, z dvoletnim bruto presežkom je mogoče poravnati že
               vse terjatve, se pravi, tako kot je storil Ceausescu nekdaj v Romuniji. In to v
               gospodarstvu, ki spada, recimo po svoji tradiciji, v kontinentalni del Evrope in za
               katerega lahko predpostavljamo, da je kreditiranje osnovni vir napajanja gospodarstva
               s potrebno akumulacijo, ne toliko direktne investicije na delniških trgih.</p>
               <p>A vrnimo se na začetek te zgodbe in si odgovorimo na vprašanje, ki bi ga morali kot
               institucija, odgovorna ljudem, imeti pred očmi vselej, ko odločamo o proračunu, o
               fiskalnem pravilu in tako naprej. Bistveno vprašanje je namreč, kdo so žrtve tega
               hazarderstva v zvezi s pač neustrezno regulacijo bančnega sistema. Za odgovor ne
               rabimo iti daleč, dovolj je pogledati izza zidov teh hiše, do slehernega zaselka,
               kaže se v usodah ljudi, ki so izgubili službo, v usodah ljudi, ki so izgubili
               dostojanstvo, v usodah ljudi, ki so izgubili prihodnost. In kar je najhuje, med
               slednjimi je tudi veliko otrok. Današnja razprava verjetno ne bo v ničemer prispevala
               k popravi storjenih krivic in zmot. Kljub temu bomo v Poslanski skupini Socialnih
               demokratov predlagani priporočili podprli, z upanjem, da bosta izpolnjeni, in v
               želji, da bosta prispevali k modrejšemu ravnanju regulatorjev v prihodnje. Naj tokrat
               ne ostane samo pri želji. Hvala lepa.</p>
            </sp>
            <sp xml:id="SDZ7-Redna-04-2015-01-29.sp23">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin. Prehajamo na splošno razpravo
               poslank in poslancev. Besedo ima gospod Tomaž …</p>
               <p>Najprej se je prijavil predlagatelj, torej ima besedo mag. Marko Pogačnik.</p>
            </sp>
            <sp xml:id="SDZ7-Redna-04-2015-01-29.sp24">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za dano besedo!</p>
               <p>Uvodoma bi rad pozdravil to odločitev vseh poslanskih skupin, ki so – večina –
               najavile podporo priporočilom, ki jih je vložila Slovenska demokratska stranka. S tem
               se je na nek način pokazalo, da je bilo dejanje in predlog Slovenske demokratske
               stranke ustrezen in pravilen, in da se zavedamo problema, ki ga imamo z bankami, in
               po naši oceni ta problem še ni zaključen in lahko nastane še večji, kot je.</p>
               <p>Glede na predlog guvernerja Banke Slovenije, glede korekture tega priporočila,
               mislim, da v Slovenski demokratski stranki nimamo teh težav, in sicer da se način
               reševanja posledic insolventnosti poslovnih bank preoblikuje v način reševanja
               kapitalske ustreznosti, kot ste vi predlagali. Seveda bi pa verjetno sedaj v samem
               nadaljevanju in pri tej razpravi, ki jo bomo imeli poslanci in pa poslanke, tudi v
               Slovenski demokratski stranki pričakovali nekaj odgovorov tudi s strani regulatorja,
               predvsem Banke Slovenije. Mi smo to dikcijo insolventnost poslovnih bank mogoče dali
               tudi zaradi razloga posledic izbrisa podrejenih obveznic. Kajti tukaj bi želel
               verjetno še neka dodatna pojavila, zakaj ste se za ta ukrep odločili, na osnovi česa,
               kje je tista zakonska podlaga. Tudi sedaj zadnji ukrepi, zakaj je bila takšnega
               ukrepa deležna tudi Banka Celje in imetniki podrejenih obveznic Banke Celje. Kajti v
               vseh teh prospektih smo lahko zasledili, da se vrednost podrejenih obveznic pretvori
               v kapital samo po dveh pogojih; in sicer ali gre banka v likvidacijo ali gre banka v
               stečaj. Sedaj vemo, da tako pri Novi Kreditni banki Maribor, pri NLB, pri Banki Celje
               kot pri Abanki ni bilo ne likvidacije ni bilo ne stečaja, kljub temu pa so imetniki
               ostali brez vsega premoženja in zdaj je tukaj notri ustavna presoja. Počakajmo na to,
               vendar v primeru odločitve Ustavnega sodišča, ki bo v prid imetnikom, pa bo verjetno
               zanimivo videti, kdo bo za to prevzel odgovornost oziroma kakšne bodo posledice.
               Posledice bodo vsekakor za proračun in tukaj ocenjujemo, da lahko ta sanacija bo še v
               bistveno višji vrednosti, kot je danes, ki jo ocenjujemo, da je nekako malo več kot 5
               milijard evrov.</p>
               <p>Mogoče bi se morali kot predlagatelji dotakniti še stališča, ki ga je imela Združena
               levica, in sicer da so ta priporočila brezzvezna, da jih je že tako in tako
               obravnaval Odbor za monetarno politiko, ampak Državni zbor se pa z vsemi temi
               zadevami še ni seznanil in v Slovenski demokratski stranki ocenjujemo, da je tudi
               pravilno, da se Državni zbor in tudi širša javnost seznani s tem.</p>
               <p>Glede verodostojnosti stresnih testov smo tudi v Slovenski demokratski stranke že od
               samega začetka imeli določene pomisleke. Pomisleke smo imeli predvsem zaradi tega, da
               nam Banka Slovenija ni postregla z dovolj kvalitetnimi informacijami in da dejansko
               iz odbora na odbor, ko smo obravnavali različno problematiko bančnega sistema, da nam
               je nekako na vsakem odboru Banka Slovenija postregla z neko novo informacijo. V
               Slovenski demokratski stranki bi pričakovali predvsem to celovitost podanih
               informacij v zvezi z drugo sanacijo bančnega sistema. Velikokrat je že guverner Banke
               Slovenije na odborih poudaril, da najdemo vse te podatke na njihovi spletni strani,
               vendar ti podatki so zelo razpršeni. Predlagal bi mogoče v nadaljevanju, tudi sem
               prepričan glede na stališče vseh poslanskih skupin, da Banka Slovenije pripravi en
               celovit dokument in da bo v enem dokumentu povzeta vsa od metodologije, do
               rezultatov, do večine sredstev, kajti danes, ko pridemo na vašo spletno stran, moramo
               poklikati 100 dokumentov, da pridemo do nekih informacij. Res predlagam, da narediti
               celovit dokument v celem kosu, tako kot je naredila Evropska centralna banka pri
               objavi teh stresnih testov. Naj je bilo to na 200 ali 250 straneh, z enim klikom si
               lahko prišel do teh informacij.</p>
               <p>Na drugi strani bom pa še vedno vam postavil vprašanje, spoštovani guverner. Vi ste
               na odborih dejali, da v te stresne teste pri drugi sanaciji bančnega sistema, ki je
               bila izvedena, niso bile vključene hčerinske, odvisne družbe teh bank. Tukaj je šlo
               zgolj za NKBM in NLB. Po eni strani pa potem v častniku Delu lahko preberemo, da so
               bile prenesene terjatve na Družbo za upravljanje terjatev bank, tako imenovano slabo
               banko, tudi terjatve Poštne banke in pa Adria Bank z Dunaja. Te informacije niste
               postregli nikdar in nikoli. Zanimajo me sedaj razlogi in se mi zdi, da bi bilo tudi
               smiselno, da se enkrat Državni zbor seznani s tem – predmet stresnih testov pregleda,
               kdo je bil, ali so bile tukaj samo mame, hčerke ali so bile tudi odvisne družbe. To
               nas v Slovenski demokratski stranki najbolj moti pri načinu obveščanja Banke
               Slovenije. Na neki način rečete: delujemo transparentno, dali smo vse informacije,
               vendar po več kot enem letu, mislim, da na vsak mesec ali pa na toliko časa dobimo
               neko novo informacijo, ki negira dejansko izjave predstavnikov Banke Slovenije tako v
               Državnem zboru kot na matičnem delovnem telesu.</p>
               <p>Ocenjujem, da je pravilno, da danes tudi razprava poteka malce širša o tem bančnem
               sistemu, kajti treba je vzeti zakup, da je Slovenija edina tranzicijska država, ki je
               že drugič sanirala bančni sistem na račun davkoplačevalcev. Ta zadnja sanacija je
               stala več kot 5 milijard evrov. Mislim, da bi se bilo verjetno treba vprašati, kaj bi
               lahko s tem denarjem narediti, če ne bi bilo treba sanirati bančnega sistema. V
               Slovenski demokratski stranki smo prepričani, da če bi se sledilo planu privatizacije
               iz leta 2001, da bi bile posledice za proračun in za davkoplačevalce bistveno nižje
               kot do sedaj in da bi bilo verjetno bolj normalno, da bi se teh 5 milijard položilo v
               javno zdravstvo, ki je dejansko na psu, kot vidimo sedaj, v javno šolstvo – predvsem
               pa, kje so bili tukaj sindikati? Niti enega protesta, protesti so pa za
               privatizacijo. To meni nikdar, nikoli ne bo jasno.</p>
               <p>Pred dnevi smo, spoštovani guverner, na enem izmed medijev zasledili zanimivo
               informacijo in me zanima vaše mnenje oziroma vaš komentar. In sicer, da naj bi
               storitve za Družbo za upravljanje terjatev bank začela izvajati Probanka. To je bila
               informacija, ki je bila podana na enem izmed slovenskih medijev. Zanima me, ali ste
               vi s tem seznanjeni. Ali je Banka Slovenija mora dati kakšno soglasje k temu?
               Predvsem pa me zanima, kakšen je status Probanke v danem trenutku. Takrat smo
               govorili o neki nadzorovani likvidaciji, danes me zanima, kaj piše v registru za
               Probanko, kakšen status ima, ali izredno upravo, in kakšen je status v registru.
               Zanima me, kakšen je status Probanke.</p>
               <p>Mislim, da bomo tudi v nadaljevanju še lahko to temo odprli. Nas pač preseneča, da
               zdaj Družba za upravljanje terjatev bank, ki je bila ustanovljena, da se vse slabe
               terjatve prenesejo na eno mesto in da ta družba s tem upravlja in smo bili pa
               presenečeni s to informacijo, da naj bi pa zdaj ena izmed tistih bank, ki je zašla v
               veliko krizo, ki ji je Banka Slovenije odredila nadzorovano likvidacijo, zdaj za
               Družbo za upravljanje terjatev opravljala neke storitve. Tisti, ki je naredil težave
               in zaradi česar smo mi morali banko sanirati in ustanovili Družbo za upravljanje
               terjatev, bo zdaj opravljal storitve za to banko! Tukaj pa mislim, da bi morala Banka
               Slovenija dati neka pojasnila ali pa vaše mnenje, ali ste vi morali dati kaj
               soglasja. In zanima me predvsem v danem trenutku, kakšen je vpisan status Probanke v
               samem registru. Toliko zaenkrat. Hvala.</p>
            </sp>
            <sp xml:id="SDZ7-Redna-04-2015-01-29.sp25">

               <speaker>PREDSEDNIK DR. MILAN BRGLEZ:</speaker>

               <p>Zdaj pa prehajamo na splošno razpravo poslank in poslancev.</p>
               <p>Prvi ima besedo gospod Tomaž Gantar, Desus, pripravi naj se gospod Jernej Vrtovec,
               Nova Slovenija.</p>
            </sp>
            <sp xml:id="SDZ7-Redna-04-2015-01-29.sp26">

               <speaker>TOMAŽ GANTAR (PS DeSUS):</speaker>

               <p>Spoštovani predsednik, hvala za besedo. Spoštovani guverner, predstavniki Vlade,
               kolegice in kolegi!</p>
               <p>V zvezi z bančno luknjo in predvsem odgovornostjo tistih, ki so jo povzročili, je
               nedvomno odprtih bistveno več vprašanj, kot imamo odgovorov.</p>
               <p>Sanacije bančnega sistema, to je bilo danes že večkrat omenjeno, so terjale preko 5
               milijard davkoplačevalskega denarja, to je preko polovice predlaganega letošnjega
               proračuna pri rebalansu. Ob tem predvsem preseneča dejstvo, ima človek občutek, ko se
               je sprejemalo odločitve o dokapitalizacijah, sta obstajali ena ali dve čarobni
               besedi, seveda <q>"Bruselj"</q> in mogoče <q>"bančni krč"</q> in praktično čez noč se je zagotovilo
               100, 200, 300 milijonov za posamezno banko, ki je pač v tistem trenutku potrebovala.
               Seveda je to predstavljalo dokaj velik absurd ob vseh ostalih potrebah, o katerih smo
               vedno razpravljali in bomo verjetno tudi čez kakšen teden ali malo več ponovno pri
               sprejemanju rebalansa razpravljali, kje in na katerem področju je potreben kakšen
               milijon, da v resnici ne pride do sesuvanja sistema, pa naj bo to na področju
               zdravstva ali pa priča smo bili pred kratkim razpravi o nekaj milijonih za oskrbo
               otrok s posebnimi potrebami. To je vedno nepremostljiva ovira in težava. Seveda pa,
               ko rečemo, da jutri pa rabi ta banka 200 milijonov, je pa odločitev zelo
               enostavna.</p>
               <p>Ob vsem tem preseneča tudi dejstvo, da sta ti dve naši banki po vseh teh stotinah
               milijonov, ki so jih banke prejele, slabo ocenjeni na stresnih testih. Najprej se tu
               postavlja vloga potem Družbe za upravljanje terjatev bank, slabe banke. Čemu in na
               kakšen način je ta slaba banka delala? Namreč, tudi slabe terjatve, ki so še vedno v
               bankah, so posledično vplivale na odločitev o potrebni, morebitni potrebni
               dokapitalizaciji NKBM in Nove Ljubljanske banke do leta 2016. Torej, po kakšnih
               kriterijih so se podjetja oziroma te slabe terjatve prenašale oziroma koga je DUTB
               ščitila, da ni prišlo do prenosa teh slabih terjatev? Ali je bila tu bojazen, da se
               bo preveč vprašanje ponovno odpiralo? Zakaj pravzaprav so ta podjetja prenesena na
               slabo banko oziroma kdo jim je neupravičeno podeljeval kredite v preteklih letih?</p>
               <p>Na drugi strani se postavlja še eno vprašanje, ki je neprijetno, verjetno tudi v
               povezavi z Evropsko centralno banko. Zakaj so bili kriteriji pri stresnih testih za
               naše banke drugačni kot sicer? Zakaj so nekaterim državam te kriterije, zakaj je
               Evropska centralna banka kriterije za stresne teste spreminjala, prilagajala
               nekaterim državam oziroma jih zaostrovala po nepotrebnem? Bazirali so podatki tudi na
               zastarelih, zato da so bili seveda rezultati slabši in tudi zato bomo morali verjetno
               še dodatno dokapitalizirati banke. Ali niso razlogi potem v nadaljevanju v tem, da se
               Slovenija slučajno ne bi premislila, da kakšne banke ne proda ali pa dela nekdo komu,
               kot je bilo že rečeno, uslugo, da bo nekdo dobil za relativno malo denarja banko, ki
               je lahko tudi predokapitalizirana? Seveda so to dokaj težka vprašanja, težko se je pa
               izogniti dvomom, da gre v resnici v ozadju za drugačne scenarije nekaterih in so zato
               toliko bolj potrebni odgovori na vsa vprašanja.</p>
               <p>Sam mislim, glede na to, da govorimo že dolgo časa o problemu korupcije v tej državi,
               da bi bilo treba ravno v primeru te bančne luknje, ki je v resnici stala nas vse in
               nas bo še tudi v bodoče veliko stala, kljub vsemu najti odgovorne. Verjamem, da so
               deloma razlogi v spremenjenih gospodarskih razmerah, v nekih poslovnih rizikih, ki se
               tudi dogajajo. Ampak težko bi me kdorkoli prepričal, da v teh odločitvah ni bilo tudi
               zelo velikih pomembnih odločitev čisto kriminalne narave, koruptivne narave. Težko bi
               me nekdo prepričal, da je dobil nekdo, na primer, 10, 20 milijonov kredita in
               zastavil hišo, ki je vredna, recimo, 500 tisoč evrov ali pa milijon. Seveda bi
               pričakovali, da so tudi na ta pomembna vprašanja, kjer so brez dvoma udeleženi
               vplivni posamezniki, pa naj bodo z leve ali desne opcije ali pa iz nobene, potrebni
               odgovori. In te odgovore bomo tudi v stranki Desus terjali. Čas je, da jih dobimo,
               zato tudi z moje strani nobenega dvoma ni, da v prvi fazi podpremo predlog, ki ga je
               SDS pripravila za to sejo. Ne nazadnje verjamemo, da se bodo morali postopki
               nadaljevati tudi na drugih nivojih, in jih pričakujemo, še predvsem ob zaostrovanju
               vprašanj v zvezi s proračunom, ki se bodo pojavljala. Namreč, kaj bomo naredili, saj
               imamo verjetno enako odgovornost kot do bank tudi do bolnišnic, do njihovih dolgov.
               Vem, da bo ostra razprava tudi na temo pokojnin, kjer ljudje, ki so delali 40 let, ne
               morejo konca s koncem sestaviti preko meseca.</p>
               <p>Mislim, da so to ravno tako pomembna vprašanja in da si tudi ti ljudje, ki morajo to
               prenašati in ki to težko preživljajo, vse te odgovore zaslužijo. Hvala.</p>
            </sp>
            <sp xml:id="SDZ7-Redna-04-2015-01-29.sp27">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Jernej Vrtovec, Nova Slovenija. Pripravi naj se gospod Uroš Prikl,
               Desus.</p>
            </sp>
            <sp xml:id="SDZ7-Redna-04-2015-01-29.sp28">

               <speaker>JERNEJ VRTOVEC (PS NSi):</speaker>

               <p>Spoštovane kolegice in kolegi, spoštovani predsednik, državni sekretar, spoštovani
               guverner!</p>
               <p>Osebno priporočila Slovenske demokratske stranke zelo podpiram, in sicer iz razloga,
               ker je preteklost pokazala, da se moramo v slovenskem političnem prostoru, pa tudi
               sploh v družbi, zelo resno pogovarjati o slovenskem bančnem sistemu, kajti zgodovina
               nas je naučila, da smo izključno zaradi lastnih napak že dvakrat sanirali slovenski
               bančni sistem. Delno je bila zadnja sanacija tudi zaradi svetovne krize. Ampak,
               glejte, podatki kažejo, da so v zadnjih 9 letih banke v tuji lasti ustvarile za 200
               milijonov evrov dobička, slovenske banke, večinoma v državni lasti, pa za 3,2
               milijarde evrov izgube. Tu se moramo vprašati, kaj je botrovalo tej izgubi, kaj je
               botrovalo bančni luknji. Posledice te bančne luknje, te izgube, plačujejo državljanke
               in državljani v okviru dokapitalizacij. Z več deset tisoč evri državljanke in
               državljani pomagajo pri reševanju slovenskega bančnega sistema, pa niso za to nič
               krivi, popolnoma nič krivi. Tu velja izpostaviti: prvič, nesposobnost, nepravilnosti,
               koruptivnost in tudi klientelizem ter seveda tudi klientelistične dejavnosti
               določenih elit.</p>
               <p>Govoriti, da smo bili prisiljeni v zadnjo dokapitalizacijo, je popolnoma zgrešeno;
               češ Bruselj je tisti, ki nas je prisilil, da smo banke dokapitalizirali. Mi sami smo
               krivi, da smo jih morali dokapitalizirali, ker smo sami krivi za bančno luknjo. Še
               enkrat pravim, banke v tuji lasti teh težav niso imele. In zaradi tega je ena izmed
               temeljnih rešitev, pa kot kaže, se še vedno ne zavedamo, ampak nekako nas še vedno
               tolče to, da tudi s privatizacijo slovenski bank, bank v državni lasti še naprej
               odlašamo. Še enkrat poudarjam, če bi nekaj let nazaj NLB prodali za 1 evro ,pa po
               vsej verjetnosti za 1 evro je ne bi hotel nihče kupiti s takim primanjkljajem, ne bi
               imeli te težave. In če jih ne bomo zdaj privatizirali, potem ko smo jih
               dokapitalizirali, ko so državljanke in državljani vplačali v bančni sistem, potem jih
               ne bomo nikoli več, kajti tudi gospod guverner – mislim, da ste 20. novembra dejali
               na eni izmed sej Komisije za nadzor javnih financ, da se ne izključuje nova
               dokapitalizacija. In tudi govoriti o temu, da glede verodostojnosti zadnjih stresnih
               testov Evropske centralne banke; saj glejte, vprašanje metodologije je večno
               vprašanje, ampak ponovno bomo mi bili tisti, ki bomo spet morali vložiti finančna
               sredstva v NKBM in NLB. Državljanke in državljani, nič krivi, nič dolžni! Dajmo se v
               Državnem zboru nekoč tudi pogovarjati resno, pa ne zaradi nas samih, ampak zaradi
               tega, ker osebno imam dovolj, da redno plačujemo in servisiramo naš bančni
               sistem.</p>
               <p>Nastala bančna luknja je nedvomno, prvič, prizadela davkoplačevalce, drugič tudi
               gospodarstvo. Če ne bomo začeli z gospodarskimi reformami in z ukrepi za spodbudo
               gospodarstva, bo tudi bančna luknja seveda naraščala. To gre premosorazmerno. Lahko
               je tudi to eden izmed argumentov, da nimamo pravih spodbud za gospodarstvo, da nam
               Evropska centralna banka prikazuje tako za NKBM, kot NLB za leto 2016 primanjkljaj v
               višini 65 milijonov evrov. Morda?! Najbolj pa je problematično oziroma ena izmed
               problematičnih pa je to, da ta kreditni krč oziroma da še niso vse slabe terjatve
               preseljene na slabo banko. To nas še vedno hira in tako NLB kot NKBM še danes nista
               sposobni kreditirati gospodarstva, kreditirati investicij in mi se potemtakem ne
               moremo pogovarjati o drugem tiru, o novih investicijah in tako naprej. In dokler tega
               krča ne bomo sprostili … Tukaj bi tudi imel vprašanje, kakšne kriterije je zdaj banka
               oziroma so uprave bank prevzele, da so same odločale, katere terjatve se prenašajo na
               slabo banko. To vprašanje je bilo na odborih večkrat postavljeno, tako na Komisiji za
               nadzor javnih financ, ampak tukaj so vsi poslanci Državnega zbora in prav je, da
               vedo, kakšni so bili ti kriteriji, kaj je bil razlog. Sam še vedno mislim, da se te
               terjatve prepočasi in tudi včasih nepremišljeno prenašajo na slabo banko.</p>
               <p>Za konec še glede odgovornosti. Spomnite se, ko je bila ministrica za notranje zadeve
               gospa Katarina Kresal, kako je takrat še v delno avstrijski lasti, če se ne motim,
               Hypo banka, delni lasti države tudi, dobila v bistvu od uprave oziroma uprava je bila
               tista, ki je naročila forenzično preiskavo kriminalnih dejanj znotraj Hypo banke. Ali
               si vi, spoštovani gospe in gospodje, predstavljate, da bi uprava NKBM ali pa NLB sama
               rekla, da bodo naredili forenzično preiskavo? V Sloveniji je to nemogoče! Zaradi tega
               tukaj velja, tako kot so že kolegice in kolegi izpostavili: eno je vprašanje nadzora
               same Banke Slovenije, drugo pa je tudi neučinkovitost naših preiskovalnih organov. V
               Avstriji so v primeru Hypo banke zelo hitro postopale. Zelo hitro. In to sama banka!
               Sama uprava banke je naročila forenzično preiskavo. Pri nas pa se žal nič ne zgodi,
               na koncu pa so davkoplačevalci tisti, ki upravičeno tarnajo čez slovenski bančni
               sistem, kajti zaupanja ni – in je logično, da ga ni.</p>
               <p>Torej ponavljam, priporočila Slovenske demokratske stranke bom podprl. Želim pa si,
               da čim prej odpremo tudi v Državnem zboru eno resno diskusijo, pa demagoško, kot smo
               temu priča, ampak resno diskusijo o sami privatizaciji slovenskega bančnega sistema
               oziroma čim prej vsaj o dveh bankah – privatizacija NKBM in tudi NLB. Davkoplačevalci
               bodo veliko na boljšem v primeru privatizacije. Najlepša hvala.</p>
            </sp>
            <sp xml:id="SDZ7-Redna-04-2015-01-29.sp29">

               <speaker>PREDSEDNIK DR. MILAN BRGLEZ:</speaker>

               <p>Besedo ima predlagatelj mag. Marko Pogačnik.</p>
            </sp>
            <sp xml:id="SDZ7-Redna-04-2015-01-29.sp30">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za dano besedo!</p>
               <p>Zgolj samo eno pojasnilo v zvezi s tem redakcijskim popravkom priporočila, in sicer
               da je že ta redakcijski popravek opravilo matično delovno telo, Odbor za finance in
               monetarno politiko, in da bo Državni zbor o tem priporočilu glasoval tudi o takšnem,
               kot je bil z vaše strani predlagan, in da ni potrebnih nobenih sprememb, in sicer
               način reševanja posledic kapitalske neustreznosti bank. Samo toliko za pojasnilo.</p>
            </sp>
            <sp xml:id="SDZ7-Redna-04-2015-01-29.sp31">

               <speaker>PREDSEDNIK DR. MILAN BRGLEZ:</speaker>

               <p>Hvala.</p>
               <p>Sedaj ima besedo gospod Uroš Prikl, Desus, pripravi naj se gospa Andreja Katič,
               SD.</p>
            </sp>
            <sp xml:id="SDZ7-Redna-04-2015-01-29.sp32">

               <speaker>UROŠ PRIK (PS DeSUS):</speaker>

               <p>Hvala lepa, predsednik. Kolegice in kolegi!</p>
               <p>Mislim, da je prav, da se podprejo predlogi za to, da se pridobijo celovite
               informacije, vsi relevantni podatki, kako in kaj se je delalo v postopkih
               dokapitalizacije, da se dejansko ovržejo ali pa potrdijo – skratka da se zadevi pride
               do dna z različnimi medijskimi informacijami, govoricami, morda celo insinuacijami,
               kaj je bilo vse narobe in kako so bili to fingirani, prilagojeni stresni testi in
               kako so bila to različna merila. Dejstvo je, da poslušamo, da so pri nekaterih
               državah bila upoštevana nova gibanja, ugodnejša gibanja; pri nekaterih državah se je
               nekoliko minimalno poslabšalo, torej kriteriji, po katerih se je ocenjevalo banke;
               samo v Sloveniji se je bistveno poslabšalo oziroma nismo upoštevali novih trendov,
               novih gospodarskih gibanj, ki so šli navzgor. Vse to je seveda privedlo do tega
               rezultata, kot sem ga že prej povedal in kot ga vsi poznamo. Obe banki bi po teh tako
               imenovanih negativnih scenarijih, negativnih predpostavkah dosegli finančno oziroma
               kapitalsko neustreznost v višini 65 milijonov. Prav je, da dobimo celovite relevantne
               podatke in na podlagi tega, da se zavrže ali pa zahteva sankcije zoper tiste, ki so
               se tukaj pregrešili.</p>
               <p>Kolegice in kolegi! Mene v tem trenutku ob vseh stresnih rezultatih in stresnih
               izidih vsega tega pa vendarle navdaja z optimizmom dejstvo to, da smo vsi poslanci,
               praktično vsi poslanci pozicije in koalicije, se trdno odločili, da zadevi pridemo do
               dna, da zaustavimo tako imenovane – oprostite mi na tem izrazu – <q>"prljavim rabotam"</q>
               in da vendarle obsodimo, če se izkaže, da se je kdo tukaj pregrešil in da zato
               kazensko in odškodninsko odgovarja. Vesel sem, ker sem prepričan v to, da ima tudi
               vlada in naša centralna, torej Banka Slovenije, pri tem resen in nedvoumen namen.
               Nikakor pa ne bi rad, da so ti stresni testi s stresnimi izidi – na koncu vendarle je
               to stresni izid, ko se ob dveh dokapitalizacijah ugotovi, da morda pa bo še vendarle
               kapitalska neustreznost čez dve leti na vidiku –, da to ne bo pomenilo kakršenkoli
               pritisk ali pa kakršenkoli vpliv na nižanje cene bank, ki sta ali pa bosta v kratkem
               tudi ali v celoti – upam, da ne – ali pa delno v prodaji.</p>
               <p>Skratka, želimo, da pridemo zadevi do dna. Pa ne zato, da bi poslanci dobili svoje.
               Mislim, da so odgovorov potrebni in da si jih zaslužijo vsi tisti davkoplačevalci,
               vse tiste fizične osebe in tiste gospodarske družbe, ki zaradi slabega poslovanja
               bank, zaradi njihove odzivnosti lahko bijejo plat zvona ali pa jim je vsakodnevno
               življenje še trše ali pa trše, kot bi jim smelo biti. Prepričan sem in verjamem, da
               bomo prešli od besed k dejanjem in da to niso prazne floskule, ampak da je to res
               namen vseh relevantnih dejavnikov, ki sem jih naštel.</p>
            </sp>
            <sp xml:id="SDZ7-Redna-04-2015-01-29.sp33">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Andreja Katič, SD. Pripravi naj se gospa Maruša Škopac, SMC.</p>
            </sp>
            <sp xml:id="SDZ7-Redna-04-2015-01-29.sp34">

               <speaker>ANDREJA KATIČ (PS SD):</speaker>

               <p>Hvala, predsednik, spoštovani predstavniki Vlade in predstavniki Banke Slovenije,
               kolegice in kolegi!</p>
               <p>Tudi sama bi opozorila najprej na vprašanje Vseslovenskega združenja malih
               delničarjev o skrajni neenakopravni obravnavi slovenskih bank. In sicer, zakaj se le
               pri Sloveniji ostaja pri statističnih statičnih in skrajno pesimističnih
               predpostavkah, zakaj so pa se drugih državah in bankah v Evropski uniji pristaja na
               uporabo svežih podatkov in dinamično vrednotenje ter da se celo omogoča izboljšanje
               kapitalske ustreznosti z diskontiranimi odkupi podrejenih obveznic? Kar vse skupaj
               izhaja tudi iz poročila izidov stresnih testov, ki ga je objavila Evropska centralna
               banka.</p>
               <p>Združenje opozarja, da z izjemo Slovenije je ECB pri vseh državah, kjer so dejanska
               gibanja boljša od predpostavk, tudi Grčiji, Cipru in Španiji, pristala na uporabo
               svežih podatkov – dinamično vrednotenje. Le pri Sloveniji, kjer je bilo to
               izboljšanje največje, je pa ostala pri uporabi zastareli, statističnih in bistveno
               bolj pesimističnih predpostavk, ki so tako posledično pripeljale tudi do
               pesimističnih napovedi. Zakaj? Si je tako Banka Slovenije res priskrbela priročen
               dokaz za svoja zatrjevanja, češ da za dokapitalizacijo ni bilo porabljenega nič
               preveč davkoplačevalskega denarja? Zakaj torej neenakopravno in povsem nerealno
               statično vrednotenje bilanc NLB in NKDM in kdo je odgovoren za to? To je eno
               vprašanje.</p>
               <p>In drugo, po približno 5-milijardni injekciji, ki naj bi bila potrebna in predpogoj
               za stabilizacijo finančnega sistema – ta naj bi bilo potem predpogoj za sprostitev
               kreditnega krča in to naj bi bilo predpogoj za okrevanje gospodarske aktivnost–i ,
               lahko ugotavljamo samo, da logično sosledje je umanjkalo, da banke danes še vedno v
               zadostni meri ne kreditirajo gospodarstva. Kreditni krč torej ne popušča, banke pa,
               kot da se ni zgodilo nič; naznanjajo kreditiranje ob izpolnitvi novega pogoja, to je
               prestrukturiranje gospodarstva. Ob tem pa banke denar držijo v kratkoročnih plasmajih
               v tujini. Lahko bi rekli, da samo nekako držijo denar pri sebi. Očitno je torej, da
               smo na osnovi napačnih ekonomskih napovedi izdatno dokapitalizirali bančni sistem.
               Zavoljo tega se danes soočamo tudi s situacijo, ko se breme nastalega javnega dolga
               nalaga v nov paket varčevanja. S tem se tudi ustvarja pritisk na socialno državo ter
               se vnovič posega v preurejanje družbenoekonomskih odnosov.</p>
               <p>Zato Socialni demokrati podpiramo priporočila, ki gredo v smer razpihovanja megle,
               predvsem tudi to, da se ugotovi, kdo je v posameznih organih odgovoren za to.
               Hvala.</p>
            </sp>
            <sp xml:id="SDZ7-Redna-04-2015-01-29.sp35">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Maruša Škopac, SMC. Pripravi naj se gospod Jožef Horvat, Nova
               Slovenija.</p>
            </sp>
            <sp xml:id="SDZ7-Redna-04-2015-01-29.sp36">

               <speaker>MARUŠA ŠKOPAC (PS SMC):</speaker>

               <p>Spoštovani predsednik, hvala za besedo. Spoštovane kolegice, spoštovani kolegi!</p>
               <p>Danes obravnavamo Predlog priporočila v zvezi z aktivnostmi Banke Slovenije glede
               sanacije bančnega sistema, ki ga je v Državni zbor predložila skupina poslank in
               poslancev SDS. Že na sami seji odbora smo in tudi danes bomo podprli obe točki
               priporočila. Prva točka priporočila se nanaša na poročilo Banke Slovenije, ki ga mora
               ta posredovati v Državni zbor. Poročilo mora vsebovati naslednje informacije: o
               vzrokih za nastali primanjkljaj pregledanih bank in vlogi Banke Slovenije pri tem, o
               učinkovitostih sistema korporativnega upravljanja bank v državni lasti ter načinu
               reševanja posledic kapitalske neustreznosti poslovnih bank.</p>
               <p>V Stranki SMC smo se že v koalicijski pogodbi zavezali za preiskavo bančne luknje in
               opredelitev odgovornosti. Smatramo namreč, da je za povrnitev zaupanja v finančne in
               nadzorne institucije ter institut pravne države nujno potrebno opredeliti odgovornost
               za nastalo bančno luknjo, in tega nismo zapisali s figo v žepu, saj za to kot nova
               parlamentarna stranka prav gotovo nimamo razloga. Priporočilo Banke Slovenije torej
               lahko pričakujemo v roku 30 dni od potrditve predloga v Državnem zboru.</p>
               <p>Druga točka priporočila nalaga Vladi Republike Slovenije, da Državnemu zboru poroča o
               razmerah in ukrepih za zagotovitev ustrezne politike države v zvezi z rezultati
               stresnega testa Evropske centralne banke, kar pa je Vlada Republike Slovenije že
               naredila, saj je bilo njeno poročilo sestavni del mnenja Vlade.</p>
               <p>V novembru 2014 je začel delovati enotni mehanizem nadzora, v okviru katerega
               pristojnost nadzora nad sistemskimi bankami posameznih držav članic preide z matične
               centralne banke na Evropsko centralno banko. Le-ta je v novembru 2013 opravila
               celovito oceno vseh sistemskih bank v evroobmočju. Skupaj je bilo tako pregledanih
               130 bank, med njimi tudi tri slovenske banke, in sicer Nova Ljubljanska banka, NKBM
               in SID banka. Namen stresnega testa je bilo ugotoviti odpornost bančnih bilanc v
               obremenitvenih scenarijih. Po osnovnem scenariju testa vse tri slovenske banke konec
               leta 2016 izkazujejo presežek kapitala v znesku 754,7 milijonov evrov, po neugodnem
               scenariju pa bi konec leta 2016 Nova Ljubljanska banka in Nova Kreditna banka Maribor
               izkazovali manjši kapitalski primanjkljaj v višini 65 milijonov evrov, SID banka pa
               bi tudi v tem primeru izkazovala kapitalski presežek. Na osnovi rezultatov stresnih
               testov Evropske centralne banke so v obeh navedenih bankah sprejeli ukrepe za
               prestrukturiranje in izboljšanje dobičkonosnosti, tako da sta banki identificirani
               kapitalski primanjkljaj pokrili z zadržanimi dobički in zniževanjem tveganja
               aktive.</p>
               <p>Na osnovi že izvedenih aktivnosti in zavedanja obeh bank, kakšni so bili njihovi
               rezultati stresnih testov, pričakujemo odgovorno in strokovno ravnanje vodstva bank,
               ki bo preprečilo morebiten negativen scenarij neugodnega stresnega testa. Hvala.</p>
            </sp>
            <sp xml:id="SDZ7-Redna-04-2015-01-29.sp37">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Jožef Horvat, Nova Slovenija, pripravi naj se gospa Suzana Lep
               Šimenko, SDS.</p>
            </sp>
            <sp xml:id="SDZ7-Redna-04-2015-01-29.sp38">

               <speaker>JOŽEF HORVAT (PS NSi):</speaker>

               <p>Hvala, gospod predsednik.</p>
               <p>Najprej bi želel, mislim, da je treba v tej razpravi, pojasniti razliko med bančno
               regulacijo in bančnim nadzorom. Vesel pa sem, da ta celotna razprava terja
               odgovornost, da veliko govorimo o odgovornosti. Do zdaj se je nekako zdelo in se še
               vedno zdi, da je ta pojem <q>"odgovornost"</q> v Sloveniji nekako zelo prosojen in da
               dejansko ne zaznavamo te teže, kaj pravzaprav odgovornost sama pomeni.</p>
               <p>Torej, obstaja bistvena razlika med pojmoma <q>"bančna regulacija"</q> in <q>"bančni nadzor"</q>.
               Bančna regulacija pomeni reguliranje poslovanja bank, pomemben element regulacije
               bank je določitev kapitalske ustreznosti, bančni nadzor pa vsebuje preverjanje,
               spremljanje in izvajanje revizije nad delovanjem bank z namenom, da banke delujejo v
               skladu z zakonodajo in v skladu s pravili. Banke so regulirane, da poskrbijo za dobro
               delovanje gospodarstva in ga oskrbujejo s potrebnimi dobrinami in storitvami predvsem
               tam, kjer je prisotna asimetričnost informacij in trg ni sposoben sam uravnavati
               ponudbe in povpraševanja. Bančna regulacija je nadzor, tako postavljajo pravila igre
               in nadzorujejo spoštovanje pravil.</p>
               <p>V nadaljevanju bi se rad, čeprav najbrž brez upa, da bi kdo verjel mojim trditvam, pa
               se vseeno želim nekako prestaviti nazaj v obdobje drastične kreditne ekspanzije. Ena
               od poslanskih skupin je povedala, kdo je pravzaprav kriv za nastalo situacijo in tako
               naprej, in najbrž s prstom pokazala na obdobje 2004–2008, ko smo tudi mi bili v
               takratni koaliciji.</p>
               <p>Kaj se je takrat dogajalo? 1. 1. 2007 smo dobili skupno evropsko valuto – evro, ker
               smo si to Slovenke in Slovenci zaslužili in priborili. Banke so denar ponujale – in
               kaj se je takrat dogajalo? Bruto zunanji dolg je drastično naraščal. Kdo je k temu
               prispeval? Komercialne banke, gospodarske organizacije. Država se je pa razdolževala.
               Mi smo imeli konec leta 2008, ko smo dejansko predajali posle drugi vladni koaliciji,
               smo imeli slabih osem milijard dolga, država je imela slabe 8 milijard dolga, kar je
               pomenilo približno 22 % BDP. Kje smo danes? Danes smo dejansko pridelali na to
               podlago cifre, ki so praktično za faktor 4-krat večje. Ko smo imeli na zaslišanju
               Preiskovalne komisije Državnega zbora o ugotavljanju zlorab v slovenskem bančnem
               sistemu nekdanjega guvernerja Banke Slovenije dr. Gasparija, smo ga spraševali, kaj
               pravzaprav Banka Slovenija ni naredila, pa bi morda morala, da bi preprečila to
               drastično kreditno ekspanzijo. Povedal je, obstajajo magnetogrami in to si vsak lahko
               prebere, vsak državljan si lahko to prebere – povedal je, da je bilo na mizi
               vprašanje uporabe sistema dinamičnih rezervacij za preprečevanje procikličnosti v
               kreditni aktivnosti komercialnih bank. Pa smo rekli, zakaj pa potem niste zahtevali
               formiranja dinamičnih rezervacij in je gospod Gaspari povedal, da je temu
               nasprotovala Evropska komisija in tudi PricewaterhouseCoopers revizijska hiša. Na nek
               način smo razumeli in tudi sam razumem, da če bi Banka Slovenije ali pa bog ne daj
               vlada posegla s kakšnim ukrepom in preprečila dajanje kreditov komercialnim bankam,
               bi to pomenilo isto ,kot da bi vlada neki, na primer, tovarni hladilnikov
               prepovedala, da na leto proizvede 500 tisoč hladilnikov in določila, da jih mora
               proizvesti samo 200 tisoč. Če bi torej vlada takrat stopila na zavoro, če lahko tako
               rečem, komercialnim bankam in prepovedala kreditiranje, bi bo pomenilo, da bi jih
               preprečila pravzaprav njihov osnovni biznis – core business. To gotovo ne bi bilo
               prav. Vsak pa, ki jemlje kredit, je za to tudi odgovoren! In spet smo pri
               odgovornosti in te pravzaprav pri nas ni.</p>
               <p>Ključno vprašanje je, zakaj nihče od članov nadzornega sveta ne odgovarja
               zaposlovanje podjetij, bank v državni lasti, podjetij v državni lasti? Ali poznate
               koga od članov nadzornega sveta, ki bi odgovarjal? Neki sodni postopki menda tečejo,
               mislim pa, da še nič ni pravzaprav dokončno odločeno. Glede na to, da so pač uprave
               morale poročati nadzornim svetom o vseh detajlih, kar se dogaja znotraj državnih
               podjetij in znotraj bank, so torej nadzorni sveti imeli vse informacije, kar je šlo
               dobro in kar je šlo narobe, pa niso ukrepali – ker niso bili odgovorni do svojih
               lastnikov! V nadzornih svetih sedijo predstavniki lastnikov, to vemo, to je abeceda
               korporativnega upravljanja. Ker je velik del gospodarstva še vedno v državni lasti,
               to pomeni, da so bili predstavniki nadzornih svetov neposredno delegirani s strani
               raznih vlad in političnih opcij, zato mi, Nova Slovenija - krščanski demokrati
               pravimo, da je treba depolitizirati v slovenskem gospodarstvu. Politika ima preveč
               drugih nalog, ki jih ne opravlja, se pa raje vtika in ima celo svoje bankomate v
               državnih podjetjih in državnih bankah, to je dejstvo.</p>
               <p>Vprašanja o odgovornosti nadzornih svetov danes nihče ne želi dati na mizo,
               ponavljam, kar sem povedal prej v stališču poslanske skupine, zato iščejo grešne
               kozle, ki jih je najlažje najti v instituciji uprave. Pa se morda za zaključek
               navežem na razpravo svojega kolega Vrtovca, ki je govoril o forenzičnih preiskavah v
               bankah. Poglejte, ko smo sprejemali Zakon o ukrepih Republike Slovenije za krepitev
               stabilnosti bank, to zadevo bom morda na naslednji točki dnevnega reda še enkrat
               povedal, smo v 33. člen zapisali zelo pomembno določilo. Najbrž je prav to določilo
               bilo tisto, ki je nekdanje, sedaj že lahko rečem nekdanje, politične stranke, recimo
               Pozitivno Slovenijo motiviralo ali prestrašilo, da so šli v zbiranje podpisov za
               referendum. In je potem Ustavno sodišče, hvala bogu, racionalno odločilo, da
               referenduma o tej zadevi, torej o omenjenem zakonu, o ukrepih Republike Slovenije za
               krepitev stabilnosti bank ne more biti. Kaj pa govori 33. člen? Člani upravnega
               odbora Družbe za upravljanje terjatev bank so dolžni vsak sum kaznivega ravnanja
               članov organov nadzora bank ter organov nadziranja bank, s katerimi se je seznanil v
               zvezi z opravljanjem svoje zaposlitve, predvsem ob pregledovanju kreditnih map iz
               devetega odstavka 11. člena tega zakona, takoj na ustrezen način naznaniti pristojnim
               organom. Ali se to dogaja ali se ne dogaja, nimamo informacij ali nimamo natančnih
               informacij. Želeli bi, da so davkoplačevalci o tem informirani in tako na nek način
               vsaj nekoliko potolaženi in da lažje razumejo, zakaj so pravzaprav morali težke
               milijarde vreči v bančne luknje. Mi moramo najti vrtalce bančnih lukenj. In tukaj v
               33. členu ZUKSB, omenjenega zakona, ima upravni odbor Družbe za upravljanje terjatev
               bank orodje, zadostno orodje, in zadeve tako hitro tudi ne zastarajo, zastarajo v
               zastaralnem roku, ki je štirikratnik splošnih zastaralnih rokov, kot jih določa
               zakon, ki ureja kazniva dejanja, ter zakon, ki ureja obligacijska razmerja.</p>
               <p>Kot rečeno, bom podprl ta priporočila in mislim, da moramo razpravo v smeri iskanja
               odgovornosti intenzivirati in tukaj je seveda tudi naš apel na organe pravosodja, na
               organe pregona, na preiskovalne organe, da vendarle sporočijo, ali imajo kadrovsko
               podhranjenost ali je kje kakšen drug problem, da vendarle odgovornosti damo ime in
               priimek. In to je naš edini cilj. Hvala lepa.</p>
            </sp>
            <sp xml:id="SDZ7-Redna-04-2015-01-29.sp39">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Suzana Lep Šimenko SDS, pripravi naj se gospa Nada Brinovšek
               SDS.</p>
            </sp>
            <sp xml:id="SDZ7-Redna-04-2015-01-29.sp40">

               <speaker>SUZANA LEP ŠIMENKO (PS SDS):</speaker>

               <p>Hvala za besedo, predsedujoči. Lepo pozdravljeni še enkrat.</p>
               <p>Bom pričela kar z jesensko napovedjo Umarja, kjer je navedeno, da se po sanaciji
               bančnega sistema razmere v slovenskem bančnem sistemu postopoma stabilizirajo, vendar
               se obseg kreditov podjetij še zmanjšuje. Torej, zmanjševanje kreditiranja
               gospodarstva – to zagotovo ni bil cilj sanacije bančnega sistema. Vsi vemo, da je
               zdrav bančni sistem in kreditiranje gospodarstva za normalno delovanje gospodarstva
               ključno. Seveda pa drži, da mora le-ta temeljiti na zdravih temeljih. To pa je
               predvsem na, prvič, kreditiranju pravih idej, in drugič, z ustreznim zavarovanjem.
               Glede na stanje, ki je v bančnem sistemu nastalo, pa je več kot očitno, da so banke v
               preteklosti kredite dajale, bom rekla, kar na lepe oči in marsikdaj brez ustreznega
               zavarovanja. Več kot očitno je, da banke niso imele za vse iste kriterije pri
               podeljevanju kreditov. Večina državljank in državljanov Republike Slovenije namreč ni
               mogla prejeti kredita brez ustreznega zavarovanja in pa po bolj ugodnih obrestnih
               merah. Medtem ko je znano, da pa so številni posamezniki in številna podjetja z
               ustreznimi prijateljskimi povezavami kredite prejemala pod ugodnejšimi pogoji, in kar
               je še pomembneje, brez ustreznega zavarovanja. Situacija v bančnem sektorju je tako
               rezultat nesposobnosti in nepravilnega dela določenih elit.</p>
               <p>O sanaciji bančnega sistema govorimo že dolgo časa, pa še vedno nismo našli
               odgovornih za nastanek tako imenovane bančne luknje – menda ta izraz zdaj ni več
               najbolj primeren, čeprav se ga je dolgo časa pogosto uporabljalo. Nismo našli
               odgovornih ne na strani uprav bank in ne na strani odgovornih nadzornih svetov. Še
               vedno ne vemo, kdo je odobril te neodplačane kredite. Te kredite, ki so se kasneje po
               tretjinski knjigovodski vrednosti prenašali na Družbo za upravljanje terjatev bank;
               kredite, ki so se prenesli na breme davkoplačevalcev; in kar je še huje, na naše
               otroke in na generacije za nami. Govorimo o 5 milijardah evrov. Edino pravilno bi
               bilo, da bi odgovarjali, prvič, tisti, ki so sporne kredite najemali, drugič, tisti,
               ki so te sporne kredite dajali, in tretjič, tisti, ki so to nadzorovali.</p>
               <p>Kakorkoli, s predlaganimi priporočili v Slovenski demokratski stranki želimo, da nam
               Banka Slovenije posreduje več informacij o vzrokih za nastalo tako imenovano bančno
               luknjo, o učinkovitosti sistema korporativnega upravljanja bank, ki so v državni
               lasti, in informacijo o načinu reševanja posledic kapitalske neustreznosti poslovnih
               bank. To je prvo priporočilo. V drugem priporočilu pa želimo, da Vlada Državni zbor
               seznani o rezultatih stresnih testov Evropske centralne banke, po katerih naši
               največji banki, Nova Ljubljanska banka in Nova Kreditna banka Maribor, še vedno
               izkazujeta kapitalsko neustreznost. Prav bi bilo, da državljanke in državljani
               Republike Slovenije vedo, kje so vzroki za porabo teh 5 milijard evrov, njihovega,
               našega denarja, za sanacijo bančnega sistema, in predvsem, kdo je za to odgovoren.
               Prav bi bilo tudi, da banke začnejo kreditirati, kot že rečeno, s pravimi idejami in
               ustreznim zavarovanjem. Sama seveda ta predlagana priporočila stoodstotno podpiram in
               se, kot je že kolega Horvat rekel, tudi jaz veselim nadaljnje razprave, ko bomo te
               informacije v Državnem zboru prejeli.</p>
               <p>Veseli pa me tudi, da je danes v Državnem zboru tako široka podpora tem priporočilom,
               kar dejansko dokazuje, da je tema sanacije bančnega sistema še kako aktualna. Namreč,
               še vedno nismo prišli do konca, do odgovornosti in do razlogov, zakaj je do tega
               sploh prišlo. In prav je, da končno državljanke in državljani Republike Slovenije to
               izvedo. Najlepša hvala.</p>
            </sp>
            <sp xml:id="SDZ7-Redna-04-2015-01-29.sp41">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Nada Brinovšek. Pripravi naj se gospod Jože Tanko.</p>
            </sp>
            <sp xml:id="SDZ7-Redna-04-2015-01-29.sp42">

               <speaker>NADA BRINOVŠEK (PS SDS):</speaker>

               <p>Predsedujoči, hvala za besedo. Lep pozdrav vsem ostalim!</p>
               <p>No, danes je bilo v tej dvorani že večkrat slišano, da je Slovenija edina evropska
               tranzicijska država, ki je od osamosvojitve dalje bila že kar dvakrat sanirana, in to
               na račun davkoplačevalcev. Bilo je povedano tudi, da nas je ta sanacija stala več kot
               5 milijard v letu 2013. Tu se mi poraja vprašanje, kje so bili takrat protestniki,
               kje so bili takrat sindikalisti, saj je vendar šlo iz žepov davkoplačevalcev, iz
               žepov učiteljev, zdravnikov, medicinskih sester, policije, pa tudi navadnega delavca,
               ki s svojimi neredko 500 evri, seveda če jih dobi, zelo premišljuje, kako jih bo
               porabil.</p>
               <p>Ko smo včeraj z nasprotne strani tega zbora poslušali, da ne moremo primerjati
               državnega proračuna z družinskim proračunom, bi pa kar po neki zdravi kmečki pameti
               vprašala, ali veste, koliko to pomeni, 5 milijard, ki gredo iz državnega proračuna,
               in kaj vse bi lahko s tem denarjem naredili. Mislim, da če ne bi šlo za
               dokapitalizacijo, se ne bi danes pogovarjali o ukinitvi financiranja učne pomoči, o
               ukinitvi financiranja glasbenim šolam, financiranja občin, ki so edini generator
               razvoja podeželja. Mimogrede, za primerjavo povem, da neka srednja velika občina s 5
               tisoč prebivalci porabi letno okrog 4 milijone oziroma ima okrog 4 milijone visok
               proračun. 5 milijard pomeni 12 proračunov take občine. In kaj vse občina s tem svojim
               proračunom financira? Od svojih zavodov, na primer vrtca, materialnih stroškov šole,
               knjižnice, kulturna društva, športna društva, da o infrastrukturi sploh ne govorim.
               Lahko bi ta denar namenili tudi razvoju znanosti mladih, lahko bi s tem denarjem
               pomagali oziroma področje brezposelnih in odpiranju novih delovnih mest ali
               subvencioniranju nakupa stanovanj mladim družinam, pospeševanju kmetijstva, turizma,
               obrti in tako naprej.</p>
               <p>Meni se zdi, da še kako lahko primerjamo državni proračun z družinskim proračunom.
               Bojim se, da bodo spet potrebna dodatna sredstva za pokrivanje izgube bančnega
               sistema ali pa mogoče naj verjamem besedam guvernerja Banke Slovenije, da ne bo
               posledic za davkoplačevalce in da bo kapitalski primanjkljaj pokrit z državnim
               dobičkom. Padec dveh bank v 100-odstotni lasti države na stresnih testih je po mojem
               mnenju tudi odgovornost Banke Slovenije, ki je seveda nihče ne ugotavlja in nadzor
               nad Banko Slovenije, ker še tudi ne deluje. Poleg tega vlada še tudi ni sprejela
               strategije poslovanja državnih bank z javnim dobičkom, seveda s ciljem za vrnitev
               vsaj delno vloženega davkoplačevalskega denarja. Pa saj pri tem se mi to še ne zdi
               najbolj hudo, ker verjetno v tem trenutku dobička tako ni pričakovati oziroma je pod
               velikim vprašajem. Zaradi tega menim in zaradi malega človeka menim, da je še kako
               potrebno, da danes podpremo ta priporočila naše stranke glede aktivnosti za sanacijo
               bančnega sistema. Hvala lepa.</p>
            </sp>
            <sp xml:id="SDZ7-Redna-04-2015-01-29.sp43">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.
                   Besedo ima gospod Jože Tanko, pripravi naj se dr. Franc Križanič. Izvolite.
                  
               
            </p>
            </sp>
            <sp xml:id="SDZ7-Redna-04-2015-01-29.sp44">

               <speaker>JOŽE TANKO (PS SDS):</speaker>

               <p>Hvala lepa za besedo. Spoštovani kolegi, spoštovani gostje!</p>
               <p>Danes pač razpravljamo predvsem o posledicah dogodkov dejanj, ki so se dogodila v
               preteklih letih in so rezultirali v milijardni dokapitalizaciji slovenskih bank.
               Problem je to, da danes nimamo niti objektivne slike o tem, kakšne so dejanske
               posledice. Državnemu zboru tega niso želeli predstaviti ne bivši ministri za finance,
               ne guvernerji, ne bančniki in ne tisti, ki so hodili v Državni zbor, in še vedno
               nimamo celovitih podatkov o tem, kakšno je stanje našega bančnega sistema. Najbrž to,
               kar je bilo skozi dokapitalizacije izkazano, ni vse, ker je še vedno veliko zadev, ki
               so netransparentne, so prikrite, tudi na zaprtih sejah Državnega zbora o tem nismo
               dobili verodostojnih podatkov. Če se prav spomnim, so tu krožile razne liste s
               seznami firm in njihovih obveznosti, ki so potem prišle v neko bančno luknjo, ki so
               povzročile bančno luknjo. Ampak naprej o tem pa se dogaja zelo malo in je tudi zelo
               malo informacij. Mislim, da predvsem tisti, ki so skrbniki bančnega sistema v
               političnem delu, to se pravi Ministrstvo za finance, na nadzorstvenem delu, če
               vzamemo Banko Slovenije, in v poslovnem delu, se pravi sam bančni sistem, ne ne
               pridejo do pravih informacij. Najbrž se bo ta megla, to skrivanje, to prikrivanje
               vleklo še veliko let. In glede na to, kako se stvari odvijajo, najbrž ne bomo dobili
               nikoli celovite slike in tudi pravih podatkov. Tudi to, kar smo v zadnjem letu
               oziroma v zadnjih mesecih sprejeli skozi pripravo in ustanovitvijo tega sklada,
               mehanizma za tiho dokapitalizacijo in saniranje bančnega sistema, ne pripomore k
               temu, da bi prišli do pravih vzrokov in konkretnih pravih posledic.</p>
               <p>Leta 2013 smo v Državnem zboru ustanovili tudi preiskovalno komisijo, ki se je
               posebej ali pa izključno posvetila bančnemu sistemu, vodil jo je kolega Pogačnik.
               Vendar vsi, ki so bili vabljeni na to preiskovalno komisijo niti na odprtem niti na
               zaprtem delu niso želeli posredovati nobenih konkretnih podatkov, nobenih konkretnih
               imen. Naloga te preiskovalne komisije je bila, da bi se ugotovila politična
               odgovornost za stanje v bančnem sistemu. Nihče od vabljenih ni zmogel povedati o tem
               popolnoma nič. Enega konkretnega imena! Če se prav spomnite, je komisija za
               preprečevanje korupcije, tedanji predsednik Goran Klemenčič ,zelo pompozno najavil
               neko poročilo o ugotovitvah dolga v bančnem sistemu. Bilo je zelo spektakularno
               predstavljeno. Ko je prišel kot vabljeni na preiskovalno komisijo, ni hotel o tem
               poročilu govoriti skoraj popolnoma nič. Govoril je v javni predstavitvi tega poročila
               o sivih eminencah bančnega sistema, ko smo vprašali in ko so vprašali poslance, kdo
               so sive eminence bančnega sistema, ni bilo povedano niti eno ime. Niti eno ime! In
               ne, na tak način se reševanje problemov v tej državi ne more odvijati. Ne more!</p>
               <p>Veliko teh kreditov, veliko odločitev je bilo tudi odrejenih s političnim
               posredovanjem. To najbrž tudi gospod Križanič, ki je bil je neko obdobje minister za
               finance, dobro ve. To, da se je posredovalo za določene projekte, vemo poslanci, ki
               smo bili takrat tukaj, celo predsednik vlade, nekdanji, gospod Pahor in še kdo, se je
               pohvalil s tem, da se je trudil za to, da bi se nek projekt v Ljubljani finančno
               pokril in financiral. Iz tistega projekta sta vsaj dve podjetji s kakšnih 200, 300
               milijoni luknje prišli v to bančno luknjo. Ampak od tam naprej, ko je bilo to
               povedano in ko se je to preiskovalo, ni bilo povedano niti eno ime. Tedanji
               predsednik Komisije za preprečevanje korupcije, ki se zelo posveča transparentnosti,
               etičnim standardom GRECA in priporočilom, ni hotel pred preiskovalno komisijo
               povedati nobenih konkretnih podatkov, ne o imenih, ne o stanju, ne o posameznih
               problemih v posameznih delih bančnega sistema. Samo sprašujem, katera priporočila
               GRECA, na katera se vedno sklicuje in tudi v zakonodaji, ki jo je zdaj prelagal
               Državni zbor, je to prepovedano. Zdaj je pripravil pet zakonov sprememb s področja
               pravosodja. Ključna sprememba so priporočila GRECA o transparentnosti, javnosti,
               etičnih standardih v politiki, v pravosodju in še kje. Ko je bil pred komisijo, teh
               etičnih standardov in priporočil GRECA ni niti omenil in se je skliceval na neke
               določbe zakonov, niti ni vedel členov, ki mu prepovedujejo govoriti o tem, kaj je
               ugotovila njegova Komisija za preprečevanje korupcije. Če bi koga morala Vlada danes
               poslati na to sejo, ko govorimo o bančnem sistemu, bi tukaj moral sedeti minister za
               pravosodje. Minister za pravosodje zato, ker je v drobovje preiskoval kot predsednik
               KPK to bančno luknjo.</p>
               <p>Mislim, da to, takšno delegiranje Vlade na seji Državnega zbora, ko pošlje ljudi, ki
               se s tem niso niti podrobneje ukvarjali, niti se seznanjali ali pa se tudi niso
               hoteli, ne pa tistih, ki to obvladajo v drobovje, potem ne moremo pričakovati od te
               razprave nobenih konkretnih rezultatov, ne glede na priporočila, ki jih bomo
               sprejeli, nobenih konkretnih odločitev in tako naprej. V čem pa je problem, da se ne
               bi vedelo, kdo je politično odločal pri oblikovanju te bančne luknje? V čem je
               problem? Je to preveč denarja, so to linije, ki so tekle, so to oaze, kamor je to
               šlo, so to projekti, ki so vzniknili in ugasnili, samo zato, da se je zadeva oprala
               in tako naprej? So to posli prodora na jugovzhodne trge, kjer so se z ne vem kakšnim
               pompom najemale, kupovale firme ali ustanavljale firme, zato da bomo obvladovali trg
               bivše Jugoslavije, potem pa čisto po tiho se je vse ugasnilo. Pa naj je šlo to za eno
               banko, drugo banko, Telekom ali še koga drugega. To je vse teklo pod okriljem
               politike, očitno; očitno, ker ta politika, čeprav smo jo vprašali in od nje zahtevali
               podatke, ni sposobna sproducirati niti enega konkretnega političnega imena. Tudi ko
               smo zahtevali podatka, takrat ko smo bili prisiljeni sprejeti ali pa ste nas
               prisilili, Državni zbor, da je odločil o dokapitalizaciji, in takrat smo imeli tudi
               na željo guvernerja kakšno sejo tukaj, ni bilo povedanega popolnoma nič konkretnega.
               Ta bančni sistem je kot tajne službe, prav na podoben način funkcionirajo: nič ne
               smeš vedeti, nič ne smeš vprašati, če kaj rabijo, moraš zagotoviti in dati brez da se
               kaj veliko oziraš, če kaj sprašuješ, si še okarakteriziran, nadzirajo pa te po dolgem
               in počez. Prav na enak način to funkcionira.</p>
               <p>Da ni kakšnih dobrih obetov, da se bo v bančnem sistemu karkoli spremenilo, je tudi
               to, da več ali manj vsi tisti, ki so po službeni dolžnosti morali preverjati
               transparentnost, korupcijo in ostalo, so dobili na tak ali drugačen način službe v
               bančnem sistemu. Namestnik gospoda Klemenčiča gospod Praprotnik je zelo hitro pozabil
               na priporočila GRECA, etične standarde in dobil dobro plačano službo v največjem
               breznu v tej državi – Novi Ljubljanski banki. Tja je šlo največ denarja za poravnavo
               in dokapitalizacije. Še njegov predhodnik ima, ne vem, svetovalno ali revizijsko
               pogodbo z visokimi urnimi postavkami, zato da pregleduje dosjeje. Če to poskušamo
               obrniti nazaj, so ti ljudje zaposleni zdaj v bančnem sistemu samo zato, da ne bo nič
               prišlo ven. Če kot Komisija za preprečevanje korupcije niso zmogli in posegli v ta
               del in karkoli objavili in so zdaj dobili dobro plačane službe tam, potem so tam
               izključno zato, da blokirajo popolnoma vse stvari in onemogočajo, da bi zadeve
               postale javne. Tu pa smo prisiljeni, da ne vem iz kakšnih razlogov razpravljamo o
               posledicah bančne luknje – pa še o vseh posledicah ne, ampak samo o tistih, ki so ta
               hip približno javne in znane v globalu, ne v detajlu.</p>
               <p>Mislim, da je treba na področju bančništva, če nočemo, da bomo samo govorili in
               porabili nekaj ur časa, sprejeti nekatere spremembe zakonodaje, ki v določenih
               stanjih, ko je treba v tem bančnem sistemu storiti karkoli, omogočajo, da tudi
               politika na tak ali drugačen način lahko ukrepa: proti osebam, Banka Slovenije mora
               imeti pooblastila, če jih ima, jih naj izkoristi. Če Banka Slovenija nima pooblastil,
               jih je treba dati, če Banka Slovenije ne ukrepa, je treba pač vodstvo Banke Slovenije
               Enako velja tudi za izvršno politiko. Vendar, kadarkoli smo ob takih problemih, ki so
               se pojavili, sprožili tudi interpelacijo proti odgovornim osebam, so bile te
               interpelacije vedno pokrite, kot da ni nič, kot da je vse v najlepšem redu. Mislim,
               da se je treba mnogo bolj kot se ukvarjati s kakšno nepremičnino v Triglavskem
               narodnem parku ali pa tam blizu posvetiti tistim, ki krojijo dejansko podobo ali pa
               stanje v Sloveniji, to pa je bančni sistem. Na tem področju ni znano, da bi državno
               tožilstvo, preiskovalni organi ekipirali kakršnokoli interdisciplinarno ali pa
               multidisciplinarno skupino, ki bi se poglobila v raziskavo bančnega sistema. Ni
               znano! Tudi če je, teče v največji tajnosti –, je pa znano, da se z drobnarijami
               ukvarjajo razne skupine, ki te zadeve preiskujejo in delajo spektakle iz nekega
               posla, ko je nekdo mogoče prodal za nekoliko več, kot je kupil, kar je običajno, da
               tisti, ki se ukvarja s kupoprodajnimi posli ali ki je to storil, se potrudi, da bo
               prodal za več, kot je kupil. V tem delu, kjer gre pa za enormne vložke, ko gre za
               enormne obremenitve tudi bodočih generacij, pa vse poteka nekako pod okriljem, pod
               nekim temnim krovom in se ne vidi in ne sliši popolnoma nič. Da za 5 milijard
               dokapitalizacije ni nikogar v tej državi, ki je storil eno samo napako, je problem. O
               nobeni osebi se uradno ne piše, da se je karkoli zgodilo v vsem tem
               poosamosvojitvenem obdobju.</p>
               <p>Vem, da je guverner povedal in mi tudi na poslansko vprašanje odgovoril, da so neki
               postopki sproženi, tudi Vlada je, ampak ni napisano, proti komu. Niti enega od
               odgovornih, direktorja kakšne banke, ni na tem seznamu, le kakšno nižje uradništvo.
               To lahko predpostavljamo, zato ker se v tem delu ne govori o popolnoma nobenih
               imenih. Danes imamo to razpravo o stanju v bančnem sistemu in o teh stvareh, pa je
               vprašanje, ali imamo vse podatke. Lahko nas še kaj preseneti. Ta dogajanja z Banko
               Celje so pač en problem. Imamo banko, ki je nimamo v sistemu nadzora, to je SID
               banka. Kaj se bo tu dogajalo? Ali bo tudi na osnovi tega prišlo kakšno podobno
               presenečenje, kot je prišlo s strani teh naših velikih bank? Mislim, da je to zelo
               verjetno, zato ker si ne upamo zaradi ne vem katerih razlogov, odpreti dosjejev,
               pogledati v obraz in se lotiti zadeve, tako kot se jih je treba v podobnem ali
               kakršnemkoli normalnem sistemu, kjer velja princip odgovornosti. Mi smo izjemno
               učinkoviti pri drobnih zadevah, pri teh kapitalnih, zaradi katerih imamo vsi težave –
               sedanje, prejšnje in bodoče generacije –, pa se stvari ne odvijajo in ne nadzirajo.
               In če se le da, se informacije tudi prikrijejo, tudi na tak način, da se tisti, ki bi
               morali o tem poročati, sklicujejo na neke bančne tajnosti, davčne skrivnosti in
               podobne zadeve. To, da nekdo, na primer, znotraj bančnega sistema poneveril,
               omogočil, da je nekdo dobil protipravno premoženjsko korist, najbrž ne more biti
               bančna tajnost. To je lahko bančna tajnost samo v primeru, če se hoče to osebo
               zaščititi in to transakcijo, ki je šla na tak način skozi. Ne more biti drugače to
               bančna tajnost. Kriminalna dejanja ne morejo biti bančne skrivnosti.</p>
               <p>Mislim, da bo o teh stvareh treba slej ko prej odpreti debato. Tudi osebe, tiste, ki
               so na tak ali drugačen način sodelovale ali pa še sodelujejo s tem, ko onemogočijo,
               da bi javnost izvedela podatke, je pač treba poklicati enostavno na odgovornost. Tudi
               tiste, ki sedaj, ko najbrž poznajo te zadeve, ko vedo, da te zadeve imajo tak status,
               bi pač bilo treba tako ali drugače obravnavati. Tudi, če je treba, v Državnem zboru.
               Niso samo takrat te osebne stvari pomembne, ko se kakšne imenuje na funkcije preko
               procedure, ki jo zahteva zakonodaja, pa naj gre to za politične ali kakšne druge
               funkcije. Tudi je treba to obravnavati takrat, kadar osebe, ki jih imenujemo, ne
               opravljajo svoje naloge v skladu s pričakovanji, v skladu z zakonodajo, v skladu s
               standardi, ki veljajo. Dokler mi tudi na tej ravni teh stvari ne bomo počistili, bomo
               lahko vedno govorili samo o dodatnih presenečenjih, o dodatnih potrebnih sredstvih, o
               dodatnih bremenih in tako naprej in tako nazaj.</p>
               <p>Če je prejšnji minister za finance bil sposoben kakšen mesec ali dva pred bankrotom
               spraviti v bančni sistem dveh bank, ki sta bankrotirali, 200 milijonov, potem je šlo
               to, ne vem, za strokovno napako ali za zavestno odločitev. Najbrž je bila odločitev
               nekje sprejeta. In da se nikomur nič ne zgodi, da nihče nič ne vpraša zakaj se je to
               zgodilo, potem je to hud problem! Ne moremo mi kar na tak način, da zaradi
               enostavnega dostopa do bančnih virov ali poceni kreditov take neumnosti pokrivati z
               državnim denarjem in najetim denarjem. Tisti, ki bankrotira, pač mora bankrotirati
               tudi kako drugače, ne tako, da mu država zagotovi denar, da se vse izplača, vse
               izčrpa, razdelijo nagrade, potem pa to obesiš na javni dolg. To najbrž ni korekten in
               pošten način reševanja problemov v bančnem sistemu. Dokler mi teh stvari ne bomo
               znali urediti odgovorno na tak način, da bomo dali imena, priimke in kvote, ki so jih
               ti ljudje na tak način zapravili, do takrat so te razprave in to, kar je, bolj
               pravljice kot kaj drugega.</p>
               <p>Mislim, da bi tudi Banka Slovenije, Ministrstvo za finance in še kdo moral poskrbeti,
               da je javnost korektno obveščena o vseh zadevah, ki se dogajajo v bančnem sistemu,
               zato ker to mi plačujemo. Tega ne plačujejo bankirji, tega ne plačujejo predsedniki
               uprav, tega ne plačujejo člani nadzornih svetov, ampak to plačujemo državljani – ves
               njihov nadstandard in vse njihove napake. Mislim, da bi bilo treba, če to ni
               omogočeno, omogočiti, da se zadeve pač uredijo tudi ali pa predvsem na tak način, da
               tisti, ki so kaj storili, prevzamejo odgovornost in ne, da to delimo kar na dva
               milijona tistih, ki jih ni bilo zraven. Hvala lepa.</p>
            </sp>
            <sp xml:id="SDZ7-Redna-04-2015-01-29.sp45">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Zadnji od prijavljenih poslank in poslancev je dr. Franc Križanič. Izvolite.</p>
            </sp>
            <sp xml:id="SDZ7-Redna-04-2015-01-29.sp46">

               <speaker>DR. FRANC KRIŽANIČ (PS SD):</speaker>

               <p>Visoki zbor!</p>
               <p>Na neke stvari bi rad opozoril še v diskusiji, in sicer najprej kot asociacija pri
               prejšnji razpravi. Recimo, zelo velik, največji dolžnik je bil Zvon 1, Zvon 2. In
               sedaj, kdo mu je odobril kredite, na kakšni osnovi, v kaj je verjel – vendarle so ti
               skladi dali precejšnje premoženje tudi v zastavo, v zavarovanje in to premoženje je
               sedaj preneseno na to slabo banko, kot ji rečemo, po zelo velikem odpisu, to bomo
               imeli v naslednji točki, in je na neke vrste jedilniku, če se izrazim s prispodobo,
               poceni bo razprodano. Primer Heliosa smo tu že videli. Sedaj pa <q>"peglajo"</q> mogoče
               nekega analitika na banki, ki je podpisal povsem brez pričakovanj, da bi se lahko
               kreditna razmerja na tak način prekinjala, kot so se prekinila. Stvari so kompleksne
               in če se že išče krivce, je treba to zelo skrbno in v okviru pravne države storiti,
               se pravi, premisliti in dati tistemu, ki bo, tudi možnost, da se brani.</p>
               <p>To, kar sem hotel povedati v svoji diskusiji – in že gospod Horvat je to poudaril –,
               je, da v času hitrega zadolževanja Slovenije od 2004 do 2008 je Slovenija začela
               postajati namreč strukturno odvisno gospodarstvo. To je kazal zunanji dolg, ki je
               hitro naraščal, bruto zunanji in neto zunanji. Prej smo bili neto upnik, postajali
               smo neto dolžnik do države. To je kazal primanjkljaj v zunanjetrgovinski menjavi in
               to je kazal deficit tekočega računa plačilne bilance. Pahorjeva vlada je uspela to,
               seveda z ukrepi razvojne politike, vodenimi pretežno z evropskimi sredstvi, po
               evropskih standardih zaokreniti. Se pravi, tkivo realnega gospodarstva ni bilo
               prizadeto do te mere, da bi mi dejansko postali gospodarstvo, kot je zdaj Grčija. Mi
               smo povsem neprimerljivi. Naše osnove so povsem druge, kot jih ima na primer Grčija,
               ki pa je strukturno odvisno gospodarstvo. In od tod ta rast izvoza in od tod tudi ta
               obnovitev gospodarske rasti, ki je na uspešnih izvoznih rezultatih, ustvarjenih s
               komparativnimi prednostmi, ki temeljijo na znanju, na uvajanju novih tehnologij in
               novih pristopov, novih tržnih metod. To, kar se je zgodilo, je v bistvu posledica
               uspešne trdoživosti gospodarstva in uspešne razvojne politike.</p>
               <p>Drugič. Poudaril bi rad, da sanacijo oziroma <stage>/ nerazumljivo/</stage> dokapitalizacije,
               depozite in na različne načine pomoč bankam, so izvedle skoraj vse države in to v
               veliki meri, krepko v več odstotkih, v 10 % BDP. Šele s to neracionalno
               dokapitalizacijo v letu 2013 smo postali zastavonoša, drugače pa smo mi vstopili,
               država je povečala svoje deleže, nekaj več kot 400 milijonov je bilo za te
               dokapitalizacije porabljeno leta 2010, 250 milijonov smo hoteli porabiti že leta
               2009, pa po pravilih državnih pomoči nismo smeli. Namreč, Banka Slovenije je morala
               zahtevati dokapitalizacijo uradno, šele takrat je država lahko vstopila. Čakala je,
               da če bi privatniki vstopili z njo, se pravi partnerji, recimo v Ljubljanski banki,
               pa niso, pa je šla potem v celoti.</p>
               <p>Potem smo pripravili tudi denar za naslednjo dokapitalizacijo, ki jo je izvedel moj
               naslednik s sredstvi, ki so bila v proračunu pripravljena v ta namen in se jih ni
               dalo porabiti, dokler država tega ni zahtevala. Če ne bi prišlo do spremembe v
               regulaciji, ki je terjala pač od bank, da omejujejo kreditno aktivnost, potem tudi do
               tako velikih nekurantnih terjatev tudi ne bi prihajalo. Zdaj pa je stanje tako, da
               imamo banke krepko dokapitalizirane in da se poskušajo ali pa da jih neka struktura,
               ali kakorkoli že rečeš, poskuša zelo hitro prodati. Samo na primeru NKBM lahko
               opazujemo, da je država – po mojih informacijah, ki so neuradne – vložila približno
               850 milijonov evrov, odpeljala slabe terjatve na slabo banko in zdaj to prodaja za
               200 milijonov evrov. Se pravi razlika – glejte, jaz se tu pridružujem gospodu Tanku –
               v primeru vseh afer, kje je zdaj nekdo ustvaril nek dohodek, bo tu nekdo odpeljal 600
               milijonov evrov. Veste, koliko je to? To je vrednost avtoceste od Ljubljane do
               Trebnjega po slovenski učinkovitosti gradnje avtocest, ki je 12 milijonov evrov na
               kilometer. Se pravi bomo imeli TEŠ 6, to je ta slovenski način. Mi pač poceni tega ne
               znamo narediti, 12 milijonov evrov na kilometer z vsem, z odkupom zemljišč, z vsem..
               Nekdo bo odpeljal enega od teh mesecev vrednost te avtoceste. Pa to si ne more človek
               zamisliti! Razumete? Zamisliti.</p>
               <p>Končal bi s tem, da imam upanje, da pravna država v Sloveniji bo delovala, ampak to
               upanje seveda pa navaja na sklep, da bodo lastniški deleži, tem, ki so bili
               razlaščeni v bankah, na osnovi teh nenavadnih stresnih testov, o čemer več kasneje,
               da bodo ti lastniški deleži vrnjeni. In tu bodo nove odgovornosti za državni proračun
               in novi stresi za ta naš proračun.</p>
               <p>Ker imam še minuto, 53 sekund časa, pri stresnih testih je treba povedati, da
               metodologija se je spreminjala v sredi in je bila netransparentna in nejavna in na
               koncu predstavljena kot privatna lastnina Oliverja Wymana, ki jih je izvajal.
               Hvala.</p>
            </sp>
            <sp xml:id="SDZ7-Redna-04-2015-01-29.sp47">

               <speaker>PODPREDSEDNIK PRIMOŽ HAINZ:</speaker>

               <p>Replika.</p>
               <p>Izvolite, predlagatelj. Se opravičujem.</p>
            </sp>
            <sp xml:id="SDZ7-Redna-04-2015-01-29.sp48">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, hvala za dano besedo!</p>
               <p>Mislim, da je razprava šla danes kar v pravo smer, in sicer smo se pogovarjali
               predvsem o posledicah, nazadnje so bili pa tudi izpostavljeni vzroki. Prepričan sem
               pač, da v primeru, če mi teh vzrokov za nastale posledice ne bomo odpravili, lahko
               verjetno v relativno kratkem času ali pa na srednji rok pričakujemo, da se bo ta
               trend nadaljeval, in sicer da bomo davkoplačevalci ujetniki bančnega hazardiranja in
               da se bodo te dokapitalizacije nadaljevale v nedogled.</p>
               <p>Spoštovani guverner, spoštovani državni sekretar! Mene je malo presenetilo, ko sem
               pogledal, kako sta si Banka Slovenije pa Vlada razdelili čas za danes. Danes se
               pogovarjamo predvsem o zadevah, ki se tičejo Banke Slovenije in Banka Slovenije si je
               vzela zgolj pet minut za razpravo. Vlada ima eno uro. Mislim, da se danes večino
               vprašanj tukaj nanaša na predstavnike Banke Slovenije, in vljudno naprošam, če se
               lahko dogovorite med seboj, da Vlada del časa odstopi Banki Slovenije. Mislim, da se
               to po poslovniku z nekim dogovorom da, kajti prepričan sem, spoštovani guverner, da v
               petih minutah na vsa zastavljena vprašanja, ki so bila dana s strani poslank in
               poslancev ter predlagatelja, ne morete odgovoriti. Hvala.</p>
            </sp>
            <sp xml:id="SDZ7-Redna-04-2015-01-29.sp49">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Čas za razpravo je bil določen na Kolegiju Državnega zbora, tako da bi …</p>
               <p>Izvolite, mag. Pogačnik.</p>
            </sp>
            <sp xml:id="SDZ7-Redna-04-2015-01-29.sp50">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči!</p>
               <p>Kolikor vem, Kolegij res to določa, ampak verjetno na predlog tistih, ki so
               povabljeni. Spoštovani predsedujoči, nisem zaprosil vas, da naredite to, ampak sem
               naprosil predstavnika Ministrstva za finance, spoštovanega državnega sekretarja in
               guvernerja Banke Slovenije, da se med seboj dogovorita.</p>
               <p>Mislim, da bosta ta moj predlog upoštevala, kajti namen tega danes je, da dobimo neke
               odgovore, ne pa da birokratsko vodimo to sejo, ki ste jo začeli vi.</p>
            </sp>
            <sp xml:id="SDZ7-Redna-04-2015-01-29.sp51">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Izvolite, dr. Boštjan Jazbec, guverner Banke Slovenije.</p>
            </sp>
            <sp xml:id="SDZ7-Redna-04-2015-01-29.sp52">

               <speaker>DR. BOŠTJAN JAZBEC:</speaker>

               <p>Najlepša hvala.</p>
               <p>Verjetno sem narobe razumel povabilo na to razpravo. Namreč, iz priporočila, ki je
               bilo že obravnavano na matičnem odboru, je razbrati, da bomo na današnjem zborovanju
               v Državnem zboru govorili oziroma se boste vi odločali o priporočilu, na podlagi
               katerega naj Banka Slovenije v 30 dneh odgovori in pripravi celovito informacijo, za
               katero je bilo izraženih nekaj pomislekov, ali bo Banka Slovenije to sploh lahko sama
               naredila na najbolj objektiven mogoč način. Zaradi tega sem razumel, da je današnja
               razprava namenjena temu, da se dodatno zahteva od Banke Slovenije pojasnila na
               dodatne pomisleke in razprave, ki smo jih danes slišali, si jih zapisali in na katere
               bomo v roku 30 dni, tako kot je razbrati iz priporočila, tudi pripravili.</p>
               <p>Če sem narobe razumel, se opravičujem, mislim pa, da je prav, da nam vsaj daste
               možnost glede na vse kritike in pomisleke glede vloge Banke Slovenije kot
               regulatorja, nadzornika, da se na te stvari pripravimo, in upam, da bo razprava ob
               predložitvi priporočila tista, ki bi odgovarjala na te pomisleke. Hvala.</p>
            </sp>
            <sp xml:id="SDZ7-Redna-04-2015-01-29.sp53">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima predstavnik Vlade, državni sekretar gospod Metod Dragonja.</p>
            </sp>
            <sp xml:id="SDZ7-Redna-04-2015-01-29.sp54">

               <speaker>METOD DRAGONJA:</speaker>

               <p>Hvala lepa. Spoštovani!</p>
               <p>Dejansko je pobuda, ki je bila posredovana s strani Poslanske skupine Slovenske
               demokratske stranke namenjena temu, da pridobimo vse izražene želje po tem, kako naj
               se razgovori pripravijo in kako naj se pravzaprav vsi vidiki preteklega delovanja in
               odgovornosti za nastanek problema v bančnem sistemu čim bolj pojasnijo in predvsem
               tudi ukrepi, ki se izvajajo, zato da zagotovimo stabilnost bančnega sistema in da
               preprečimo ponavljanje situacij, ki bi ponovno vodile v potrebo, da pride do
               intervencije države v kakršnikoli obliki. Vseeno bi, upoštevaje to, da bodo ti
               odgovori pripravljeni posebno za sejo Državnega zbora, ki bo o tem še enkrat
               razpravljal, dal nekaj pojasnil na diskusijo tako poslancev in poslank kot tudi
               stališč poslanskih skupin. To bo pa potem tudi sestavni del gradiva, ki bo predloženo
               za obravnavo, ki se danes zahteva.</p>
               <p>Želim poudariti, da Vlada gleda na problematiko bančnega sistema predvsem sistemsko.
               Se pravi, celovito; kako bančni sistem deluje, ali dosega makroekonomske cilje in
               kako se na primeren način uravnavajo tveganja, ki se v bančnem sistemu kot v
               finančnem posredništvu odvijajo. Osnovno stališče Vlade Republike Slovenije, da je
               bila z vsemi ukrepi, ki so bili izvedeni, stabilnosti bančnega sistema zagotovljena
               predvsem na osnovi ukrepov, ki so jih pripravljale že predhodne vlade in v precejšnji
               meri tudi že izvedle, deloma pa tudi sedanja koalicija oziroma vlada, ki je izvedla
               še nekaj dodatnih korakov.</p>
               <p>Vsi ti ukrepi bazirajo na zakonu za ustvarjanje stabilnosti v bančnem sistemu in to,
               da so doseženi rezultati, nam priznavajo vse institucije, ki nadzirajo oziroma ki
               spremljajo tako družbeni, socialni kot ekonomski napredek Slovenije. V poročilih
               Evropske komisije in Evropske centralne banke je izrecno poudarjeno, da je bil
               dosežen velik napredek, kar se tiče stabilnosti bančnega sistema, ravno tako to velja
               za Mednarodni denarni sklad. Najbolj osnovno merilo stabilnosti bančnega sistema pa
               je kljub vsemu rast depozitov v bankah.</p>
               <p>Rast depozitov v bankah je bila po izvedenih ukrepih pozitivna, posebno mogoče po
               najbolj kritičnemu momentu, ko je nastopila velika bančna kriza na Cipru in ko je
               kratkoročno prišlo do upadanja depozitov tako fizičnih oseb kot pravnih oseb.
               Depoziti so na osnovi številnih ukrepov, ki so bili izvedeni, ponovno ustvarili
               zaupanje in prebivalstva in gospodarstva in se dvigujejo. To je pravzaprav tisti
               osnovni pokazatelj, ki nam poleg bolj sofisticiranih ocen, ki jih dajejo institucije
               in strokovnjaki tisto, kar je treba stalno spremljati. Ob tem jasno, da ne smemo
               idealizirati stanja, da tveganja v finančnem sistemu ostajajo in da se s temi
               tveganji stalno borimo oziroma se sprejemajo ukrepi, da se ta tveganja zmanjšajo. Ta
               tveganja so predvsem povezana s sposobnostjo bank, da obnovijo kreditno aktivnost,
               kar je zelo pomembno za gospodarsko rast in z nadzorom bank in bančnega sistema, da
               zagotavlja ustrezno kvaliteto svojih plasmajev. To se je v tem obdobju tudi stalno na
               tem veliko delalo in se izboljšuje.</p>
               <p>Sami stresni testi, ki so bili povod, da se je ta pobuda pravzaprav sprožila, da se
               problem še enkrat osvetli predvsem s tega vidika, da se ocenijo nadaljnja tveganja,
               ki so prisotna v bančnem sistemu. Mislim, da je bilo na začetku dosti jasno
               izpostavljeno, da je verodostojnost stresnih testov premosorazmerna z oceno
               verodostojnosti predpostavk, ki so bile osnovna za to, da so se ti stresni testi
               izvedli. Mislim, da nas lahko vse veseli, da je Slovenija dokazala, da je ni v tem
               negativnem scenariju, ampak da je presegla pričakovanja vseh tistih, ki so prognoze o
               nadaljnji gospodarski dinamiki v Sloveniji pripravljali.</p>
               <p>Pomemben del tematike, ki je bila tu izpostavljena s strani vseh poslanskih skupin,
               je odgovornost za slabe kredite in sankcioniranje teh odgovornosti. Z operacijo
               prenosa slabih kreditov na slabo banko je bila ta odgovornost v veliki meri razkrita.
               Vsi slabi krediti, ki so bili preneseni na slabo banko, so danes v sferi javne
               dostopnosti, so z imeni in priimki objavljeni na spletni strani Družbe za upravljanje
               terjatev bank oziroma slabe banke. Se pravi, da si jih lahko vsak pogleda. Vsak lahko
               vidi, katera podjetja oziroma kateri kreditojemalci so tisti, ki so navrtali največjo
               bančno luknjo in v katerih segmentih gospodarstva so ti ostali. Tako s tem, ko so ti
               podatki javno dostopni, je v bistvu velik del transparentnosti ali pa vsaj možnost,
               da se javnost s tem spozna, zagotovljen. Zagotovo pa to še ni vse, del stvari je
               verjetno ostalo prikritih in v tem delu se tudi Vlada strinja, da je treba ustvarjati
               pogoje, da se kakršnekoli slabe prakse, ki so v bančništvu obstajale, odpravljajo in
               da se skozi to znižujejo tveganja v bančnem sistemu.</p>
               <p>Posebej velja poudariti tudi to, da je slaba praksa v slovenskih bankah, ki so bile
               deležne ukrepov za zagotavljanje stabilnosti, je v veliki meri posledica tudi slabe
               prakse, ki so jo v Sloveniji izvajale nekatere tuje banke, ki so na slovenskem trgu
               delovale in so nekatere od njih tudi v naši neposredni bližini, ne samo da so bile
               deležne ukrepov za njihovo sanacijo – ena, posebno tista, ki je bila najslabši zgled
               tej praksi, je danes praktično v veliki meri v likvidaciji oziroma v kontroliranem
               zapiranju. Pravzaprav v širši oceni dinamike, ki je bila od vstopa Slovenije v evro
               cono pa potem nadalje do začetka globalne finančne krize in kulminiranja problema
               slabih kreditov v bankah, v veliki meri tudi povzročena s tem, da smo bili delno
               soočeni z nelojalnim konkuriranjem in slabimi poslovnimi praksami tistih, ki so v
               našem ekonomskem prostoru v tistem momentu iskali svoj tržni delež in so ta tržni
               delež pridobivali na zelo pasivne načine. Celotna slovenska javnost, posebno Vlada se
               posebej zaveda, da so sredstva, ki so bila vložena v ukrepe za zagotavljanje
               stabilnosti bank, izredno velika, da predstavljajo veliko odrekanje v celi vrsti
               drugih segmentov družbe in da bremeni ta javni dolg tudi bodoče generacije. Zato je
               še toliko bolj treba stabilnost v bančnem sistemu tudi nadalje zagotavljati.</p>
               <p>Če pogledamo malo širšo sliko, koliko je Slovenija bila specifično soočena s tem
               problemom v primerjavi z drugimi državami evropskega prostora. Lahko rečemo – pa ne
               zato, da opravičujemo zdaj te banke –, da smo mi nekako primerljivi s tem, kakšen
               obseg sredstev relativno, če ga merimo z deležem v bruto družbenem produktu, so
               namenile druge evropske države. Slovenija je v obdobju od leta 2008 do konca lanskega
               tega namenila za ukrepe za zagotavljanje stabilnosti bank, to se pravi v tem
               šestletnem obdobju, 8,7 % svojega BDP, kar je nekaj nad evropskim povprečjem, ne pa
               bistveno. Na primer, imamo države, kot so Španija in Portugalska, kjer so bili ti
               odstotki za Španijo 5,9 % BDP, Portugalsko 4,6, Dansko 4,3. Naših 8,7 je slabše od
               teh; se pravi, mi smo bili, kar se tiče tveganj, višje od teh držav, tudi dela
               mediteranskih držav, so pa druge države, kjer so imeli pa, bi rekel, makro
               narodnogospodarske stroške, povezane s sanacijo bančnega sistema, bistveno večje.
               Tukaj pa na primer predvsem izstopajo Ciper, Irska, ki je kar 35 % GDP morala
               nameniti za to, da je stabilizirala svoj bančni sistem, Grčija pa 22,4. Se pravi, da
               vedno se je treba tudi primerjati v mednarodnem okolju in bančna kriza in potrebe, da
               so intervenirale države, niso prisotne bile samo v Sloveniji, ampak so bile prisotne
               v celotnem evropskem okolju.</p>
               <p>Najbolj ključno je pa predvsem to, kaj predvsem Vlada skupaj z ostalimi nosilci
               ekonomske politike dela, zato da go zagotovila stabilnost bančnega sistema v bodoče,
               da gledamo naprej. Banke, ki so deležne ukrepov, so danes v državni lasti,
               pripravljeno imamo v okviru strategije upravljanja kapitalskih naložb države posebno
               strategijo za bančni sektor, ki je specifično usmerjena v banke v državni lasti in bo
               predmet tudi širše diskusije. Banke, ki so bile deležne ukrepov, morajo slediti zelo
               ostrim zavezam in programom sanacije, ki so vezane na programe na državno pomoč, ki
               je bila odobrena. Zaveze, ki so jih dale tako te banke kot Republika Slovenija, se
               tekoče spremljajo s strani posebnih revizorjev, tako imenovanih monitoring
               trusteejev, ki pregledujejo izvajanje vseh zavez; zaveze so pa v glavnem vezane tako
               na povečevanje prihodkov, na povečevanje učinkovitosti, stroškovne učinkovitosti,
               zniževanja stroškov, kompenzacijo, kar se tiče tržnih deležev, in na zniževanje
               deležev slabih kreditov. Tukaj imajo banke postavljene zelo, bi rekel, stroge cilje
               ,vezano na programe za odobritev državne pomoči. Ti programi se tekoče spremljajo s
               strani neodvisnih revizorjev in dajejo poročila Evropski komisiji in zaenkrat moram
               reči, da ni nekih večjih odklonov ali opozoril s strani teh posebnih revizorjev, da
               banke, deležne ukrepov, svojih obveznosti po zavezah, ki so bile podane, ne izvajajo.
               Tako nas v tej smeri čaka še tudi precej zahtevna naloga, da pojačamo oziroma
               izboljšamo korporativno upravljanje v teh bankah, ker je naloge, ki jih je sedaj
               država dobila, glede na to, da je postala lastnik bank, in jih mora izvajati v tem
               prehodnem obdobju, dokler pretežno banke, ki so bile deležne ukrepov, ne bodo
               privatizirane oziroma ne bodo dobile novih strateških lastnikov, ki bodo upravljavske
               funkcije prevzeli. Tako se upravljanje v tem sklopu izvaja po mehanizmih, ki jih
               predvideva Zakon o Slovenskem državnem holdingu, poleg vseh ostalih aktivnosti, ki
               imajo naravo tako regulatornih aktivnosti, ki jih monetarna oblast izvaja, Banka
               Slovenije, kot tudi kontrolnih aktivnosti, ki jih izvaja Banka Slovenije. Tukaj
               posebej skrbimo za to na področju korporativnega upravljanja, da dejansko prakse pri
               upravljanju bank bistveno izboljšamo, kar pa je nek proces, ki bo nekaj časa
               trajal.</p>
               <p>Vsekakor želimo zagotoviti, da bodo banke cilje, ki so zastavljeni, sledile, da bodo
               izpolnjevale zaveze in da bodo v neki solidni in dobri kondiciji lahko potem dobile
               tudi nove lastnike, ki jih bodo naprej razvijali v tistem momentu, ko se bo država
               odločila, da je primerno, da jih proda in da se na ta način lahko v določenem obsegu
               povrnejo sredstva, ki so bila vložena v sanacijo bank.</p>
               <p>Celo operacijo je kljub temu treba ocenjevati tudi s tega, da je ukrep za
               zagotavljanje stabilnosti bank predvsem zagotovil tudi to, da so bili očuvani
               depoziti deponentov v bančnem sistemu. Brez tega, da ne bi bila to prva prioriteta,
               bi bili narodnogospodarski stroški najbrž še večji in celovita ocena ukrepov za
               zagotavljanje stabilnosti bank bo lahko narejena šele čez nekaj let. Vse tisto, kar
               pa vsi moramo zagotoviti, zato da znižamo tveganja v bančnem sistemu in da zagotovimo
               njegovo učinkovito delovanje, vseh teh odgovornosti pa se Vlada v celoti zaveda in
               deluje v tej smeri, da bomo te cilje uresničili in da bodo zaveze, ki so bile dane v
               teh procesih, tudi izpolnjene. Hvala lepa.</p>
            </sp>
            <sp xml:id="SDZ7-Redna-04-2015-01-29.sp55">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod predlagatelj mag. Marko Pogačnik, izvolite.</p>
            </sp>
            <sp xml:id="SDZ7-Redna-04-2015-01-29.sp56">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, hvala za dano besedo!</p>
               <p>V imenu predlagatelja Slovenske demokratske stranke bi še enkrat ponovil, da
               pozdravljamo to naklonjenost, da bo dejansko večina poslank in poslancev podprla te
               naše predloge. Seveda gre tukaj za davkoplačevalski denar in prepričan sem, da na
               sejo, ko bo ta prišla v zvezi s temi priporočili, mislim, da bo treba tako s strani
               Vlade kot s strani Banke Slovenije podati marsikateri odgovor, ki bo s podrobnostjo
               razjasnil nastalo situacijo, predvsem pa tisti pogled naprej, kaj se bo dogajalo zdaj
               naprej.</p>
               <p>Zame je eno izmed ključnih vprašanj, ali lahko davkoplačevalci kdaj pričakujemo, da
               bomo ta sredstva, ki so bila vložena v bančni sistem, na nek način dobili tudi nazaj.
               To se mi zdi eno izmed zelo pomembnih vprašanj in pričakujem na nek način odgovor.
               Državni sekretar je naredil neko primerjavo, koliko je sanacija bančnih sistemov na
               nek način stala ostale evropske države in koliko Slovenijo. Prepričan sem, da ta
               znesek, ki ga je navedel državni sekretar za Slovenijo, da bo bistveno višji in da je
               bistveno višji tudi že v danem trenutku. Ne glede na to je treba povedati, da mi
               vedno in vedno saniramo svoje banke, državne, ko ima država že lastništvo v teh
               bankah. Ti primeri so bili v ostalih evropskih državah, ko se je država spustila
               reševati, bi rekel, privatne banke, ker so se zavedale situacije, kakšna na trgu je,
               ampak država je s tem vložila denar, rešila na nek način bančni sistem in dobila
               delež v teh bankah, niso dali samo denarja. Vedno bom poudaril primer Commerzbank, ko
               je z državnim reševanjem, z državno sanacijo nemška država to banko šla reševat,
               ampak Commerzbank je v roku enega leta vsa ta sredstva skupaj z obrestmi nemški
               državi tudi vrnila. V tem je razlika. In v tem mi vedno poudarjamo, da zakaj bi bilo
               smiselno narediti to privatizacijo slovenskega bančnega sistema.</p>
               <p>Prepričan sem in prepričani smo v Slovenski demokratski stranki, če bi se sledilo
               takrat privatizacijskemu programu iz leta 2001 in da bi bili tako Nova Ljubljanska
               banka kot Nova Kreditna banka sprivatizirani, da bi bil efekt in učinek na
               davkoplačevalce pri nadaljnji sanaciji bistveno manjši in da bi verjetno privatni
               lastniki morali prispevati k sami sanaciji. Vemo pa, kdo je odgovoren, zakaj do te
               privatizacije ni prišlo in tudi iz poročila Banke Slovenije je lepo razvidno, da je
               privatizacijo leta 2001 ustavila politika. Kdo je bil na oblasti leta 2001, pa
               mislim, da je tudi jasno. In s tem bi se morala prevzeti neka odgovornost. Mislim, da
               je ostala vrsta vprašanj, na katera ni bilo odgovorjeno in sem prepričan, da vsi v
               Državnem zboru, predvsem pa tudi davkoplačevalci, pričakujejo, da bomo dobili
               odgovore na ta vprašanja, ki so bila danes tekom razprave zastavljena tako Vladi
               Republike Slovenije pa predvsem tudi regulatorju. V Slovenski demokratski stranki
               ocenjujemo, da zdajšnjo odgovornost tukaj za nastali položaj in predvsem tudi za
               nadaljnji potek dogodkov, da nosi tudi Banka Slovenije.</p>
               <p>Ne glede na vse, spoštovani guverner, se strinjam deloma s tem odgovorom, ki ste ga
               mi dali glede vaših petih minut in vsega, da pač potrebujete dlje časa in da ste na
               današnjo razpravo prišli tako s tem prepričanjem, da boste potem v teh priporočilih,
               ki bodo – jaz upam – izglasovana v Državnem zboru, prišli z nekimi odgovori na naša
               vprašanja, ki so danes bila. Ampak kljub vsemu bi pa izkoristil to priložnost, da ste
               danes tukaj in glede na to, da je naslednja točka navezana na Družbo za upravljanje
               terjatev bank, če mi lahko postrežete odgovor v zvezi s sodelovanjem Probanke in
               Družbe za upravljanje terjatev bank, če se da. Če teh ne bi, bi me pa zanimalo v
               danem trenutku, kako je zapisano v registru status Probanke.</p>
               <p>Mislim, da je bila triurna razprava učinkovita, in še enkrat bi se kot predlagatelj
               zahvalil vsem kolegicam in kolegom, ki boste jutri, vsaj tako je bila dana danes vaša
               obljuba, podprli tudi naša priporočila Slovenske demokratske stranke.</p>
            </sp>
            <sp xml:id="SDZ7-Redna-04-2015-01-29.sp57">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Torej, vsi prijavljeni, ki ste to želeli, ste dobili besedo. Ker čas, določen za
               razpravo, še ni potekel, sprašujem, ali želi na podlagi prvega odstavka 71. člena
               Poslovnika Državnega zbora še kdo razpravljati. Če želijo razpravljati tudi
               predstavnik predlagatelja mag. Marko Pogačnik, predstavnik Vlade Metod Dragonja ali
               guverner dr. Boštjan Jazbec, prosim, da se prijavite z dvigom roke.</p>
               <p>Dr. Boštjan Jazbec, izvolite.</p>
            </sp>
            <sp xml:id="SDZ7-Redna-04-2015-01-29.sp58">

               <speaker>DR. BOŠTJAN JAZBEC:</speaker>

               <p>V zvezi z vprašanjem poslovanja obeh bank v likvidaciji Probanke in Factor banke. Obe
               banki sta še vedno banki z licenco za opravljanje bančnih poslov do konca leta 2016,
               kot je to zaveza za dodelitev državne pomoči, ki je bila potrebna, da smo obe banki
               lahko dali v postopek nadzorovanja likvidacije. Obe banki imata izredno upravo in
               neposredno poročata Svetu Banke Slovenije v zvezi z vsem poslovanjem.</p>
               <p>V zvezi z vprašanjem, ali je Probanka dala, ponudila storitve Družbi za upravljanje
               terjatev bank, pa moram pritrditi: da, Probanka za Družbo za upravljanje terjatev
               bank upravlja storitve informacijskega sistema in spremljave poslov, kar je bilo
               potrebno za dobro poslovanje Družbe za upravljanje terjatev, ki bi morala te storitve
               drugače kupiti in naročiti na trgu. Hvala.</p>
            </sp>
            <sp xml:id="SDZ7-Redna-04-2015-01-29.sp59">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Torej zaključujem splošno razpravo. Odbor za finance in monetarno politiko je
               Državnemu zboru predlagal dopolnjen predlog sklepa, h kateremu ni bilo vloženih
               amandmajev.</p>
               <p>O dopolnjenem predlogu sklepa bomo v skladu s časovnim potekom seje zbora odločali v
               petek, 30. januarja, v okviru glasovanj. S tem prekinjam 15. točko dnevnega reda.</p>
               <p>Prehajamo na <title>14. TOČKO DNEVNEGA REDA, TO JE NA OBRAVNAVO PREDLOGA PRIPOROČILA V
                  ZVEZI Z UPRAVLJANJEM DRŽAVNEGA PREMOŽENJA V DRUŽBI ZA UPRAVLJANJE TERJATEV BANK,
                  D. D.</title>
               </p>
               <p>Predlog priporočila je v obravnavo zboru predložila skupina 18 poslank in poslancev,
               s prvopodpisanim gospodom Jožetom Tankom. V zvezi s tem predlogom priporočila je
               skupina 18 poslank in poslancev s prvopodpisanim gospodom Jožetom Tankom zahtevala,
               da Zbor opravi splošno razpravo.</p>
               <p>Za dopolnilno obrazložitev predloga priporočila dajem besedo predstavniku
               predlagatelja mag. Marku Pogačniku.</p>
            </sp>
            <sp xml:id="SDZ7-Redna-04-2015-01-29.sp60">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, hvala za dano besedo, spoštovani državni sekretar, kolegice,
               kolegi!</p>
               <p>Slovenska demokratska stranka je vložila tri priporočila v zvezi z upravljanjem
               državnega premoženja v Družbi za upravljanje terjatev bank, in sicer prvo
               priporočilo: Državni zbor priporoča Vladi Republike Slovenije, da v roku 30 dni
               pripravi in posreduje informacijo o metodologiji izračunavanja vrednosti premoženja
               oziroma sredstev, ki so se nanašale na Družbo za upravljanje terjatev bank, delniške
               družbe, iz poslovnih bank, ter poda oceno primernosti takega načina.</p>
               <p>Drugo priporočilo: Državni zbor priporoča Vladi Republike Slovenije, da ga seznani z
               dopolnjenim letnim poročilom Družbe za upravljanje terjatev bank, delniške družbe, za
               leto 2013 v roku 8 dni od prejema tega poročila od Družbe za upravljanje terjatev
               bank.</p>
               <p>Tretje priporočilo: Državni zbor priporoča Vladi Republike Slovenije, da ga seznani s
               poslovno-finančnim načrtom Družbe za upravljanje terjatev bank za leto 2015 v roku 8
               dni od prejema tega načrta.</p>
               <p>V stranki smo bili zadovoljni, in sicer glede na to, da je ta priporočila obravnavalo
               matično delovno telo, in sicer Odbor za finance in monetarno politiko, in da so bila
               tudi ta priporočila soglasno izglasovana in deležna podpore na tem odboru. Pričakujem
               tudi, enako kot pri priporočilih v zvezi z Banko Slovenije in z bančnim sistemom, da
               bomo tudi tu, pri teh priporočilih, s strani poslank in poslancev deležni podpore in
               da bodo ta priporočila deležna podpore v Državnem zboru.</p>
               <p>Razloge, zaradi česa se je Slovenska demokratska stranka odločila, da vloži
               priporočila, bi predstavil v nadaljevanju. V stranki SDS smo v določenih trenutkih
               malo zaskrbljeni glede delovanja Družbe za upravljanje terjatev bank. Predvsem glede
               določenih informacij, ki se pojavljajo v medijih in predvsem tudi glede letnega
               poročila za leto 2013, ki ga je pripravila ta družba, kajti že na Komisiji za nadzor
               javnih financ smo podali vrsto opozoril in vrsto očitkov, in sicer v tej smeri, da je
               za nas to poročilo pripravljeno pomanjkljivo in da določeni pomembni podatki, ki jih
               pričakujemo v Državnem zboru, kot davkoplačevalci, niso ustrezno razkriti. Tudi Vlada
               Republike Slovenije je to letno poročilo, ki ga je obravnavala – tukaj je potem lahko
               igra besed –, ali zahtevala dopolnitev tega poročila od Družbe za upravljanje
               terjatev bank oziroma ali ga je zavrnila. Mislim, da je tukaj dosti pomemben podatek,
               da je tudi Vlada Republike Slovenije zahtevala od Družbe za upravljanje terjatev
               bank, da se to letno poročilo dopolni. Za Slovensko demokratsko stranko je pomembno,
               da se Državni zbor seznani tudi s tem dopolnjenim letnim poročilom.</p>
               <p>Glede na to, da je zdaj že leto 2015 in da od tega dogodka, ko je Vlada zahtevala
               dopolnitev letnega poročila, minilo že nekaj mesecev, pričakujem, da bo Družba za
               upravljanje terjatev bank izpolnila nalogo, ki jo je zadala tudi Vlada Republike
               Slovenije, in da bo to dopolnjeno letno poročilo prišlo čim hitreje tudi v proceduro
               Državnemu zboru.</p>
               <p>Kaj so še vprašanja, ki so pomembna za Slovensko demokratsko stranko? Načini prenosa
               teh terjatev z bank na Družbo za upravljanje terjatev bank, predvsem metodologija,
               kdaj, v kakšnih trenutkih se te terjatve prenašajo in kdo je za te prenose odgovoren.
               Presenetilo nas je pri prebiranju letnega poročila Družbe za upravljanje terjatev
               bank, da je vodstvo družbe ali da so strokovni sodelavci ugotovili neskladnost
               prenosa teh terjatev z bank na Družbo za upravljanje terjatev bank in da so oni sami
               delali svoje vrednotenje in je tu prihajalo do bistvenega odstopanja v pozitivno smer
               ali v negativno smer. Tu se ne pogovarjamo o tisočih evrih, ampak se pogovarjamo o
               milijonskih odstopanjih. Prepričan sem, da je treba tu dati dodatna pojasnila.</p>
               <p>Predlagamo tudi, da se Državni zbor seznani s poslovno-finančnim načrtom Družbe za
               upravljanje terjatev bank za leto 2015. Mislim, da je to zelo pomemben dokument in da
               bi družba takšen poslovno-finančni načrt morala imeti že izdelan. Mislim, da je prav,
               da se tudi Državni zbor seznani s poslovno-finančnim načrtom. Mislim, da je tu bilo
               veliko vloženega davkoplačevalskega denarja, kar je posledica sanacije več kot 5
               milijard evrov. Slovensko demokratsko stranko absolutno zanima, na kakšen način se bo
               s temi terjatvami upravljalo, kakšni bodo postopki in predvsem, ali lahko
               davkoplačevalci pričakujemo vrnitev sredstev iz tega naslova.</p>
               <p>Kot je bilo že prej povedano, nas je informacija v medijih presenetila, da se pri
               tako visokih stroških upravljanja Družba za upravljanje terjatev bank odloči, da bo
               pri nekaterih svojih storitvah uporabljala storitve Probanke. V Slovenski demokratski
               stranki smo takrat bili predlagatelji tega Zakona o upravljanju terjatev bank
               predvsem iz razloga, da banke svojih slabih terjatev ne upravljajo same, ampak da se
               to upravlja izven, zaradi tega je bila tudi ustanovljena ta družba. Po eni strani smo
               prej govorili o prisilni likvidaciji oziroma o nadzorovani likvidaciji Probanke, to
               pomeni, da je Probanka tudi ena izmed bank, ki so povzročale te težave. In zdaj bo ta
               banka, ki je nastopala s težavami, opravljala storitve za Družbo za upravljanje
               terjatev bank! Mislim, da je tu potrebnih vrsta pojasnil, tako pri letnem poročilu za
               leto 2013, predvsem s stroški storitev, ki so vsaj zame osebno previsoki. Ti stroški
               storitev so bili zelo slabo obrazloženi. Ne nazadnje je Družba za upravljanje
               terjatev bank v 100-odstotnem lastništvu države, tu gre za davkoplačevalski denar in
               se moramo s tem seznaniti. Obžalujem, da danes ni nobenega predstavnika Družbe za
               upravljanje terjatev bank, ki bi lahko podal ustrezne odgovore, ko se bo razvila
               razprava, ker sem prepričan, da bi marsikatera poslanka oziroma poslanec imel kakšno
               vprašanje tudi za vodstvo Družbe za upravljanje terjatev bank.</p>
               <p>Spoštovane in spoštovani! V Slovenski demokratski stranki pričakujemo, da bodo jutri,
               ko bo glasovanje o teh priporočilih, ki smo jih predlagali, le-ta doživela podporo in
               bodo izglasovana. Hvala.</p>
            </sp>
            <sp xml:id="SDZ7-Redna-04-2015-01-29.sp61">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Predlog priporočila je obravnaval Odbor za finance in monetarno politiko kot matično
               delovno telo.</p>
               <p>Za predstavitev poročila odbora dajem besedo predsednici gospe Urški Ban.</p>
            </sp>
            <sp xml:id="SDZ7-Redna-04-2015-01-29.sp62">

               <speaker>URŠKA BAN (PS SMC):</speaker>

               <p>Predsedujoči, hvala za besedo.</p>
               <p>Odbor za finance in monetarno politiko je na 4. seji 14. 1. 2015 kot matično delovno
               telo obravnaval Predlog priporočila v zvezi z upravljanjem državnega premoženja v
               Družbi za opravljanje terjatev bank, ki ga je Državnemu zboru predložila skupina
               poslank in poslancev s prvopodpisanim Jožetom Tankom.</p>
               <p>Odboru je bilo posredovano pisno mnenje Zakonodajno-pravne službe in mnenje
               Vlade.</p>
               <p>V poslovniško določenem roku je amandmaje k Predlogu priporočila vložila Poslanska
               skupina SDS, in sicer k preambuli k 1., 2. in 3. točki ter k naslovu predloga tega
               priporočila. Članicam in članom odbora so bili kot delovno gradivo predloženi
               predlogi za amandmaje odbora, in sicer k 2. in 3. točki Predloga priporočila, o
               katerih je Odbor v nadaljevanju glasoval in jih je sprejel.</p>
               <p>Uvodno dopolnilno obrazložitev k Predlogu priporočila je v imenu predlagatelja podal
               član odbora in poslanec Poslanske skupine SDS Marko Pogačnik, ki je predstavil
               ključne razloge za predložitev Predloga priporočila Državnemu zboru in vsebino
               predlaganih rešitev. Predstavnik Vlade je dodatno pojasnil dosedanje prenose sredstev
               bank, v katerih so bili izvedeni ukrepi po zakonu na DUTB in kjer je šlo za državno
               pomoč, saj sredstva niso bila prenesena po njihovi tržni vrednosti, temveč po
               dolgoročni ekonomski vrednosti. Razlika med le-to in tržno vrednostjo sredstev
               predstavlja državno pomoč, saj banka v težavah te razlike ne bi mogla pridobiti, če
               bi sredstva v trenutku prenosa prodala na trgu. V primeru dosedanjih izvedenih
               prenosov na DUTB je vrednotenje tveganih postavk bank opravila Evropska komisija, saj
               je menila, da metodologija iz uredbe ni dovolj konservativna oziroma da ocenjene
               vrednosti presegajo dolgoročno ekonomsko vrednost. Razlike izvirajo predvsem iz ocene
               denarnih tokov iz zavarovanj. Pri izvedbi ukrepov za krepitev stabilnosti je prenosna
               vrednost vplivala samo na razmerje, koliko sredstev se je zagotovilo s poroštvi
               države in koliko neposredno z denarnimi ali stvarnimi vložki v dokapitalizaciji bank.
               Ločitev prenosne vrednosti zato ni vplivala na višino sredstev, ki jo je država
               morala zagotoviti bankam.</p>
               <p>Iz navedenega sledi, da sta pregled kakovosti sredstev bank leta 2013 in celovita
               ocena poslovanja bank leta 2014 temeljila na strogih makroekonomskih predpostavkah.
               Namen strogih predpostavk je bil zagotoviti robustnost bančnega sistema in tako
               znižati verjetnost morebitnih nadaljnjih dokapitalizacij bank z javnimi sredstvi. Na
               tak način se nadaljuje začrtana pot zniževanja makroekonomskih neravnovesij v
               prihodnje.</p>
               <p>V razpravi se nekateri člani odbora opozorili na napačne predpostavke ocenjevalcev
               prenosne vrednosti, saj le-te niso temeljile na predpostavkah gospodarske rasti, ki
               je danes dejstvo, temveč na osnovi negativne gospodarske rasti. Po drugi strani je
               tudi še vedno prisoten tako imenovani kreditni krč, kar pomeni, da se sanacija bank
               ne odraža v realnem sektorju, ki ga vzdržuje izvozni del gospodarstva. Javni dolg
               predvsem v delu sanacije bank pa bo šele imel negativne posledice na gospodarsko
               rast.</p>
               <p>Predstavnik Vlade je v odgovoru opozoril, da je treba pri sanaciji bank preko DUTB
               gledati širše v okviru zakonskih rešitev ukrepov za stabilizacijo in predvsem
               dolgoročno, ko se ocenjujejo učinki teh ukrepov.</p>
               <p>Odbor je po razpravi na podlagi Poslovnika Državnega zbora obravnaval dva predloga za
               amandma odbora in ju sprejel. Odbor je obravnaval in sprejel vložene amandma
               Poslanske skupine SDS k preambuli k 1. točki in k naslovi Predloga priporočila.
               Brezpredmetna pa sta postala amandmaja k 2. in 3. točki Predloga priporočila. Odbor
               je v skladu s Poslovnikom Državnega zbora glasoval o vseh delih akta in jih sprejel.
               Hvala.</p>
            </sp>
            <sp xml:id="SDZ7-Redna-04-2015-01-29.sp63">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Za uvodno obrazložitev mnenja dajem besedo predstavniku Vlade gospodu Metodu
               Dragonji, državnemu sekretarju na Ministrstvu za finance. Izvolite.</p>
            </sp>
            <sp xml:id="SDZ7-Redna-04-2015-01-29.sp64">

               <speaker>METOD DRAGONJA:</speaker>

               <p>Spoštovani predsedujoči, spoštovane poslanke in poslanci!</p>
               <p>Vlada ne nasprotuje priporočilu, da pripravi in v Državni zbor posreduje informacijo
               o metodologiji izračunavanja vrednosti premoženja oziroma sredstev, ki so se
               prenašala na slabo banko iz poslovnih bank, ter da poda oceno primernosti takega
               načina vrednotenja, informacijo o metodologiji izračunavanja vrednosti tega
               premoženja smo praktično že posredovali Državnemu zboru kot prilogo mnenju glede
               priprave teh poročil.</p>
               <p>Glede drugega priporočila, da Vlada seznani Državni zbor z dopolnjenim letnim
               poročilom DUTB za leto 2013, sporočamo, da bo po obravnavi dopolnjenega poročila za
               leto 2013 le-tega v osmih dneh posredovala Državnemu zboru Republike Slovenije. To
               poročilo za leto 2013 je Vlada že obravnavala v oktobru 2014, vendar ga ni potrdila,
               naložila je Ministrstvu za finance, Ministrstvu za gospodarski razvoj in tehnologijo
               ter Ministrstvu za pravosodje, da DUTB pošljemo zahtevo za dopolnitev tega poročila.
               Ta zahteva je bila posredovana, DUTB je to poročilo že dopolnil, ga posredoval v
               pregled, vendar pa smo potem zahtevali, da se podana pojasnila vključijo v čistopis
               letnega poročila, da se letno poročilo ponovno revidira in tako revidirano dopolnjeno
               letno poročilo bo posredovano v obravnavo Vladi v začetku meseca februarja. Tako kot
               rečeno, bo pa potem posredovano v osmih dneh Državnemu zboru.</p>
               <p>V zvezi s tretjim priporočilom, s katerim skupina poslank in poslancev predlaga, da
               Vlada seznani Državni zbor o poslovno-finančnem načrtu slabe banke, sporočamo, da
               bomo ta poslovni načrt predložili Državnemu zboru skupaj z novelo zakona o ukrepih za
               zagotavljanje stabilnosti bank, ki ga bo Vlada predložila v zakonodajni postopek v
               prvem kvartalu letošnjega leta. Ob tem bodo pojasnjeni razlogi, zakaj je treba zakon
               dopolniti, in potem tudi podan poslovno-finančni načrt, iz katerega bo tudi plastično
               vidno, zakaj je treba v posameznih delih zakon dopolnjevati. Hvala lepa.</p>
            </sp>
            <sp xml:id="SDZ7-Redna-04-2015-01-29.sp65">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Gospod Jožef Horvat bo predstavil stališče Poslanske skupine Nove Slovenije –
               krščanskih demokratov. Izvolite.</p>
            </sp>
            <sp xml:id="SDZ7-Redna-04-2015-01-29.sp66">

               <speaker>JOŽEF HORVAT (PS NSi):</speaker>

               <p>Hvala za priložnost, gospod podpredsednik. Spoštovani gospod Dragonja, državni
               sekretar, spoštovane kolegice in kolegi!</p>
               <p>Tudi priporočila v zvezi z upravljanjem državnega premoženja v Družbi za upravljanje
               terjatev bank, delniški družbi, posegajo na vprašanje bančništva in tudi pri teh
               priporočilih so se poslanci koalicije in opozicije pri obravnavi na matičnem delovnem
               odboru poenotili in priporočila podprli. To je gotovo dober znak za slovensko javnost
               in slovenske davkoplačevalce.</p>
               <p>Poslanci Poslanske skupine Nove Slovenije - krščanskih demokratov napovedujemo
               podporo priporočilom v zvezi z upravljanjem državnega premoženja v Družbi za
               upravljanje terjatev bank. Razlogov je več, razlogov je veliko, dva sta pa gotovo
               tudi naslednje; namreč, Računsko sodišče je ugotovilo nepravilnosti na DUTB v
               poslovnem letu 2013, gospod Štefanec, KPK, sicer pravi, da ni ugotovil koruptivnih
               dejanj, da pa je ugotovil kar nekaj koruptivnih tveganj. S takšnimi informacijami, s
               katerimi razpolaga slovenska javnost, državljan gotovo ne more biti dobre volje.</p>
               <p>Bistvena vsebina priporočil posega na področje vrednotenja terjatev, ki so bile
               prenesene z državnih bank, NLB in Nove KBM, na t. i. slabo banko oziroma uradno
               Družbo za upravljanje terjatev bank. Namreč, glede vrednotenja prenesenih terjatev s
               strani obeh državnih bank na slabo banko ni enotnega mnenja o tem, kakšna je njihova
               realna vrednost. Terjatve so bile prenesene po dolgoročni ekonomski vrednosti, kot je
               na seji Odbora za finance in monetarno politiko pojasnil državni sekretar Ministrstva
               za finance, ta pa ni nujno enaka tržni oziroma pošteni vrednosti. Družba za
               upravljanje terjatev bank pa vztraja na t. i. pošteni vrednosti, torej vrednosti, ki
               jo je za posamično terjatev mogoče iztržiti in so jo ocenjevali finančni analitiki,
               ki jih je angažirala Družba za upravljanje terjatev bank. Ta poštena oziroma tržna
               vrednost je znatno nižja od prenosne vrednosti. Iz NLB in NKBM je bilo na DUTB
               prenesenih terjatev v skupni vrednosti 3,3 milijarde evrov in zanje je Družba za
               upravljanje terjatev bank plačala 1,1 milijardo evrov v državnih obveznicah. Torej je
               v povprečju prenesena terjatev vredna približno eno tretjino njihovih nominalnih
               vrednosti. Po ponovnem vrednotenju teh terjatev, ki jih je naročila DUTB, je tako
               imenovana poštena vrednost teh terjatev nižja kar za 92 milijonov evrov in je torej
               skoraj 10 % nižja od prenosne vrednosti.</p>
               <p>Obrazložitev metodologije za vrednotenje terjatev je torej eno izmed priporočil, o
               katerih razpravljamo danes. Krščanski demokrati menimo, da so priporočila potrebna,
               da se Državni zbor seznani z dejanskim stanjem v zvezi s prenosom terjatev, saj je od
               tega dejstva odvisna ocena o uspešnosti poslovanja Družbe za upravljanje terjatev
               bank. Vemo, da so tudi številne druge države članice Evropske unije bančni sistem
               reševale preko tako imenovane slabe banke. Zato nas zanima tudi, kakšno metodologijo
               so pri prenosu terjatev na slabo banko uporabile druge države članice Evropske unije
               in ali je bila uporabljena metodologija pri nas primerljiva ali podobna, morda enaka
               kot v drugih državah.</p>
               <p>In na koncu Nova Slovenija - krščanski demokrati z zaskrbljenostjo spremljamo
               medijska poročanja o sumih nepravilnosti in negospodarnega upravljanja te družbe, saj
               gre za ravnanje z davkoplačevalskim denarjem. Zato podpiramo razpravo na to temo, v
               kateri bodo razjasnjene in pojasnjene številne dileme in ugibanja o tem, kakšno je
               poslovanje Družbe za upravljanje terjatev bank, kakšna je kadrovska in plačna
               politika v tej družbi, kako upravičujejo enormno visoke stroške za svetovanje po
               sklenjeni svetovalnih pogodbah in ne nazadnje tudi načrt uprave Družbe za upravljanje
               terjatev bank o postopkih prodaje oziroma prestrukturiranjih posamičnih prenesenih
               terjatev. Tudi v tem delu bi bilo dobro pridobiti primerljive podatke o tem, kakšni
               so bili stroški poslovanja slabe banke v drugih državah, morebiti vsaj za stroške
               zaposlenih in sklenjenih svetovalnih pogodb.</p>
               <p>Tukaj smo, kolegice in kolegi, za to, da v imenu državljank in državljanov Republike
               Slovenije iščemo odgovornost za morebitne nepravilnosti, in to odgovornost z imeni in
               priimki.</p>
            </sp>
            <sp xml:id="SDZ7-Redna-04-2015-01-29.sp67">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Alenka Bratušek bo predstavila stališče Poslanske skupine Zavezništvo Alenke
               Bratušek.</p>
            </sp>
            <sp xml:id="SDZ7-Redna-04-2015-01-29.sp68">

               <speaker>MAG. ALENKA BRATUŠEK (PS ZaAB):</speaker>

               <p>Spoštovani! Lep pozdrav vsem še enkrat.</p>
               <p>Odbor za finance je že opravil razpravo o predlogu priporočil v zvezi z upravljanjem
               državnega premoženja v tako imenovani slabi banki. Če se ne motim, smo vsa
               priporočila sprejeli soglasno: opozicijski in koalicijski poslanci. Seveda je to
               jasen signal, da se vsi skupaj zavedamo, kako pomembno vlogo in funkcijo ima Družba
               za upravljanje terjatev bank, in da je uspešno delovanje te institucije v našem
               skupnem interesu. V zadnjih tednih se je delovanje DUTB večkrat omenjalo. Tako smo na
               Komisiji za nadzor javnih financ, ki je bila, mimogrede, 5. novembra 2014, se pravi
               skoraj pred tremi meseci, lahko slišali razloge, zaradi katerih Vlada ni sprejela
               letnega poročila v zvezi z delovanjem te družbe. Predstavnik Vlade nam je takrat
               pojasnil, da Vlada sicer ni zavrnila poročila, je pa zahtevala nekaj dodatnih
               pojasnil, in to predvsem pojasnil, ki se nanašajo na določene tipe izdatkov, kot so
               na primer dodatna pojasnila, vezana na vzpostavitev vseh mehanizmov, ki zagotavljajo
               preglednost poslovanja, zakonitost poslovanja in skladnost z vsemi zakonskimi
               predpisi ter ne nazadnje pojasnila glede določenih ekstremno visokih stroškov,
               predvsem svetovalne narave.</p>
               <p>Poslanci Državnega zbora se do danes nismo seznanili z dopolnitvami. Kot je možno
               sklepati, in prej je državni sekretar tudi povedal, se očitno tudi Vlada kot
               skupščina DUTB, še ni seznanila z zahtevanimi dopolnitvami. Tako se poslanci tudi
               nismo seznanili z ugotovitvami KPK, ki je, kot je znano, odkrila nekatere
               nepravilnosti v delovanju Družbe za upravljanje terjatev bank. Torej, očitno se vsi
               zavedamo, da je DUTB eden ključnih členov v verigi okrevanja gospodarstva, in
               dolžnost nas vseh je, da če nepravilnosti zgodijo, jih v najkrajšem možnem času
               odpravimo. Seveda jih moramo najprej odkriti, jih pripoznati, da bi lahko zahtevali,
               da se jih odpravi. V Zavezništvu tako menimo, da je transparentnost delovanja DUTB
               ključna, pa ne mislimo, da je treba javnost seznanjati z vsako posamično odločitvijo.
               Vsekakor pa je izrednega pomena letno poročilo, saj nesprejetje poročila lahko ali pa
               kar pomeni tudi nezaupnico upravi DUTB. Mnogo nejasnosti bo odpravljenih takoj, ko bo
               sprejet poslovno-finančni načrt te družbe. Obveznost sprejema takega dokumenta izhaja
               tudi iz zakonskih norm, predvsem pa iz odgovornega korporativnega upravljanja. Mi
               razumemo, da je sprejetje poslovno-finančnega načrta treba zaključiti s prenosi
               terjatev iz bank, zato pa je zahteva, da se Državni zbor seznani z njegovo vsebino v
               osmih dneh po obravnavi na Vladi, več kot razumna. V Zavezništvu bomo predlog
               priporočil ponovno podprli.</p>
               <p>Poleg sanacije bančnega sistema je cilj Družbe za upravljanje terjatev bank tudi
               prestrukturiranje gospodarskih družb. In zopet smo na začetku. DUTB je eden ključnih
               členov v verigi gospodarskega okrevanja, zato sem prepričana, da bomo o delu te
               institucije v Državnem zboru še velikokrat govorili. Hvala.</p>
            </sp>
            <sp xml:id="SDZ7-Redna-04-2015-01-29.sp69">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Branko Zorman bo predstavil stališče Poslanske skupine Stranke Mira Cerarja.
            </p>
            </sp>
            <sp xml:id="SDZ7-Redna-04-2015-01-29.sp70">

               <speaker>BRANKO ZORMAN (PS SMC):</speaker>

               <p>Spoštovani predsedujoči, predstavniki Vlade, kolegice in kolegi, poslanci!</p>
               <p>Obravnavano priporočilo v zvezi z upravljanjem državnega premoženja v Družbi za
               upravljanje terjatev bank oziroma krajše DUTB, bolj poznano kot slaba banka, ki ga je
               vložila stranka SDS, je Poslanka skupina SMC že podprla na matičnem odboru. V prvi
               točki sklepa Državni zbor zahteva od Vlade Republike Slovenije, da v roku 30 dni
               pripravi in posreduje informacijo o metodologiji izračunavanja vrednosti premoženja
               oziroma sredstev, ki so se prenašala na Družbo za upravljanje terjatev bank iz
               poslovnih bank, ter poda oceno primernosti takega načina vrednotenja. To je sicer
               Vlada že pojasnila na sami seji Odbora za finance in monetarno politiko, vendar v
               Poslanski skupini SMC nimamo zadržkov, da Vlada še enkrat ne pripravi morebiti bolj
               podrobno informacijo od že posredovane.</p>
               <p>V drugi točki sklepa Državni zbor predlaga Vladi Republike Slovenije, da ga seznani z
               dopolnjenim letnim poročilom Družbe za upravljanje terjatev bank za leto 2013 v roku
               osmih dni po obravnavi na Vladi. Predlagani sklep je smiseln. Na Odboru za finance in
               monetarno politiko smo sicer že na seji 24. septembra 2014 obravnavali nerevidirano
               poročilo DUTB za leto 2013. DUTB je nato pripravila revidirano poročilo za leto 2013,
               ki pa ga Vlada na svoji seji 29. oktobra ni potrdila. Sledil je sestanek
               predstavnikov Ministrstva za finance in Družbe za upravljanje terjatev bank, kjer je
               Vlada od DUTB zahtevala dopolnitev letnega poročila z zelo natančnimi navodili. Ker
               parlamentarni Odbor za finance in monetarno politiko sicer nima pristojnosti
               zavračanja poročil DUTB in se je na septembrski seji z njim samo seznanil, je
               vsekakor potrebna ponovna seznanitev odbora z dopolnjenim letnim poročilom DUTB za
               leto 2013, zato se v Poslanski skupini SMC strinjamo tudi z vsebino tega člena.</p>
               <p>V tretji točki sklepa Državni zbor predlaga Vladi Republike Slovenije, da ga seznani
               s poslovno-finančnim načrtom DUTB za leto 2015 v roku osmih dni po obravnavi na
               Vladi. V Poslanski skupini SMC skrbno spremljamo delo DUTB oziroma slabe banke, zato
               nas še kako zanima, kako uprava DUTB planira poslovati v letu 2015.</p>
               <p>Glede upravljanja državnega premoženja v DUTB je treba pojasniti, da se v SMC
               zavedamo, da je treba zagotoviti učinkovitejše in bolj transparentno upravljanje s
               premoženjem, prenesenim na slabo banko, v korist državnega proračuna in vseh
               državljanov. Cilj je izboljšati korporativno upravljanje in vzpostaviti učinkovitejši
               nadzor. To smo zapisali v koalicijski pogodbo in tega se loteva tudi Vlada. Glede
               DUTB je treba poudariti, da je vključena v program ukrepov Vlade Republike Slovenije
               za preprečevanje korupcije za obdobje 2015–2016. Zaradi tega bo pripravljen Zakon o
               ukrepih za stabilnost bank, ki bo upošteval doslej ugotovljene pomanjkljivosti pri
               delovanju DUTB, pri čemer bo zakonodajni okvir pripravljen v skladu z mnenjem
               Komisije za preprečevanje korupcije v primeru DUTB ter informacijami, ki jih bodo
               posredovali organi odkrivanja in pregona.</p>
               <p>Kot rečeno, bo Poslanska skupina SMC podprla predlagano poročilo v zvezi z
               upravljanjem državnega premoženja v Družbi za upravljanje terjatev bank.</p>
            </sp>
            <sp xml:id="SDZ7-Redna-04-2015-01-29.sp71">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Suzana Lep Šimenko bo predstavila stališče Poslanske skupine Slovenske
               demokratske stranke.</p>
            </sp>
            <sp xml:id="SDZ7-Redna-04-2015-01-29.sp72">

               <speaker>SUZANA LEP ŠIMENKO (PS SDS):</speaker>

               <p>Hvala za besedo, predsedujoči. Lepo pozdravljeni vsi prisotni še enkrat!</p>
               <p>Družba za upravljanje terjatev bank, ki je bila ustanovljena spomladi 2013, je danes
               zagotovo ena izmed najpomembnejših institucij v Sloveniji. Od njihove aktivnosti,
               njihovega delovanja je odvisen velik del slovenskega gospodarstva, delovanje bančnega
               sistema in ne nazadnje tudi naš proračun. Prav tako moramo biti odgovorni do
               državljank in državljanov Republike Slovenije ter do slovenskega gospodarstva, ki
               nosi breme te dolgotrajne krize; krize, ki je nastala tudi zaradi stanja v bančnem
               sektorju.</p>
               <p>Prav zaradi zgoraj navedenega smo se v Slovenski demokratski stranki odločili, da
               predlagamo tri priporočila v zvezi z upravljanjem državnega premoženja. Prvo se
               nanaša na obrazložitev o metodologiji izračunavanja prenesenega premoženja sredstev z
               bank na Družbo za upravljanje terjatev bank. Glede na podatke iz letnega poročila za
               leto 2013, ki smo ga obravnavali na Odboru za finance, Družba za upravljanje terjatev
               bank ni bila vključena v izbiro sredstev, ki so se nanje prenesla, in na določanje
               prenosnih cen teh sredstev. Kot navajajo v svojem poročilu, tudi ne poznajo
               metodologije za izračun teh prenosnih cen. Družba za upravljanje terjatev bank naj bi
               za prenosne cene izvedela decembra 2013 oziroma za nekatere januarja 2014. Prav tako
               naj ne bi bili seznanjeni z informacijo, katera ustanova je dejansko izračunala
               končne prenosne cene in na kakšni podlagi so bile te vrednosti določene. Sami so po
               opravljanem pregledu in lastni oceni vrednostnih posojil za 20 podjetij ugotovili, da
               lahko obstaja razlika med prenosnimi cenami in tako imenovanimi poštenimi vrednostmi
               ter zaradi tega pripoznali izgubo. Naj spomnim, da je nominalna vrednost terjatev, ki
               so bile prenesene z Nove Ljubljanske banke znašala 2,28 milijarde evrov, nominalna
               vrednost terjatev, prenesenih z Nove Kreditne banke Maribor pa 1,22 milijarde evrov.
               Družba za upravljanje terjatev bank je bankama za prenesene terjatve izplačala za 1,1
               milijardo evrov kapitala v državnih obveznicah z garancijo Republike Slovenije, kar
               je približno tretjina knjigovodske vrednosti. Razumevanje metodologije izračunavanja
               vrednosti premoženja oziroma sredstev, ki so se prenašali na Družbo za upravljanje
               terjatev bank s poslovnih bank, je ključna za oceno uspešnosti in učinkovitosti
               upravljanja premoženja. Prav zaradi tega smo v Slovenski demokratski stranki
               predlagali priporočilo, da Vlada pripravi informacijo o metodologiji izračunavanja
               vrednosti premoženja oziroma sredstev, ki so se prenašala na Družbo za upravljanje
               terjatev bank s poslovnih bank ter poda oceno primernosti takega načina
               vrednotenja.</p>
               <p>Glede na to, da Vlada ni sprejela letnega poročila Družbe za upravljanje terjatev
               bank za leto 2013 in je bilo Družbi za upravljanje terjatev bank naloženo, da ga
               ustrezno dopolni, in dopolnjenega obravnava še enkrat, v Slovenski demokratski
               stranki v drugem priporočilu predlagamo tudi seznanitev Državnega zbora z dopolnjenim
               letnim poročilom za leto 2013.</p>
               <p>Ker je za oceno uspešnosti in učinkovitosti uresničevanja poslanstva Družbe za
               upravljanje terjatev bank pomembna seznanitev s poslovnim in finančnim načrtom družbe
               za leto 2015, se v tretjem priporočilu predlaga tudi seznanitev Državnega zbora z
               omenjenim poslovnim in finančnim načrtom za leto 2015.</p>
               <p>V Slovenski demokratski stranki bomo predlagana priporočila seveda podprli. Veseli
               nas tudi dejstvo, da so bila predlagana priporočila z večino sprejeta na matičnem
               odboru za finance, in seveda, kot danes tukaj rečeno, tudi sprejeta s strani večine
               strank. Hvala.</p>
            </sp>
            <sp xml:id="SDZ7-Redna-04-2015-01-29.sp73">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Marija Antonija Kovačič bo predstavila stališče Poslanske skupine Demokratične
               stranke upokojencev Slovenije. Izvolite.</p>
            </sp>
            <sp xml:id="SDZ7-Redna-04-2015-01-29.sp74">

               <speaker>MARIJA ANTONIJA KOVAČIČ (PS DeSUS):</speaker>

               <p>Podpredsednik, spoštovani gospod sekretar, poslanke in poslanci, lep dober dan.</p>
               <p>Dovolite mi, da predstavim stališče Poslanske skupine Desus k Predlogu priporočila v
               zvezi z upravljanje državnega premoženja v Družbi za upravljanje terjatev bank. V
               Poslanski skupini Desus nenehno pozivamo odgovorne za transparentno poslovanje družb,
               zlasti tistih v lasti države. Zato menimo, da je Predlog priporočila v zvezi z
               upravljanjem državnega premoženja v Družbi za upravljanje terjatev bank smiselno
               podpreti. Še posebno smo pozorni na delovanje nadzornih organov in sprejemanje
               njihovih odgovornosti tudi v bančnem sektorju. Bančni sektor je občutljiva tema tudi
               pri najširši javnosti, saj ogroža temelje socialnega aspekta države.</p>
               <p>V priporočilu gre za tri točke, katerih vsebina se nanaša predvsem na jasno
               zagovarjanje transparentnega poslovanja DUTB. Pa ne gre samo za načela
               transparentnosti, ki jih zagovarja ljudstvo, ampak tudi za zakonska določila. Namreč,
               Zakon o ukrepih Republike Slovenije za krepitev stabilnosti bank opredeljuje
               dejavnost in pravila delovanja DUTB, le-ta mora ravnati s skrbnostjo dobrega
               gospodarstvenika ter spoštovati načela preglednosti, učinkovitosti, gospodarnosti in
               uspešnosti. Tudi Vlada si prizadeva za takšne cilje, ki jih je mogoče realizirati v
               obliki smernic DUTB. Spomnimo se, slednje je določila že junija 2014 in jih
               posredovala v seznanitev Državnemu zboru. Smernice DUTB nalagajo upravljanje
               premoženja po načelu dobrega gospodarstvenika in načelih mednarodnih standardov
               korporativnega upravljanja. Prav tako Poslanska skupina Desus trdno zagovarja
               stališče, da je pri odločitvi o prodaji državnega premoženja nujno upoštevati načelo
               gospodarstvenosti in transparentnosti.</p>
               <p>Veliko polemik je povzročilo tudi različno razumevanje metodologije izračunavanja
               vrednosti prenesenih terjatev DUTB, na kar je predlagatelj opozoril v prvi točki
               priporočila. Gre pravzaprav za razliko med prenosno in realno vrednostjo prenesenih
               terjatev. Največkrat so prenosne vrednosti precenjene oziroma višje od poštene
               vrednosti teh terjatev, glede na predhodno opravljeni pregled in oceno vrednosti
               posojil podjetij. Ključen namen je tako odprava napačnega izračuna, za kar si
               prizadeva tudi sama vlada. Ker bi pravilno in enotno tolmačenje načina izračunavanja
               vrednosti premoženja zagotovilo natančno realno oceno stanja, bomo v Poslanski
               skupini Desus prvo točko predlaganega sklepa soglasno potrdili. Učinkovito in
               transparentno upravljanje z javnim premoženjem je konec koncev tudi del koalicijske
               zaveze.</p>
               <p>Na odboru je bila tudi ustrezno modificirana preostala vsebina, ki se nanaša na
               poročanje. Tako v Poslanski skupini Desus nimamo več zadržkov. Ne nazadnje je
               priprava letnih poročil tudi del zakonske obveznosti. Ažuriranost priporočil bo
               zagotovo pripomogla k javni postavitvi kriterija uspešnosti glede gospodarjenja z
               državnim premoženjem, za kar se v Poslanski skupini DeSUS zavzemamo že od
               začetka.</p>
               <p>Glede predlaganih sklepov v celoti napovedujemo, da bomo v Poslanski skupini Desus
               Predlog priporočila ponovno potrdili. Hvala lepa.</p>
            </sp>
            <sp xml:id="SDZ7-Redna-04-2015-01-29.sp75">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Franc Križanič bo predstavil stališče Poslanske skupine Socialnih demokratov.
            </p>
            </sp>
            <sp xml:id="SDZ7-Redna-04-2015-01-29.sp76">

               <speaker>DR. FRANC KRIŽANIČ (PS SD):</speaker>

               <p>Predsedujoči, spoštovani visoki zbor!</p>
               <p>V Poslanski skupini Socialnih demokratov podpiramo vsako razpravo, ki bo privedla k
               boljšemu delovanju institucij, ki upravljajo premoženje države. Ne glede na to si
               pridružujemo pravico do dvoma v dobronamernost predlagateljev v tem primeru. Kot
               enega izmed namenov te točke namreč prepoznavamo interes krepiti okolje, kako je
               država, vključno z DUTB in Banko Slovenije, slab upravljavec. Strinjamo se, da je
               teza dokazljiva, ko imamo v mislih bančni sektor, a ne pozabimo, da smo vanj vložili
               pet milijard davkoplačevalskega denarja. Nekritično stremljenje k poceni prodaji
               tega, v kar smo vložili očitno preveč, je zato neodgovorno.</p>
               <p>V Evropski uniji je bilo vzpostavljenih nekaj slabih bank kot oblike v spopadu s
               krizo; nekatere so zasebne in druge so javne. Pogosto so lastniki zasebnih slabih
               bank kar tiste banke, ki so se razbremenile in s to banko upravljajo in imajo potem
               boljše rezultate, kar se tiče slabih terjatev. To je primer tudi vsaj ene banke v
               tuji lasti, ki deluje v Sloveniji danes.</p>
               <p>Raziskovalci think tanka Evropske unije, bruseljskega inštituta, ki mu lahko rečemo
               Bruegel, avtorja te študije, objavljene kot delovno gradivo, sta Gandrud in
               Hallerberg, so se posvetili nekako delovanju slabih bank po Evropi. Primerjava 15
               slabih bank, ki so pretežno v javni lasti, je pokazala na velike razlike v
               vrednotenju prenesenih terjatev. Tako je pomenljiva ocena, da je bila v Sloveniji
               razlika med nominalno vrednostjo in transakcijsko vrednostjo, se pravi, koliko je
               bilo odpisano, največja. Avtorja analize ocenjujeta, da je ta odpis znašal kar 71 %.
               To je primerljivo s količnikom, ki ga dobimo, če primerjamo 4,5 milijarde prenesenih
               terjatev po transakcijski vrednosti, se pravi, kolikor so jih knjižile banke, in 1,67
               milijarde evrov, kolikor jim je to priznal DUTB – to je odpis 63 %. Gre za največji
               odpis, kot rekoč, v Evropski uniji, primerljiva sta mu odpisana na Irskem in v
               Španiji. Na Irskem je znašel na primer 58 %. Ostale države, ki so porabile te
               institute slabih bank in tudi kot javne institucije, so odpisale bistveno manj: 10 %
               do 40 % Francija, 0 % Nemčija. Zakaj so odpisale manj? Ker je seveda ves ta odpis
               vštet v javni dolg preko dokapitalizacije, ki mu sledi. Naslov te študije je Slabe
               banke v EU in vpliv pravil Evrostata ali – če angleško preberem – Bad banks in the
               EU: impact of Eurostat rules. Se pravi, zaradi tega se drugod opisovali precej manj.
               Posledica pa ni samo statistična, zanemarljiva ali pa delno zanemarljiva, ampak je
               tudi, po kakšni ceni bo potem ta institucija naprej podjetja prodajala. Pri nas bo
               imela prosto pot, da to proda hitro in poceni.</p>
               <p>Omenjeni podatki nas napeljujejo k sklepu, da mora biti DUTB visoko donosna, saj je
               po relativno nizki ceni prišla do premoženja velike vrednosti. Temeljijo je seveda na
               premoženju, ki so ga dali dolžniki v zastavo za kredite, ki so ga dobili.</p>
               <p>Ob obravnavi priporočil, ki temeljijo na dvomu o poštenosti izračuna vrednosti
               premoženja, prenesenega na slabo banko, v Poslanski skupini Socialnih demokratov
               opozarjamo, da skuša požar gasiti tisti, ki ga je zanetil. Slovenska demokratska
               stranka je namreč tista, ki je DUTB vzpostavila idejno in organizacijsko. Ob
               sprejemanju Zakona o ukrepih Republike Slovenije za krepitev stabilnosti bank smo
               Socialni demokrati opozarjali prav na možne špekulacije o vrednotenju prenesenih
               terjatev na slabo banko. Kot eno osrednjih smo poudarili vprašanje vrednotenja, za
               katerega smo menili, da odpira široko polje možnih oškodovanj in moralnega hazarda –
               moralni hazard, za nepodučene, je razlika v obveščenosti tistega, ki izvaja nek
               projekt, in tistega, ki mora potem plačati oziroma v imenu katerega deluje. Zastopnik
               precej več ve o zadevi kot ta, za katerega zastopnik dela. Ves ta moralni hazard bi
               utegnil iti, o čemer smo že razpravljali, na škodo države in denarja davkoplačevalcev
               oziroma naših delovnih ljudi. Na to so že takrat napeljevale izkušnje držav, ki so
               tak model uveljavile. A tedaj je bil to zgolj klic vpijočega v puščavi, zakon je bilo
               treba sprejeti v 14 dneh. Danes je problem vrednotenja vendarle enotno prepoznan kot
               glavni problem, ki povzroča številne glavobole. Ob tem je skrb vzbujajoče, da v tej
               knjigi do poglavja oškodovanj in moralnega hazarda še sploh nismo prišli.</p>
               <p>V Poslanski skupini Socialnih demokratov nas veseli na odboru izražena enotna podpora
               priporočilom za aktivnosti, ki naj bi razkrile razloge za različna vrednotenja
               prenesenih terjatev, in tem priporočilom izražamo podporo, za njih bomo tudi
               glasovali. Na DUTB pa naslavljamo pričakovanje, da se dokončno izvije iz poporodnih
               krčev in igra aktivno vlogo pri prestrukturiranju podjetij, davkoplačevalcem pa
               zagotovi primerno povračilo preveč vloženih sredstev v bančni sistem ter prispeva k
               uspešnosti razvoja naše države. Hvala lepa.</p>
            </sp>
            <sp xml:id="SDZ7-Redna-04-2015-01-29.sp77">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Luka Mesec bo predstavil stališče Poslanske skupine Združene levice.</p>
            </sp>
            <sp xml:id="SDZ7-Redna-04-2015-01-29.sp78">

               <speaker>LUKA MESEC (PS ZL):</speaker>

               <p>Spoštovani gospod podpredsednik, spoštovane kolegice in kolegi!</p>
               <p>Delovanje tako imenovane slabe banke je treba presojati z vsaj treh različnih
               vidikov. Prvi je, ali je ustanovitev takšne ustanove res bila najboljša možnost za
               rešitev problema slabih terjatev. Drugi, ali DUTB, potem ko je že postala izvršeno
               dejstvo, opravlja to svoje poslanstvo optimalno. In tretji, ali DUTB zadovoljivo
               poroča Vladi, Državnemu zboru in državljanov o svojem delovanju. V svojem prispevku
               bom poskusil obdelati vse tri, če mi bo čas to dopuščal.</p>
               <p>Prvič, ali je DUTB res bila najboljša možnost. Moramo se vrniti malo v zgodovino.
               Zakon o ukrepih za stabilnost bank je konec leta 2012 sprejela SDS koalicija, ki je
               nato čez eno leto po valu protestov razpadla. DUTB je bila projekt finančnega
               ministra in neoliberalne strančice, ki je na naslednjih državnozborskih volitvah
               dobila samo 1 % glasov in izpadla iz Državnega zbora. Zakon je bil sprejet kljub
               nasprotovanju večine strokovne javnosti, pri pripravi in izvedbi zakona pa so bile
               namerno ignorirane izkušnje ljudi, ki so v začetku 90. let že uspešno izvedli projekt
               slabe banke v okviru sanacije Ljubljanske banke in Kreditne banke Maribor. Takrat je
               nek sindikat, Sindikat kemične, kovinarske, nekovinarske in gumarske industrije,
               zbral dovolj državljanskega poguma, da je v dobro vseh državljanov vložil pobudo za
               razpis referenduma na to temo. Ta poskus se je najprej ustavil na relaciji
               Ministrstva za notranje zadeve–Državni zbor, kjer so po čudežu izgubili nekaj sto
               podpisov – za to, mimogrede, ni nikoli odgovarjal nihče, pa bi moral. Ko to ni
               delovalo, je vmes poseglo Ustavno sodišče. Ustavno sodišče je referendum prepovedalo
               z utemeljitvijo, da splošno znana dejstva o javnofinančni situaciji dokazujejo, da v
               pravnem redu ni učinkovitih sredstev, s katerimi bi bilo mogoče zagotoviti stabilnost
               javnih financ. O sodbah Ustavnega sodišča, takšnih, kot je ta, si lahko misli vsak
               svoje, a objektivna dejstva so nesporna. Prve terjatve so bile na DUTB prenesene šele
               konec decembra 2013, torej več kot eno leto in pol po tej odločitvi, da v slovenskem
               pravnem redu ni mogoče zagotoviti stabilnih javnih financ z obstoječimi pravnimi
               sredstvi. Pa kljub temu enoinpolletnemu odlogu slovenske javne finance niso propadle
               in v Slovenijo ni prišla trojka. K temu je vsekakor pripomoglo dejstvo, da je v
               vmesnem času padla desna vlada, a kakorkoli, to je dejstvo.</p>
               <p>Tudi sicer se niso izpolnila prizadevanja ustanoviteljev slabe banke. Izkušnje so
               potrdile naslednje. Prvič, prenos slabih terjatev ni bil nikakršno nadomestilo za
               dokapitalizacijo, kot se je trdilo. Drugič. Slaba banka je draga administrativna
               ustanova, ki ima velikokrat zvezane roke pri reševanju bank. Slaba banka namreč ni
               banka in zato ne more ne odpisovati ne reprogramirati posojil za prestrukturiranje
               dolgov podjetij. In tretjič, s prenosom terjatev ni bil odpravljen kreditni krč.
               Nasprotno, krediti v gospodarstvu še naprej padajo, kljub temu da smo v sanacijo
               bančnega sistema vložili že več kot 5 milijard evrov. Zato smo danes lahko še toliko
               bolj prepričani, da bi bilo takrat v tistih letih, ko se je slaba banka sprejemala,
               bolje pohiteti z dokapitalizacijo, problem slabih terjatev pa rešiti znotraj bank
               samih z ustanovitvijo tako imenovanih posebnih družb, ki jih sicer predvideva zakon o
               ukrepih za stabilnost bank, a te družbe niso nikoli zaživele. Vlada je imela takrat
               kot lastnik vse možnosti, da državne banke prisili v aktivno reševanje problema,
               ampak jih ni izkoristila. Odločitev za ustanovitev slabe banke torej ni bila ne
               optimalna, še manj pa najboljša izmed alternativ, ki so obstajale.</p>
               <p>Drugič. Ker pa zdaj slabo banko imamo in ker so bili prenosi že opravljeni, se je
               treba vprašati, če ta ustanova, torej DUTB, svoje delo kljub omejitvam opravlja
               dobro. Za zdaj DUTB ni počel veliko drugega kot to, da se je ukvarjal sam s seboj in
               da je deloma izvedel prenos slabih terjatev z nekaterih bank. V Združeni levici si ne
               delamo nobenih iluzij, da bi lahko z vljudnostnimi pojasnili, kakršno je Vlada
               predlaga hkrati z mnenje o tem sklepu, ustvarili neko jasno sliko o prenesenih
               terjatvah. Med temi terjatvami so tako krediti do družb, ki so že šle v stečaj, kot
               terjatve do še živečih podjetij. Na našo poslansko skupino so se že obračali
               zaskrbljeni gospodarstveniki, ki pravijo, da delovanje DUTB ogroža prihodnost zdravih
               podjetij. Pred kratkim pa smo lahko v Državnem zboru slišali tudi pričevanja
               sindikalistov, ki kažejo na to, da pri prodaji podjetij paradržavne ustanove zavestno
               ne varujejo delovnih mest in pravic zaposlenih. Pojavlja se torej utemeljen sum, da
               nekdanji lastniki, ki so bili razbremenjeni obveznosti, zdaj svoje lastne dolgove ali
               pa deleže poskušajo odkupiti po diskontnih cenah, ki vsebujejo tudi 90-odstotni
               odpis.</p>
               <p>Skratka, tej zgodbi o DUTB zlahka ne bomo prišli do dna s priporočili, ampak zgolj s
               strogo in natančno forenzično revizijo vseh prenosov. Če ocenimo delovanje DUTB z
               makroekonomskega vidika, pa nas lahko čudi naslednje. Franc Križanič je pred menoj že
               navajal poročilo inštituta Bruegel, ki ugotavlja, da je bil diskont pri prenosni ceni
               v slovenskem primeru daleč največji. Recimo, pri nas so se terjatve na DUTB prenašale
               tudi s 70-odstotnim diskontom, v Španiji so bili ti diskonti samo 45-odstotni. V
               večini držav pa so terjatve bile prenesene na podobne institucije slabih bank po
               knjigovodskih vrednostih. Mimogrede, tudi pri sanaciji stare Ljubljanske banke se je
               terjatve prenašalo po knjigovodski vrednosti. To je posebno smiselno tam, kjer je
               država lastnica tako bank kot slabe banke, in tako je zdaj pri nas. Zato se je treba
               zamisliti ob naslednji ugotovitvi omenjene študije.</p>
               <p>Slaba banka oziroma slabe banke sploh se do družb v zasebni lasti obnašajo drugače
               kot v javni lasti. Zasebne družbe po navadi vsilijo večje odpise vrednosti kot javne.
               Nevarnost, ki iz tega izhaja, pa je dvojna. Prvič, državne banke so oškodovane pri
               prenosu, ker dobijo manjši diskont in to se pozna pri njihovi kapitalski ustreznosti.
               In drugič, slaba banka lahko preneseno premoženje prodaja po likvidacijskih cenah,
               kar v praksi pomeni dvoje. Prvič, da ti obstoječi lastniki podjetij, ki so
               bankrotirali in se zdaj njihova podjetja prenašajo na slabo banko, lahko od slabe
               banke iste terjatve odkupujejo nazaj po minimalnih cenah, se pravi z odpisanimi 70 in
               več odstotki dolga. In pa drugič, investitorji, ki niso bili lastniki podjetij, pa
               zdaj kupujejo od slabe banke, dobijo te družbe v last tako poceni, da imajo dobiček
               že samo s tem, če podjetje kupijo in odprodajo njegovo premoženje. To je, recimo,
               trenutna situacija v podjetju M TOM.</p>
               <p>V ta sistem slabe banke je torej vgrajeno tveganje, da bo prišlo do uničevanja
               podjetij in delovnih mest, namesto da bi prišlo do njihovega prestrukturiranja. In
               pa, to bo zanimalo podpisnike peticije za privatizacijo in gospoda premierja dr.
               Cerarja, iste lovke, ista legla, ki so podjetja pripeljali na rob propada ali v
               stečaj, bodo zdaj po diskontnih cenah dobili nazaj tisto v teh podjetjih, kar je od
               njih ostalo. Na žalost pa to še ni vse. Delovanje slabe banke je žalostno opozorilo,
               da postajamo banana republika. Ko so pristojni izbirali vodstvo slabe banke, so
               izhajali iz predpostavke, da je bolje, če upravljanje prepustimo tujcem, v tem
               primeru Skandinavcem, ki naj bi bili po nekih čudnih kriterijih najbolj pošteni
               ljudje. Zato je sedaj ironija usode, kako nas ti ljudje iz Quartza vlečejo za nos,
               ker so hkrati člani uprave DUTB in hkrati si lastijo družbe, ki DUTB svetujejo. Celo
               korektnega revidiranega poročila niso bili sposobni pripraviti in celo če niso kršili
               nobenega zakona, so to, kar sem sedaj opisal, ravno tiste prakse, ki so se jim
               verjetno želeli z imenovanjem oziroma z izbiro upravljavcev izogniti tisti, ki so jih
               nastavili. Upam, da je to zadostno svarilo pred idejami, ki jih zagovarja tudi
               guverner Jazbec, ki je bil prej tukaj, da bi bilo treba tudi Slovenski državni
               holding prepustiti upravljanje kakšnemu Quartzu.</p>
               <p>Če se pomikam k zaključku. Naša pričakovanja do Vlade so jasna. Z vso resnostjo je
               treba upoštevati ugotovitve protikorupcijske komisije glede ravnanja poslovodnih
               oseb. Ne zanimajo nas, če citiram Cerarja, <q>"lovke, legla in druge prikazni"</q>.
               Zahtevamo, da se nepravilnosti dokažejo in da se ugotovi odgovornost s konkretnimi
               imeni, priimki in kršitvami. V nasprotnem primeru bo Vlada zanemarila lastno
               odgovornost in uničila še tisto malo videza resnosti državnih institucij, ki ga je v
               zadnjih letih še ostalo. Dr. Cerar je napovedal, da bo Vlada pripravila zakon, ki bo
               omogočal revizijo investicije v TEŠ 6 in da bo zagotovil, da bo zakon omogočal tudi
               revizijo v drugih državnih podjetjih. Glede na to, da je tudi DUTB v 100-odstotni
               državni lasti, zato pozivamo Vlado in koalicijo, da pripravita zakon, ki bo zakonske
               pogoje za izvedba takšne celovite forenzične revizije tudi na primeru DUTB, saj je,
               kot sem skušal pokazati njeno delovanje, izjemno problematično. Naposled od Vlade
               pričakujemo to, za kar se zavzela sama. Namreč, da predloži popravke zakona o
               krepitvi stabilnosti bank. Vlada obljublja, da bo osnutek pripravljen marca. V
               spremenjenem zakonu je treba pravilneje določiti obveznosti DUTB glede upravljanja
               prenesenih terjatev. Trenutna naloga DUTB, da bo do konca leta 2017 prodala slabe
               terjatve in drugo premoženje, po možnosti z dobičkom, je bistveno premalo in preveč
               ohlapno. Zakon mora obvezati DUTB, da omogoči prestrukturiranje podjetij, ne pa, da
               se prodaja kupcem, ki ne zmorejo ali nočejo zagotoviti, da bi se tam ohranila delovna
               mesta. Treba je podaljšati delovanja DUTB, ker v treh letih, kolikor je še ostalo, ni
               mogoče zagotoviti kakovostne prestrukturiranja velikih podjetij, na primer Cimosa.
               Pričakujemo, da se bo stanovanjski fond, ki je sedaj v lasti DUTB, vključil v
               stanovanjsko politiko, saj DUTB trenutno sedi na nepremičninah, ki propadajo, veliko
               od njih je celo novogradenj, na drugi strani pa stanovanjski skladi v tem trenutku
               nimajo ugodnih stanovanj na primernih lokacijah in desettisoči mladih so prisiljeni
               živeti v hotelu Mama zaradi previsokih cen. Ker se prav sedaj pripravlja stanovanjski
               program, je tudi to prava priložnost, da se razprava o tem odpre.</p>
               <p>Če se na kratko opredelim še do predlogom sklepov. Prvi sklep Vladi nalaga podajanje
               informacij o metodologiji prenosa in oceni primernosti. To smo dobili skupaj z
               mnenjem in sprejetje takega priporočila je odveč. To bi lahko dobili tudi v okviru
               poslanskega vprašanja ali pa, na primer, na zahtevo Komisije za nadzor javnih financ,
               kjer ima ne nazadnje predlagatelj tudi predsednika. Drugi sklep Vladi nalaga
               seznanitev DZ z letnim poročilom DUTB. Tudi tukaj ni jasno, zakaj naj bi Državni zbor
               Vlado k temu pozival, saj DUTB že tako ali tako mora skladno s 15. členom sama
               objaviti tako poročilo. Če je na tej relaciji bil kakšen komunikacijski šum, se ga
               lahko prav tako uredi s poslanskim vprašanjem ali pa s pozivom Komisije za nadzor
               javnih financ. In tretji sklep, Vladi se nalaga seznanitev DZ s poslovnim načrtom
               DUTB za leto 2015. Poslovno strategijo mora DUTB skladno s smernicami upravljanja
               objaviti na spletu. Finančni načrt bo obravnavala Vlada, ki je tudi skupščina DUTB,
               zato DUTB ni treba po zakonu objavljati finančnega načrta ali ga pošiljati Državnemu
               zboru, ampak lahko dokument pridobi pristojna komisija. Iz povedanega je jasno, da bi
               Vlada lahko že posredovala večino informacij, da bi lahko že dobili večino
               informacij, ki izhajajo iz teh priporočil. Del teh informacij, torej poslovno
               poročilo, je predmet javne objave in ga mora DUTB po zakonu posredovati Vladi,
               poslovna strategija DUTB je predmet javne objave, finančni načrt pa bi po našem
               mnenju brez vsakih ovir lahko pridobila Komisija za nadzor javnih financ.</p>
               <p>Skratka, priporočila nimajo nobene vrednosti. Predvidenih je 4 ure in 55 minut
               razprave Državnega zbora o sklepu, ki je že izvršen ali pa bi se ga dalo izvršiti z
               enim klicem predsednika Komisije za nadzor javnih financ pristojnemu ministru. Namen
               te splošne razprave zato najverjetneje ni informiranje, ampak propaganda. Zdaj bomo
               nekaj ur poslušali nasvete od tistih, ki so predlagali in sprejeli zakon o ukrepih za
               stabilnost bank kljub vsem nasprotovanju strokovnjakov in opozorilom. To zlorabljanje
               instituta splošne razprave za prvo ali drugo obravnavo zakona ali akta bo očitno
               glavna piar strategija skrajne desnice v tem mandatu. Pač po načelu, da ni važno, če
               je nekaj res, če bomo to zadostikrat ponovili, bo to pač postala resnica, ker bodo
               ljudje temu verjeli.</p>
               <p>V Združeni levici bomo resno razmislili o obstrukciji, če se bodo take škandalozne
               prakse še nadaljevale. Pozivamo pa tudi koalicijske stranke in vse tiste, ki niste za
               drugo republiko, da v bodoče tudi sami razmislite, ali ima smisel predlagati
               predloge, ki so samo dimna zaveza za prikrivanje lastne odgovornosti in tratenje časa
               nas vseh. Hvala lepa.</p>
            </sp>
            <sp xml:id="SDZ7-Redna-04-2015-01-29.sp79">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospod Marko Pogačnik, izvolite. V zvezi s čim želite proceduralno?</p>
            </sp>
            <sp xml:id="SDZ7-Redna-04-2015-01-29.sp80">

               <speaker>MAG. MARKO POGAČNIK (PS SDS):</speaker>

               <p>Bom vzel tri minute, da bom povedal.</p>
               <p>Spoštovana predsedujoča, predlagam, da upoštevate Poslovnik Državnega zbora in da
               ukrepate in da opozorite na žaljenje spoštovanega kolega Meseca. V Državnem zboru ne
               vidim niti ene skrajne desnice; in to se pojavlja že včeraj, od radikalne desnice in
               danes skrajne desnice. Mislim, da kot predsedujoča morate na to opozoriti.</p>
               <p>Druga zgodba je pa pri njih. Njihovi idoli in njihovi <q>"verniki"</q> zdaj pa imajo v
               svojem imenu <q>"radikalna levica"</q>. Stranka SDS ni nobena skrajna desnica in to žaljenje
               se naj prekine v Državnem zboru! Vi ste edina pristojna oseba, kot predsedujoča, da
               to naredite! Tudi v našem programu, našem statutu ni nobenih radikalnih zadev. Mi smo
               člani Evropske ljudske stranke, ki ne spada na radikalno desnico. Vaša stranka pa ima
               idole v radikalni levici.</p>
            </sp>
            <sp xml:id="SDZ7-Redna-04-2015-01-29.sp81">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Sama ocenjujem, da je Državni zbor le mesto in prostor, kjer si poslanke in poslanci
               soočamo različna mnenja, zato tega predloga ne bom upoštevala.</p>
               <p>V zvezi s čim želite proceduralno?</p>
               <p>Izvolite.</p>
            </sp>
            <sp xml:id="SDZ7-Redna-04-2015-01-29.sp82">

               <speaker>ANJA BAH ŽIBERT (PS SDS):</speaker>

               <p>Spoštovana!</p>
               <p>Proceduralno je vaše delo. Prosim, da dejansko upoštevate poslovnik in opozorite
               poslanca, ki druge poslance naslavlja z žaljivimi in neresničnimi izrazi. To ni
               različnost mnenj, to je žaljenje, spoštovana predsedujoča. In prosim, da v ta namen
               izkoristite Poslovnik Državnega zbora in poslanca za to opomnite. Ne prihajam iz
               radikalne desnice in tega tudi ne dovolim, da kdorkoli v Državnem zboru proglaša.
               Preberite si, spoštovani kolega Mesec, naš statut, naš program in potem govorite o
               raznih populističnih in vam prijetnih izrazih. In res, predsedujoča, prosim za
               opozorilo.</p>
            </sp>
            <sp xml:id="SDZ7-Redna-04-2015-01-29.sp83">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Ponovno poudarjam, kar sem že povedala. Vem sama, da velikokrat vsi mi poslanci
               uporabljamo izraze, ki so na meji primernega, in to po praksi tudi dovoljujemo, tako
               da predlagam, da sedaj gremo naprej v skladu z dnevnim redom.</p>
               <p>Končali smo s predstavitvijo stališč poslanskih skupin.</p>
               <p>Izvolite še eno postopkovno.</p>
            </sp>
            <sp xml:id="SDZ7-Redna-04-2015-01-29.sp84">

               <speaker>EVA IRGL (PS SDS):</speaker>

               <p>Najlepša hvala za besedo, spoštovana gospa podpredsednica!</p>
               <p>No, jaz bom pa tako povedala. V Državnem zboru sem zdaj že četrti mandat in kot
               poslanka tega državnega zbora sem vedno se trudila delati pošteno in odgovorno in
               tako sem opravljala tudi svoje delo in ne dovolim si, da gospod Luka Mesec, ki danes
               sedi v državnem zboru, približno, ne vem, štiri mesece, nam govori, kaj počnemo, kaj
               delamo in nas ozmerja z radikalno desnico. Tega si ne dovolim, gospod Mesec! Res si
               ne dovolim.</p>
               <p>Tukaj ne gre za neprimerne ali primerne besede, spoštovana gospa podpredsednica,
               ampak gre za to, ali nekdo govori resnico ali govori laž. Prosim, da spoštovanega
               kolega Luko Mesca na to opozorite. In tudi vse ostale njegove kolege, ko bodo s
               takšnim izražanjem nadaljevali. Ker tega si v Slovenski demokratski stranki ne
               zaslužimo. Hvala.</p>
            </sp>
            <sp xml:id="SDZ7-Redna-04-2015-01-29.sp85">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Povedali ste, da se ne strinjate s tem. Jaz bom debato zdaj tukaj prekinila.
               Prehajamo naprej na splošno razpravo poslank in poslancev. Besedo ima gospod Uroš
               Prikl, pripravi naj se gospod Jernej Vrtovec. Gospod Pogačnik, želite kot
               predlagatelje?</p>
               <p>Najprej ima besedo gospod mag. Marko Pogačnik kot predlagatelje.</p>
            </sp>
            <sp xml:id="SDZ7-Redna-04-2015-01-29.sp86">

               <speaker>MAG. MARKO POGAČNIK (PS SDS):</speaker>

               <p>Spoštovana predsedujoča, hvala za dano besedo!</p>
               <p>V uvodnem delu bi enako kot že pri prejšnji točki kot predlagatelj rad poudaril, da
               mi je pač v zadovoljstvo in v veselje, glede na stališče poslanskih skupin, da bodo
               ta naša tri priporočila tudi podprta. Mislim, da bo to z veliko večino podprto, in
               mislim, da tudi nekorekten odnos s strani Združene levice zadnje – glede na to, da
               imajo samo 6 ali koliko poslancev, ne bodo tega predloga podprli. Bi se pa sedaj še
               fokusiral na določen del pomislekov in razprav, ki so bile izrečene v zvezi z Družbo
               za upravljanje terjatev bank.</p>
               <p>Tukaj predvsem na izjave gospoda kolega Francija Križaniča, ta zakon res da je bil
               pripravljen in tudi uveljavljen v času mandata vlade Janeza Janše, ampak daleč od
               tega, da bi bila resnica, da bi bil ta zakon pripravljen v 14 dneh. Treba je
               poudariti, da je vlada Janeza Janše se takrat odločila, da tako pri zakonu o
               upravljanju terjatev bank kot pri Zakonu o Slovenskem državnem holdingu k pripravi
               tega zakona povabi vse poslanske skupine, tako koalicijske kot opozicijske, in da je
               bilo več mesecev dela na teh dveh zakonih. Takrat sem tudi večkrat povedal kot vodja
               skupine za pripravo Zakona o Slovenskem državnem holdingu, da sta ta dva zakona tudi
               s pomočjo predlogov takratnih opozicijskih strank postala boljša. Treba je povedati,
               da slaba banka je zaživela nekaj dni po padcu vlade Janeza Janše. Ocenjujemo, da
               odgovornost za delovanje Družbe za upravljanje terjatev bank moram prevzeti vlada
               Alenka Bratušek in pa sedanja vlada gospoda Mira Cerarja. Nedvomno je zgovoren
               podatek, da je vlada Alenke Bratušek v relativno zelo kratkem času iz upravnega
               odbora te družbe razrešila našega kolega Andreja Širclja. To dokaj jasno pove, kakšni
               so bili nameni.</p>
               <p>Zdaj, spoštovani kolega Križanič, veliko ste govorili o teh terjatvah, da niso bile …
               Tudi nam se zdijo te terjatve, bi rekel, predmet vprašanj in tudi enega izmed
               priporočil, da je treba razjasniti metodologijo in vse. Ampak po zakonu o upravljanju
               terjatev bank, terjatve, prenesene z bank na tako imenovano slabo banko, potrjuje
               Vlada Republike Slovenije. In te terjatve so se začele prenašati ob koncu leta 2013
               in so se prenašale še v leto 2014. Kot koalicijska stranka SD ste imeli vso možnost
               pripomb na te terjatve. Tudi nam se zdijo te terjatve, bi rekel, v danem trenutku
               predmet precejšnjih vprašanj. Tudi tukaj, zdaj v nadaljevanju bi zastavil ta
               vprašanja državnemu sekretarju, da mogoče pa zdaj Državnemu zboru res malo bolj
               podrobno predstavi, kakšen je način prenosa teh terjatev. Po meni znanih informacijah
               obstaja neka medresorska komisija, ki je sestavljena iz predstavnikov Ministrstva za
               gospodarstvo, Ministrstva za finance in Banke Slovenije, ki pripravijo določene
               terjatve, potem pa te terjatve potrdi Vlada Republike Slovenije. In tu mora Vlada
               Republike Slovenije – vemo, kdaj so se začele te terjatve, to pomeni, vlada Alenke
               Bratušek in vlada Mira Cerarja – sprejeti polno odgovornost. Na to Slovenska
               demokratska stranka nima vpliva; ne katere terjatve bodo prenesene ne po kakšnih
               vrednostih bodo te terjatve prenesene. Te terjatve, se strinjam, so bile prenesene s
               precejšnjim diskontom. Terjatve iz Nove Ljubljanske banke so bile prenesene v
               povprečju s 27-odstotno vrednostjo, terjatve Nove Kreditne banke Maribor pa s
               37-odstotno vrednostjo.</p>
               <p>Tu bi še poudaril nekonsistentnost pri stališču Združene levice, kajti enkrat so
               rekli, da so bili ti diskonti previsoki, v naslednjih stavkih je pa kolega Luka Mesec
               začel govoriti, da so pa banke v slabšem položaju zaradi tega, ker so manjši
               diskonti. Zdaj se odločite, ali so manjši ali so previsoki diskonti. To pač verjetno
               priča o tej nekonsistentnosti in tem populizmu, ki ga izvaja Združena levica.</p>
               <p>Spoštovani državni sekretar, tudi mi bi želeli te informacije, o katerih sem prej
               govoril, kako je s temi prenosi terjatev. In, ali ste razmišljali tudi – saj ste že
               napovedali spremembo oziroma dopolnitev zakona – o prenosu teh slabih terjatev, kjer
               me zanima, zakaj, recimo, predstavniki Družbe za upravljanje terjatev bank ne morejo
               sodelovati pri prenosu teh terjatev? Kajti zdaj smo iz letnega poročila videli, da se
               je Družba za upravljanje terjatev bank kot dober gospodar odločila, da delajo tudi
               sami vrednotenje. Mislim, da je po eni strani to za njih tudi zavezujoče, kajti kot
               dobri gospodarji morajo to delo opravljati. Se pa seveda zastavlja vprašanje, ali ne
               bi bilo bolj smiselno, bolj ekonomično, da bi, recimo, bil predstavnik Družbe za
               upravljanje terjatev bank v tej medresorski komisiji in da ne bi potem oni naknadno
               preverjali vrednotenja. Vemo, da vrednotenje nekih naložb ali terjatev predstavlja
               tudi precejšen strošek, na drugi strani pa zahteva verjetno tudi čas. Tudi iz letnega
               poročila je bilo razvidno, da ta različna vrednotenja prenesenih terjatev ne
               odstopajo za nekaj deset tisoč evrov, ampak odstopajo za milijonske vrednosti. Tudi
               iz tega naslova se v letnem poročilu Družbe za upravljanje terjatev bank izkazuje
               rezultat v višini 92 milijonov evrov. Mislim, da bi bilo to smiselno povedati,
               predvsem pa o metodologiji. Kajti, kaj so sploh kriteriji za prenos slabih terjatev?
               Če bi bile res prenesene vse slabe terjatve z bank po koncu leta 2013, kot se je
               govorilo, potem verjetno dve naši največji sistemski banki ne bi padli na stresnih
               testih, ki so bili izvedeni v okviru Evropske centralne banke.</p>
               <p>Mislim, da je prav, da se danes opravi to razpravo. Pravilno je tudi, da ta
               priporočila Državni zbor sprejme, kajti mnenja sem, da je Družba za upravljanje
               terjatev bank danes verjetno v Sloveniji ena izmed najpomembnejših institucij, ki
               narekujejo tempo, kako se bo gospodarstvo in tudi bančni sistem razvijal v
               prihodnosti. Ne nazadnje je bilo tu vloženega tudi precej davkoplačevalskega denarja.
               Letno poročilo – verjetno je Vlada iz razlogov, ki ste jih takrat podali na Komisiji
               za nadzor javnih financ, zahtevala dopolnitev. Tu je Slovenska demokratska stranka
               enakega mnenja, in sicer da je bilo to letno poročilo spisano pomanjkljivo, predvsem
               na področju finančnega poročila. Vemo, da se tudi nam zastavlja vprašanje
               upravičenosti teh visokih stroškov, ki jih ta družba ima, predvsem teh stroškov
               svetovalnih pogodb, ki so zelo na malo vpisani, predvsem razlogi, zakaj se
               poslužujejo svetovalnih pogodb in ali so takšni visoki zneski tudi upravičeni.</p>
               <p>Zanima me, ali je Družba za upravljanje terjatev bank to letno poročilo za leto 2013
               že dopolnila oziroma ali ga je Vlada Republike Slovenije že obravnavala oziroma
               kakšen rok ste dali Družbi za upravljanje terjatev bank, da to poročilo dopolni, in
               kdaj Vlada Republike Slovenije to poročilo tudi namerava obravnavati.</p>
               <p>V Slovenski demokratski stranki ocenjujemo, da je zelo pomemben poslovno-finančni
               načrt za leto 2015, kajti iz tega bo jasno razvidno, kakšni so cilji delovanja te
               družbe in kam bodo šli; ali bo družba začela te terjatve odprodajati, veliko se je
               govorilo o nepremičninah, na katerih Družba za upravljanje terjatev bank sedi, tukaj
               gre za cele stanovanjske soseske, kjer so prekinili zadeve, in mislim, da iz tega
               poslovno-finančnega načrta bo verjetno tudi vidno, kakšna bo strategija in kakšni so
               predvideni ukrepi. Ne nazadnje pa tudi predvsem nas seveda zanima, kaj bo z družbami
               oziroma terjatvami, ki so bile prenesene na to družbo. Terjatve so, bi rekel,
               precejšnje in ne nazadnje ima danes Družba za upravljanje terjatev bank s tem
               posledično velik vpliv tudi na delovanje posameznih gospodarskih družb. Ali pričakuje
               družba tukaj kakšno gospodarstvo oziroma finančno prestrukturiranje teh družb ali
               kakšni so načrti?</p>
               <p>Ne nazadnje bi tudi vprašal vas, spoštovani državni sekretar, na kakšen način
               Ministrstvo za finance oziroma Vlada izvaja kontrolo na tej družbi. Vemo, da ta
               družba ima upravni odbor, to pomeni izvršni in neizvršni direktorji, in na kakšen
               način vi sestanke imate, nimate, na kakšen način se seznanjate z delovanjem te družbe
               oziroma ali Vlada oziroma Ministrstvo za finance daje neka navodila oziroma neke
               signale, na kakšen način naj bi se ta družba razvijala tudi v prihodnosti. Ne
               nazadnje tudi, kar sem že pri prejšnji točki spraševal guvernerja Banke Slovenije,
               kakšen je vaš pogled glede na to, da je guverner Banke Slovenije zdaj potrdil, da
               Probanka sodeluje pri izvajanju storitev za Družbo za upravljanje terjatev bank.
               Družba za upravljanje terjatev bank je bila ustanovljena predvsem iz enega razloga,
               da se slabe terjatve z bank prenesejo na eno mesto in da ta novoustanovljena družba,
               z nekimi novimi in neodvisnimi kadri, s tistimi, ki so prej dejansko bili odgovorni
               za nastanek teh slabih terjatev, začne s tem upravljati, zdaj pa vidimo, da družba,
               ki smo jo imeli pod nadzorovano likvidacijo, privatna banka, ki smo jo sanirali
               davkoplačevalci, zdaj izvaja storitve za to družbo. Meni te zadeve niso na nek način
               na prvi korak najbolj logične. Če bi pa vi s tehtnimi argumenti obrazložili, kje so
               bili vzroki za to, in predvsem, ali se Ministrstvo za finance oziroma Vlada Republike
               Slovenije s takšnim načinom delovanja strinja.</p>
            </sp>
            <sp xml:id="SDZ7-Redna-04-2015-01-29.sp87">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Besedo ima gospod Uroš Prikl, izvolite.</p>
            </sp>
            <sp xml:id="SDZ7-Redna-04-2015-01-29.sp88">

               <speaker>UROŠ PRIKL (PS DeSUS):</speaker>

               <p>Hvala lepa, predsedujoča, kolegice in kolegi!</p>
               <p>Povedati vam moram, da ko poslušam to razpravo, ko dežujejo obtožbe o skrajnosti z
               leve proti desni in obratno, moram povedati, da sem skrajno žalosten, ko to poslušam,
               ker temo nadziranja DUTB prenašamo na ideološko raven, kar pa mislim, da ni najbolj
               primerno.</p>
               <p>Z Luko se v nekaterih pogledih seveda strinjam in delim njegovo mišljenje, tokrat pač
               ne. Tokrat pač ne, ker vidim na tej točki drugačne rešitve. Jaz in seveda moji kolegi
               v Desusu, vsem nam se zdi smiselno, temveč tudi nujno treba podpreti, in smo jih tudi
               podprli na odboru in jih bomo tudi na Državnem zboru, priporočila v zvezi z
               upravljanjem državnega premoženja v tako imenovani slabi banki. Podobno kot pri
               sanaciji bančnega sistema, o čemer smo govorili pri prejšnji točki. Bom še enkrat
               povedal. V Desusu smo vedno bili, smo in bomo za pregledna, učinkovita, ekonomična,
               predvsem pa uspešna v končni konsekvenci načela poslovanja povsod. Seveda ni tukaj
               izjema bančni sektor, kjer je za nas in za vse prebivalce te države še posebej
               občutljiv, saj nam ureja vsakodnevno življenje. Menim, da je prav, da se Državni zbor
               seznani, in to podrobno seznani tudi s kakšno dodatno obrazložitvijo izračunavanja
               vrednosti premoženja oziroma sredstev, ki so bila prenesena na DUTB oziroma slabo
               banko. Zakaj? Namen je nedvomno razumeti samo metodologijo, predvsem pa jo potem tudi
               dosledno izvajati. Če tega ti ne razumeš, boš zelo težko gledal pod prste tistemu, ki
               dejansko to tudi dela. Prav je, da se tudi Državni zbor seznani in sprejme neko
               ustrezno stališče s samimi poročili o delovanju DUTB v predhodnem obdobju, kakor tudi
               namen oziroma plan dela v prihodnje. Verjamem, da bomo v kratkem deležni najprej
               dopolnjenega poročila, ki ga je Vlada, verjamem, da je vedela, zakaj ga je zavrnila
               in zahtevala dopolnilo, predvsem pa, da bomo deležni seznanitve s planom, kaj
               namerava DUTB v prihodnje delati.</p>
               <p>Naj to ne bo reklama za koalicijsko pogodbo ali pa za program Desusa, pa vendarle vam
               bom dva stavka iz teh dveh dokumentov prebral. Koalicijska pogodba govori o tem, da
               bo treba zagotoviti učinkovitejše in bolj transparentno upravljanje s premoženjem,
               prenesenim na DUTB, v korist državnega proračuna in državljanov. In državljanov, je
               poudarek. Cilj pa je seveda izboljšati korporativno upravljanje in vzpostaviti
               učinkovit nadzor. Kaj pa govori program Desusa? Pa tudi to naj ne bo reklama za mojo
               stranko. Zahtevali bomo uspešno gospodarjenje z državnim premoženjem, zaostrili
               odgovornost nadzornikov in uprav ter jasno postavili kriterije uspešnosti. Zakaj sem
               to prebral? Prebral sem predvsem z namenom, da se ovrže tista floskula, da je država
               slab gospodar. Kaj pa je država v tem primeru? Ali država sedi na mestu predsednika
               uprave podjetja x, podjetja y? Ne. To so ljudje z imeni in priimki, ki delajo in bi
               morali delati odgovorno. In če ne delajo, bodo z imeni in priimki pozvani na
               odgovornost – tako materialno kot kazensko. In treba jih bo poklicati, če so se
               pregrešili, na odgovornost, še enkrat poudarjam, odškodninsko in kazensko. Najlepša
               hvala.</p>
            </sp>
            <sp xml:id="SDZ7-Redna-04-2015-01-29.sp89">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Besedo ima gospod Jernej Vrtovec, pripravi naj se gospod Ivan Hršak.</p>
            </sp>
            <sp xml:id="SDZ7-Redna-04-2015-01-29.sp90">

               <speaker>JERNEJ VRTOVEC (PS NSi):</speaker>

               <p>Spoštovane kolegice in kolegi, spoštovani državni sekretar!</p>
               <p>Ko se pogovarjamo o Družbi za upravljanje terjatev bank, jaz osebno vidim ključni
               problem, in sicer v tem, da je bila ta banka ustanovljena z enim zelo dobrim namenom,
               vprašanje pa je, koliko se je ta dober namen dejansko uresničil. V tujini, recimo,
               kjer so tudi problem nasedlih terjatev reševali z ustanovitvijo tako imenovane slabe
               banke, je bilo v mnogih tudi to, da so bili lastniki tako imenovane slabe banke tudi
               zasebniki s svojim lastnim kapitalom. V našem primeru je pa DUTB, in to vidim jaz
               osebno kot slabost, izključno v državni lasti. Saj veste, spet ponovljena teza, če bi
               bil ta kapital oziroma če bi bili zasebniki vključeni v to, bi se potem tudi te
               nasedle terjatve zagotovo naprej prodajale po višji vrednosti. In tudi sam se
               strinjam s tistimi, ki pravite, da je problem samo vrednotenje, in da prihaja do
               špekulacij. To je res. To je vse res. Ampak osnovni problem je tukaj tudi sam ta
               prenos nasedlih terjatev. In tudi imam vprašanje: Kdaj in če sploh bo sledil prenos
               vseh terjatev z državnih bank na DUTB? Še enkrat poudarjam, to tudi hira ne nazadnje
               slovensko gospodarstvo.</p>
               <p>Glede špekulacij. Mnogo je bilo o ustanovitvi DUTB neuresničenega. Prihaja pa tudi,
               na kar opozarjata tudi Računsko sodišče in Komisija za preprečevanje korupcije, do
               določenih nepravilnosti. In tudi o tem je prav, da se bomo tudi v bodoče seznanili v
               Državnem zboru. Predvsem bi rad izpostavil en primer, ki se je zgodil, ko je DUTB v
               stečaj poslala eno izmed družb, potem pa je Vrhovno sodišče ta stečaj umaknilo
               oziroma razveljavilo. Tukaj se je treba vprašati, čigav interes, čigave špekulacije
               so bile v ozadju. Nekateri veste, o kateri slovenski družbi govorim, ampak zadaj so
               lahko resne odgovornosti posameznikov. Zaradi tega je treba vsekakor v tem primeru
               prisluhniti Računskemu sodišču. Decembra meseca je Računsko sodišče, to je bilo tudi
               v v medijih, poslalo obvestilo, da ni vse v redu. Ugotovili so nepravilnosti. Tudi
               Komisija za preprečevanje korupcije ne ugotavlja nepravilnosti ali pa ne reče, da je
               šlo za primere korupcije, ampak za koruptivna tveganja v letu 2013. Jaz osebno si
               želim, da bi naša slaba banka dejansko začela delovati, časa pa ni več veliko. Njeno
               delovanje oziroma nedelovanje pa vpliva tudi na razvoj našega gospodarstva, naša
               podjetja.</p>
               <p>In za konec. Že v prejšnji razpravi sem omenil 33. člen DUTB, pa ga bom še enkrat.
               33. člen DUTB, prvi odstavek, pravi, da so člani odbora DUTB dolžni vsak sum
               kaznivega ravnanja članov organov vodenja in članov organov nadzora bank ter organov
               nadziranja bank, s katerim se seznanijo v zvezi z opravljanjem svoje zaposlitve,
               predvsem ob pregledovanju kreditnih map iz devetega odstavka 11. člena tega zakona,
               takoj na ustrezen način naznaniti pristojnim organom. Tukaj je odgovornost. V tem 33.
               členu DUTB. DUTB torej ima vse zakonske pristojnosti za tako imenovane forenzične
               preiskave kraje davkoplačevalskega denarja v bankah, pa tega ne izvaja. In glede na
               to, da je država lastnik DUTB, da ni zraven zasebnega kapitala, kar se kaže kot
               problematično, mora tukaj DUTB poklicati na odgovornost. Hvala.</p>
            </sp>
            <sp xml:id="SDZ7-Redna-04-2015-01-29.sp91">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Besedo ima gospod Ivan Hršak, pripravi naj se gospa Maruša Škopac.</p>
            </sp>
            <sp xml:id="SDZ7-Redna-04-2015-01-29.sp92">

               <speaker>IVAN HRŠAK (PS DeSUS):</speaker>

               <p>Hvala za besedo, spoštovana podpredsednica. Spoštovani državni sekretar s sodelavko,
               spoštovani kolegice in kolegi!</p>
               <p>Dovolite mi, da takoj na začetku jasno povem, da sam priporočila več kot podpiram.
               Bom pa bančno problematiko opisal malo širše, tako kot jo vidim sam. Kadarkoli
               začnemo razpravo o naših bankah in o DUTB, sem kar malo slabe volje in mi pritisk kar
               malo naraste. Na tem področju pravzaprav ne najdem nič kaj pozitivnega, temveč same
               probleme in kup zlorab. Na drugi strani pa nobenih ugotovljenih krivcev, ki bi morali
               odgovarjati za svoja dejanja na sodišču. Vsem nam so več kot poznane neverjetno
               visoke dokapitalizacije naših državnih bank, potem pa so te iste banke na naslednjem
               stresnem test spet padle. Kot bi rekli naši prebivalci izza naše Sotle oziroma Kolpe
               "Da ti pamet stane oziroma v slovenskem prevodu Da ti pamet odpove. Moja osebna
               ugotovitev, ki sem jo povedal tudi na eni seji preiskovalne komisije, katere član sem
               bil, je ta, da so banke, kot izgleda, država v državi. Pod krinko bančne tajnosti,
               tako kot je le-ta danes napisana v zakonu, so se dogajale nečednosti, verjetno pa se
               bodo tudi v bodoče, če ne bomo spremenili zakona in spremenili termina, pojma bančne
               tajnosti. To pa moramo po mojem mnenju storiti čim prej.</p>
               <p>Čudne zgodbe se poleg dogajanja v naših državnih bankah dogajajo tudi okrog DUTB. Ko
               se je ustanovila tako imenovana slaba banka, katere ustanovitev sem tudi sam osebno
               podpiral, si seveda nisem mislil, da bomo dobili resnično pravo slabo banko. Nadalje
               sem z odobravanjem gledal tudi na izbiro vodstva sestave DUTB, da bodo v njej tudi
               tujci, saj sem takrat mislil, da bo ste prekinjena dotedanja slovenska praksa, kjer
               se vsi med seboj menda poznajo in tako tudi delujejo, seveda v svojo korist in ne v
               korist države oziroma državljanov te države. To pa naj bi po mojem mnenju tujci
               preprečili in zagotovili tako prepotrebno transparentnost poslovanja v slovenskem
               bančnem prostoru. In prav prvo priporočilo se nanaša na problem metodologije
               izračunavanja vrednosti premoženja oziroma sredstev, ki so se prenašala na DUTB,
               zakaj so se nekatera prenašala in zakaj nekatera ne. Seveda so tukaj še druge
               nejasnosti, ki jih ne bom več omenjal. Omenil bom samo neprodajo stanovanj,
               prolongiranje obveznosti nekaterim in podobno.</p>
               <p>Preiskovalna komisija za ugotovitev zlorab v bančnem sistemu, katere član sem bil, ni
               dosegla pravzaprav ničesar. Zakaj ne? Ker so se vse naše državne banke sklicevale na
               že prej omenjeno bančno tajnost in na podlagi le-te nam niso hoteli dati oziroma
               izročiti niti enega dokumenta spornih poslov, češ, da zaradi varovanja tajnosti
               komitentov. Pa tu ni šlo za navadne komitente, ki so poslovali v skladu z zakonom,
               ampak je v našem primeru šlo za sporne komitente, za sporne kreditne pogodbe. In kot
               pika na i, preiskovalna komisija se je obrnila tudi na pristojno sodišče, da te
               dokumente le pridobimo, to se pravi, da dosežemo, da nam jih bodo banke izročile, pa
               smo doživeli šok – tega nam niso dovolili. Ali je to normalno?</p>
               <p>Iz vsega povedanega izhaja moja osebna ugotovitev, ki sem jo povedal tudi na tej seji
               preiskovalne komisije, kot sem že prej rekel, da se dejansko banke obnašajo kot ena
               država v državi. In še zadnje. Čim prej je treba končati to prakso, da bodo v bodoče
               morebitne dokapitalizacije teh državnih bank plačevali davkoplačevalci. Ampak samo
               lastniki, tako kot je to v drugih državah. Lahko si pogledamo, čeprav se večinoma ne
               primerjamo, recimo s Hrvaško. Hrvaška, kolikor vem, vse bistvene, glavne največje
               banke niso v hrvaški lasti. In za težave teh bank niso hrvaški davkoplačevalci dali
               niti enega evra. V Sloveniji je pa to seveda povsem drugače.</p>
               <p>Moje mnenje je, da moramo to zadevo čim prej urediti, da te banke dobijo prave
               lastnike in potem bomo lahko normalno poslovali naprej. Hvala lepa.</p>
            </sp>
            <sp xml:id="SDZ7-Redna-04-2015-01-29.sp93">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Besedo ima gospa Maruša Škopac, pripravi naj se gospa Nada Brinovšek.</p>
            </sp>
            <sp xml:id="SDZ7-Redna-04-2015-01-29.sp94">

               <speaker>MARUŠA ŠKOPAC (PS SMC):</speaker>

               <p>Hvala za besedo, gospa predsedujoča.</p>
               <p>Danes obravnavamo predlog priporočila v zvezi z upravljanjem premoženja v DUTB. Tako
               kot tudi predhodno priporočilo v zvezi z aktivnostmi Banke Slovenije glede sanacije
               bančnega sistema v Poslanski skupini SMC podpiramo tudi priporočilo v zvezi z
               upravljanjem državnega premoženja v DUTB. Nedvomno tudi celotno Poslansko skupino SMC
               zanima metodologija izračunavanja vrednosti premoženja oziroma sredstev, ki so se
               prenašala na DUTB s poslovnih bank. Izbrana metodologija je pomembna, ker je bil na
               tej osnovi izračun končni znesek dokapitalizacije bank, že druge v naši samostojni
               državi, seveda iz žepov davkoplačevalcev. Znesek izbrane metodologije pa je pomemben
               še iz drugega razloga. Seveda so se slovenski finančniki že pri prvi sanaciji
               bančnega sistema naučili, da če terjatve ustrezno slabo oceniš, si si zagotovil
               lagodno poslovanje za naslednjih nekaj prihodnjih let. Jasno, če vrednost terjatve
               zelo poceniš, ob tem pa se zavedaš, da je njena dejanska izterljivost precej večja,
               ti to v prihodnjih letih zagotavlja ustvarjanje velikih dobičkov, ki pravzaprav niso
               posledica rednega delovanja ampak predvsem zavestnega podvrednotenja terjatev, ki so
               bile predmet slabitve.</p>
               <p>Glede na vse, kar lahko preberemo v različnih medijih, smo pravzaprav trdno
               prepričani, da je poleg metodologije vrednotenja treba preveriti predvsem seznam
               naložb, ki so bile prenesene na slabo banko. Kot lahko preberemo v Mladini z dne 21.
               11. 2014, novinar gospod Borut Mekina piše, kako so se na seznamu prenesenih terjatev
               iz treh državnih bank, NLB, NKBM in Abanke znašli tudi krediti podjetja, ki ni ne v
               prisilni poravnavi in ne v stečaju. Podjetje pravzaprav svoje obveznosti poravnava
               redno, poleg tega pa so krediti odlično zavarovani tudi z delnicami našega največjega
               naftnega trgovca. In da sedaj bolj plastično prikažem bizarnost vsega tega, Nova
               Kreditna banka Maribor naj bi kredite na DUTB prenesla s 40 % diskontom, se pravi, da
               je ob samem prenosu terjatve morala odpisati 40 % vrednosti kredita, ki se meri v
               milijonskih zneskih.</p>
               <p>V skladu s smernicami Vlade mora slaba banka skrbeti, da kreditojemalci, katerih
               terjatve so bile prenesene na DUTB, ne bi imeli možnosti odkupa svojih lastnih
               terjatev nazaj, z diskontom seveda. V realnosti pa je to težko oziroma nemogoče
               preprečiti, saj to lahko naredijo preko posrednikov. Pri tem dobro zaslužita oba,
               tako posrednik kot kreditojemalec, ki svojo terjatev odkupi nazaj z diskontom. Seveda
               gre to vse na račun nas, davkoplačevalcev. Ni čudno torej, da krožijo govorice, da so
               se podjetja trudila, da bila uvrščena na seznam terjatev za prenos na slabo banko. In
               prav to je tisto, kar je po našem mnenju potrebno temeljite proučitve, kajti če se to
               izkaže za resnično, je to kraja davkoplačevalskega denarja in temu v Poslanski
               skupini SMC ostro nasprotujemo in seveda to tudi obsojamo. Hvala.</p>
            </sp>
            <sp xml:id="SDZ7-Redna-04-2015-01-29.sp95">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Besedo ima gospa Nada Brinovšek, pripravi naj se gospod Franc Jurša.</p>
            </sp>
            <sp xml:id="SDZ7-Redna-04-2015-01-29.sp96">

               <speaker>NADA BRINOVŠEK (PS SDS):</speaker>

               <p>Hvala za besedo, podpredsednica. Lep pozdrav vsem še enkrat!</p>
               <p>Moje mnenje je, da dokler bodo podjetja in banke v državni lasti, je vpletanje
               politike v to nedvomno dejstvo. Posledice tega so največkrat slabe za državo,
               največkrat je to izguba, tudi v primeru bank. In temu smo bili priča v zadnjih letih.
               Politična elita in gradbeni baroni so najemali tajkunske kredite, ki niso bili
               ekonomsko upravičeni. Posledice teh kreditov so se pokazale kot težave bank NLB in pa
               NKBM, ki sta večji del svojih slabih terjatev potem prenesli na DUTB. Naj spomnim, da
               dokapitalizacija bank ne bi bila mogoča brez prenosa slabih terjatev na DUTB in da
               smo decembra 2013 dokapitalizirali ti dve banki v višini petih milijard.</p>
               <p>Vse od ustanovitve v marcu 2013 smo informacije o delovanju samega DUTB lahko
               spremljali prek medijev. Najbolj smo si verjetno vsi zapomnili DUTB po tem, da je
               angažirala zunanje sodelavce za pomoč pri načrtovanju njihovih ukrepov in jih tudi
               dobro plačala, vsaj po našem mnenju, in da je DUTB pred letom dni tik pred podpisom
               kupoprodajnih pogodb ustavila prodajo stanovanj na Celovških dvornih. Tukaj je šlo
               oziroma gre za dvesto petdeset stanovanj iz stečajne mase propadlega Vegrada, ki v
               Celovških dvorih samevajo že peto leto. Kot razlog za neprodajo pa je DUTB navedel,
               da so se jim zdele cene prenizke. Slaba banka v enem letu še ni prevzela stanovanj,
               na drugi strani pa imamo mlade družine s stanovanjskimi problemi. Glede na poročilo
               DUTB, ki smo ga na Odboru za finance obravnavali ob koncu lanskega leta, le-ta
               navaja, da ni bila vključena v vrednotenje sredstev, niti v določitev prenosnih cen,
               da so bile prenosne cene izračunane z uporabo metodologije po njim neznani formuli,
               da ni bila seznanjena, katera ustanova je dejansko izračunala končne prenosne cene in
               na kakšni podlagi so bile cene določene, da je samo opravila vrednotenje za 20
               podjetij in ugotovila, da lahko obstaja razlika med prenosnimi cenami in poštenimi
               vrednostmi in pa da je bila dokumentacija v veliko primerih pomanjkljiva ali da sploh
               ne obstaja.</p>
               <p>Tu se mi postavlja vprašanje pravilnega ravnanja sploh s strani banke. Glede na to,
               da smo se člani Odbora za finance in monetarno politiko na seji odbora na predlog
               naše stranke s predlaganimi priporočili strinjali, upam, da bodo ta priporočila danes
               tudi sprejeta. Če bodo, bom tudi zelo vesela, in tudi upam, da bodo realizirana.
               Hvala lepa.</p>
            </sp>
            <sp xml:id="SDZ7-Redna-04-2015-01-29.sp97">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Besedo ima gospod Franc Jurša, pripravi naj se dr. Franci Križanič.</p>
            </sp>
            <sp xml:id="SDZ7-Redna-04-2015-01-29.sp98">

               <speaker>FRANC JURŠA (PS DeSUS):</speaker>

               <p>Hvala lepa, podpredsednica. Lep pozdrav kolegicam in kolegom!</p>
               <p>Kot ste verjetno že sami opazili, vedno govorimo o slabi banki, o neuspehih malih
               podjetij, morali pa bi govoriti o uspehih, pa tudi gospodarstva na sploh. Večina
               naših razprav se še vedno vrti okrog te tematike. Veste, če človek nekaj časa dela,
               pa ni učinka, potem je skrajni čas, da to navado spremeni. Tudi pri poslovanju DUTB
               se je zataknilo pri napačnih izračunih in tolmačenju metod izračunavanja vrednosti
               premoženja oziroma sredstev, ki so se prenašala na slabo banko iz poslovnih bank. Ker
               so pravilni izračuni osnova transparentnega delovanja slabe banke in obvezen del
               letnega poročila, ki ga v obravnavo posreduje Vladi, je smisel, da med njimi ostaja
               odprt in uspešen razgovor oziroma dialog. Oceno uspešnosti poslovanja je možno
               narediti iz preteklih kazalnikov družbe, vendar se smer nadaljnjega razvoja riše s
               predvidenimi načrti za naprej. Zato ocenjujem, da je prav, da se seznanimo in
               podrobno pregledamo poslovno finančni načrt slabe banke za leto 2015. Ta nam je dal
               tiste informacije, da bomo vedeli, ali smo začeli stvari premikati v pravo smer ali
               pa še vedno gremo proti negativni smeri. Že junija 2014 je vlada potrdila smernice
               delovanja slabe banke. Slednje nalagajo DUTB naj v svojem poslovanju ravna izključno
               po načelu dobrega gospodarja. Tudi v naši poslanski skupini smo prepričani, da če
               obstaja res pravi gospodar, potem ni strahu o pripravi in vsebini letnih poročil
               poslovanja o dejanskih podatkih ali mnenju nadzornih organov.</p>
               <p>V poslanski skupini menimo, da je načelo gospodarnosti ena od rešitev za
               transparentno delovanje katerekoli družbe, tudi države, če hočete. To si prizadevamo
               že od samega začetka, je del koalicijske pogodbe in je tudi istočasno zaveza. Ja, res
               je, banke so še vedno v lasti države in za njih moramo skrbeti po prej omenjenem
               načelu. Banke so kar naprej potrebne državne finančne injekcije v obliki
               dokapitalizacije. Te dokapitalizacije smo v preteklosti delali prevečkrat. Zato
               posledično lahko z gotovostjo trdimo, da bančni sektor možno ogroža socialno
               področje. Na tem mestu sem dolžan izpostaviti tisto, kar v naši poslanski skupini
               največkrat izpostavljamo, to so pokojnine in tudi ostali socialni transferji. Nenehno
               smo priča različnim podatkom o zneskih slabih terjatev, ki se nanašajo na slabo
               banko. Kot je že znano, gre za pet milijard evrov bruto terjatev, ki jih je skupaj na
               slabo banko preneslo šest bank. Veste, koliko povprečnih pokojnin je to ali pa koliko
               minimalnih plač je to? Znesek bi lahko uporabili za več kot šest milijonov minimalnih
               plač v Sloveniji in za skoraj devet milijonov povprečnih neto pokojnin v Republiki
               Sloveniji. Ti podatki zgovorno govorijo, s kakšno lopato smo vlagali denar v banke.
               Ogromen del slabih terjatev naj bi nastal zaradi kreditiranja gradbenih podjetij, ki
               so večinoma propadla. Njihovi lastniki, direktorji pa sedijo v zaporih oziroma so v
               bolnicah.</p>
               <p>Spoštovani, tu je dejansko vzrok cele situacije. Bolj bi se morali osredotočiti na
               zagon gospodarstva, na ukrepe za povišanje števila delovnih mest in oživljanje
               gospodarske rasti. Od nekdaj je znano, da je boljše vlagati v preventivo kot v
               kurativo. Zanima me, kakšno število slabih terjatev je potrebno, da začnemo
               razmišljati v tej smeri. Glede sanacije pa tudi prihodnosti Poslanska skupina
               demokratične stranke upokojencev še vedno verjame, da bo treba začeti pri zaostritvi
               odgovornosti nadzornih organov.</p>
            </sp>
            <sp xml:id="SDZ7-Redna-04-2015-01-29.sp99">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Besedo ima dr. Franc Križanič, pripravi naj se gospod Branko Zorman.</p>
            </sp>
            <sp xml:id="SDZ7-Redna-04-2015-01-29.sp100">

               <speaker>DR. FRANC KRIŽANIČ (PS SD):</speaker>

               <p>Hvala lepa.</p>
               <p>Dovolite mi na začetku, da se odzovem na nekaj idej, mnenj, ki so bila izrečena v
               razpravi. Najprej vas je treba seznaniti z dejstvom, da je Socialdemokratska stranka
               glasovala proti zakonu, ki je uvajal DUTB. Postopek v samem parlamentu, kakor je bilo
               nekako v našem fokusu vpogleda, jaz sicer nisem bil v parlamentu, ampak sem se
               pozanimal, je tekel od 20. septembra do 3. oktobra, se pravi nekako 14 dni v jeseni
               2012. Potem je sledil veto v Državnem svetu, pa potem referendumska ponudba in še
               enkrat novembra je bil potem ta zakon dokončno potrjen. Potem ideja je bila o tem, da
               imajo na Hrvaškem zelo dobro strukturiran bančni sektor. Ne samo Hrvaška, celoten
               Zahodni Balkan ima osnovni problem v tem, da so banke v povsem tuji lasti in temu
               primerno so še vedno v recesiji. Mi smo že nekaj časa v vzponu. Gospod, ki je to
               govoril, ravnokar odhaja. Problem kreditov gradbenim baronom je večplasten. Ti baroni
               si bili zadolženi v osnovi za sicer velika sredstva, ampak udarilo je po bankah, po
               multiplikatorju, po vseh tistih dobaviteljskih verigah projektantskih, ekspertnih in
               drugih, ki so bili vezani na dejavnost teh pomembnih slovenskih podjetij. In preko
               tega so nastale slabe terjatve. Seveda so si pa ti ljudje, to so manjša in srednja
               podjetja, po dobaviteljski verigi potem našli nove niše in niso tako slabi, kot so
               izgledali na začetku, ko so doživeli nek določen šok. Še drugače je z ostalim delom
               gospodarstva, ki se je v veliki meri znašel na portfelju DUTB v njegovi lasti. To je
               gospodarstvo, ki ustvari 70 milijard obrata. Lani verjetno 37 milijard in nekaj več
               BDP, 27 milijard ali nekaj več pa izvoza blaga in storitev, v bankah je bilo dolžno,
               ko je bilo normalno financirano, 21 milijard. Delež bančnih kreditov gospodarstvu je
               bil med najmanjšimi, drugi najmanjši med članicami Evropske unije. Se pravi, ta
               pritisk nikakor ne bi mogel biti ne vem kako velik. Ker so bili s takšnim odpisom
               preneseni na DUTB in ko bo prišlo, upanje obstaja, in zaradi akcij Evropske centralne
               banke, zdaj sta že dve takšni, se mora zgoditi tudi Sloveniji, da bo kreditni tok
               stekel, potem se bo položaj teh podjetij znatno izboljšal, ročnost njihovih kreditov
               se bo izboljšala, ker to je njihov problem, da so hoteli vse naenkrat nazaj, možnost
               bo dobiti nov kredit. V tem primeru bo vrednost teh podjetij tudi preko rezultatov
               merjena s tistim EBITDA, se pravi amortizacija plus dobiček skozi nekih šest ali pa
               celo deset ali dvanajst let bo bistveno narasel in možnosti dobiti neka ustrezna
               sredstva, s katerimi se bodo pokrili stroški te sanacije, se bodo bistveno
               izboljšale. Če bo to šlo na hitro, in moja ideja je, da gre na hitro, potem bo
               koristnik tega vzpona, te povečane vrednosti tisti, ki bo ta podjetja dovolj hitro
               kupil.</p>
               <p>Še bolj boleče je to pri bankah kjer je že zdaj dobesedno v likvidni obliki ta
               kapital naložen, ki je bil plasiran v dokapitalizacijo. Kako je do tega prišlo? Ker
               imam čas lahko povem, in bomo izpostavljali še naprej, jaz mislim, da se bomo morali
               s tem v parlamentu ukvarjati. V letu 2013 v zadnjih mesecih, v nekem orkestriranem in
               negativnem vzdušju, da zelo pazim na besedo, so bili organizirani stresni testi.
               Banka Slovenije je naredila takšnega, ob neki zelo globoki recesiji je ugotovila, da
               je možno, da se zgodi, če bi bila res strašna recesija, da bomo imeli slabih terjatev
               v Sloveniji za 2,4 milijarde. Potem to ni bilo dovolj in so najeli dva tuja
               ocenjevalca, pri čemer je eden takšen, da je bil obvezno tajen. Je že vprašanje, ali
               je sploh možno ravno na takšen način angažirati to podjetje za nek javni projekt.
               Ampak dobro, recimo, da ja. To je bil Oliver Wyman in ta je ugotovil, da v primeru
               nekega nevtralnega scenarija, sorazmerno počasne recesije, imam tukaj tudi napisano,
               leta 2014 naj bi slovenski BDP upadel za 1,5 % in potem leta 2015 naj bi ostal
               nespremenjen, se povečal za 0,1 %, bi rabili štiri milijarde. Potem pa v primeru
               recesije, da bi leta 2014 padel BDP za 3,8 % in leta 2015 še za 2,9 %, bi rabili pa
               kar 4,8 milijarde. In Evropska komisija oziroma ta, ki je zahteval, je vendarle
               naredil še kontrolni pregled. Tega je izvedel Roland Berger Consultants. Ti pa so
               ugotovili, da bi v primeru osnovnega scenarija ob istih predpostavkah rabili 2,7
               milijard evrov, to je nekaj takšnega kot Banka Slovenije. Razlika je bila, da Banka
               Slovenije predpostavlja en globok padec, če sem prav razumel v tekstih, medtem ko
               Ronald Berger pa ima iste predpostavke, kot sem jih prej uvedel, ampak je tam nekje,
               medtem ko ob neugodnem scenariju pa je 3,3 milijarde evrov.</p>
               <p>Razlika, če vzamemo Ronalda Bergerja za osnovo, je kar 45 % pri neugodnem scenariju
               in še večja pri osnovnem scenariju. Če vzamemo pa Oliverja Wymana, je pa razlika
               okoli 30, 33 %. Se pravi, pri tako veliki razliki dveh stresnih testov bi bilo treba
               stresni test ponoviti. Nikakor pa ne moreš na tem razlastiti lastnikov bank in
               podobno. S tem se bomo morali še ukvarjati. Dejstvo je, da na osnovi tega testa je
               bil vzet, je prišel v poštev pri prenosu ta najbolj neugoden test 4,8 milijarde od
               Oliverja Wymana nekoliko zmanjšan.</p>
               <p>Če pogledamo pri scenariju in ga primerjamo z dejanskim stanjem, je razlika
               6,3-odstotne točke v BDP ali 2,3 milijarde evrov manjši BDP so predpostavljali. In na
               osnovi tega so ukrepali in na osnovi tega so jemali ljudem podjetja, so jih
               prestavljali in jih zdaj množično odprodajajo. To je velik problem, na kakšen način
               so te terjatve šle v DUTB, kako velik je bil odpis in kako se bo naprej s tem
               gospodarilo. Jaz mislim da, kako se bo naprej gospodarilo – nič se ni izgubljenega,
               ker vse še je, izgubljeno bo takrat, ko bo prodano po zelo nizki ceni, če gledamo
               tako zelo samo finančno, kaj šele potem učinki na zaposlenost, posredni učinki in
               podobno – je seveda na tej vladi. Ta vlada je odgovorna, kako bo DUTB funkcioniral in
               odgovorna je za ravnanje njegovega vodstva in menedžmenta.</p>
               <p>Kot člani koalicije smo tu odgovorni in soodgovorni tudi Socialni demokrati. Bili smo
               soodgovorni tudi takrat, ko je to nastajalo, v tistem vzdušju, v katerem je to
               nastajalo, bi vlada seveda morala pokazati več poguma, pa ga ni. Kako bi pa to neka
               stranka v koaliciji lahko dosegla, je pa drugo vprašanje. Jaz sem takrat lahko pisal,
               deloma v Mladino, predvsem pa na mnenjsko stran Dela, in sem pisal, kakor se jaz
               spomnim, da to ni v redu pristop, da bi bilo treba drugače, da so predpostavke
               napačne, tiste, ki sem jih pač poznal. Naj vas seznanim, da danes kot poslanec pa
               nimam več pravice objavljati na mnenjski strani časopisa Delo. Hvala.</p>
            </sp>
            <sp xml:id="SDZ7-Redna-04-2015-01-29.sp101">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Besedo ima gospa Suzana Lep Šimenko.</p>
            </sp>
            <sp xml:id="SDZ7-Redna-04-2015-01-29.sp102">

               <speaker>SUZANA LEP ŠIMENKO (PS SDS):</speaker>

               <p>Hvala za besedo, predsedujoča. Lepo pozdravljeni še enkrat.</p>
               <p>Veliko je bilo danes že povedanega o sami Družbi za upravljanje terjatev bank, ki je
               bila ustanovljena predvsem zaradi enega razloga, in sicer zaradi sanacije bančnega
               sistema. Sanacije, ki nas je do danes stala že 5 milijard evrov. DUTB je bila
               ustanovljena z nalogo, da pomaga pri prestrukturiranju bank sistemskega pomena, ki so
               se znašle v težavah. Potreben je bil prenos sredstev na Družbo za upravljanje
               terjatev bank, ki je bil narejen. Vse to seveda s ciljem, da bodo banke z
               izboljšanimi bilancami in zadostnim kapitalom odobravala nova posojila in s tem
               pripomogle k rasti slovenskega gospodarstva. Pa danes tega na nek način še nismo
               občutili oziroma zelo težko bi o tem govorili. Vemo pa, da če bi teh 5 milijard
               evrov, ki smo jih vložili v samo sanacijo bank, vložili v gospodarstvo, v dobre
               projekte ali morda v infrastrukturo, da bi danes zagotovo lahko videli številne
               pozitivne rezultate. Zagotovo bi lahko govorili o več tisočih novih delovnih mest,
               lahko bi govorili o zmanjšanju preobremenjenih plač s prispevki in zato višjimi neto
               plačami zaposlenih ali pa bi lahko govorili o boljšem sistemu zdravstva ali boljšem
               sistemu izobraževanja. Če samo pogledamo zadnje rezultate, analiza indeksa ekonomske
               svobode za leto 2015, lahko vidimo, da smo na lestvici ponovno padli. Med evropskimi
               državami smo na 36. mestu od 43 držav. Gledano na svetovni ravni smo nekje na
               sredini, na 88. mestu med 178 državami. Meni se zdi to slabo. V preteklosti smo se
               večkrat primerjali s Švico. Pa veste, kje je Švica?! Če bi primerjali z evropskimi
               državami, je na 1. Mestu, gledano svetovno med vsemi 178 državami pa na 5. mestu, na
               samem vrhu torej. Pred nami so vse sosednje države, pred nami je Hrvaška, Avstrija,
               Italija, pred nami je tudi Albanija, Makedonija. Na zadnjih treh mestih – pa veste
               katere države so?! Venezuela, Kuba in Severna Koreja. Verjetno si ne želimo
               primerjati s temi državami.</p>
               <p>Pa se bom vrnila na sam prenos terjatev iz poslovnih bank na DUTB. Pri obravnavi
               letnega poročila za leto 2013 je bilo izpostavljeno, da družba DUTB ni bila vključena
               v sam proces določitve prenosnih vrednosti prevzetih terjatev in izbor sredstev, ki
               so se nanjo prenašala. Po opravljenem ponovnem ovrednotenju sredstev, ki so jih
               naredili, so ugotovili, da so poštene vrednosti prenesenih sredstev nižje od prenosne
               vrednosti in glede na to izkazale izgubo. Ravno zaradi tega se mi zdi izjemno
               pomembno, kakšna je bila ta metodologija izračunavanja vrednosti premoženja oziroma
               sredstev, ki so se prenašali na DUTB. In prav je, da je ta metodologija znana. Prav
               je, da se ve, kdo je odločal o tem, katere terjatve oziroma sredstva se prenašajo. In
               prav je, da se ve način, po katerem so se te terjatve prenašale. Prav zaradi tega
               podpiram priporočila, ki smo jih vložili v Slovenski demokratski stranki. Prvo
               priporočilo se nanaša ravno na predložitev omenjene metodologije.</p>
               <p>Ker Vlada ni potrdila poročila DUTB za leto 2013, smo v drugem priporočilu
               predlagali, da dopolnjeno poročilo obravnavamo tudi v Državnem zboru, kar podpiram.
               Ker je za uspešno, učinkovito in transparentno delovanje DUTB nujno, da nam predstavi
               tudi načrt delovanja za 2015, smo le-to predlagali v tretjem priporočilu. Poslovni in
               finančni načrt je v bistvu osnovni dokument popolnoma vsake organizacije pri nas in v
               tujini, kjerkoli. In ker je Družba za opravljanje terjatev bank v državni lasti, ker
               je to družba, ki upravlja z davkoplačevalskih denarjem, je še toliko bolj pomembno,
               da je tako Državni zbor kot tudi širša javnost seznanjena s tem načrtom. In prav
               veselim se že te razprave, ko bomo ta načrt za leto 2015 obravnavali v Državnem
               zboru, čeprav menim, da bi ta načrt že morali obravnavati konec leta, nekje v mesecu
               novembru ali najpozneje v decembru za leto 2015. Veliko slabe volje je že bilo na
               račun DUTB v preteklosti rečeno in resnično se mi zdi, da je prav, da naredimo prav
               vse, da bo delovanje te organizacije, institucije ali kakorkoli jo imenujemo, čim
               bolj transparentno. Hvala.</p>
            </sp>
            <sp xml:id="SDZ7-Redna-04-2015-01-29.sp103">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Želi predstavnik Vlade besedo?</p>
               <p>Državni sekretar gospod Metod Dragonja, izvolite.</p>
            </sp>
            <sp xml:id="SDZ7-Redna-04-2015-01-29.sp104">

               <speaker>METOD DRAGONJA:</speaker>

               <p>Hvala lepa. Spoštovane poslanke, poslanci in gospa podpredsednica!</p>
               <p>Poskušal bom dati nekaj pojasnil. Veliko vprašanj je bilo v diskusiji, veliko
               vprašanj je bilo v stališčih strank, tako da bom poskušal vsaj v grobem odgovoriti.
               Se bo pa ta diskusija še nadaljevala, ko bodo posamezni dokumenti v skladu s
               predlaganim sklepom predloženi Državnemu zboru. Izvirni problem pravzaprav kot
               izgleda iz teh diskusij naj bi ležal v sami DUTB in v njenem delovanju, najprej bi
               osebno stališče podal sedaj, ne kot predstavnik Vlade. Pravzaprav izvirni problem je
               bil v poslovnik banke. DUTB je slaba banka, je bila ustanovljena zato, da se vključi
               v reševanje te problematike.</p>
               <p>Glede konceptov, kako reševati banke, je bilo v tistih letih 2012, 2013 veliko
               diskusij. Nekateri so bili za ta koncept, da se banke razbremenijo slabih kreditov,
               nekateri so pa zastopali stališče, da naj se ti problemi rešujejo tam, kjer so
               nastali, v samih bankah. Zakaj je prevladal koncept slabe banke, če naredimo en
               rezime, kolikor se ga sedaj da, ali pa eno oceno? Mislim, da je bil glavni razlog
               ustanovitve slabe banke predvsem zato, da se je znižala potreba po dokapitalizaciji
               bank. Če bi del slabih kreditov ne bil prenesen na slabo banko, bi bila potreba po
               dokapitalizaciji še večja, dokapitalizacija se pa mora narediti takoj. Praktično se
               je izvajala praviloma eno polovico takoj z denarnim vložkom oziroma s konverzijo
               depozitov, ki jih je država imela v bankah, samo en manjši del pa tudi v obveznicah.
               S prenosom slabih kreditov se je znižala rizična tehtana aktiva bank, in to je
               znižalo potrebo po kapitalu oziroma po znesku dokapitalizacije. To je po mojem
               glavni, ključni argument. Ali je bila ta rešitev najbolj primerna ali ni najbolj
               primerna, se bo še ocenjevalo, ampak ko je odločitev sprejeta, jo je treba izvajati.
               ZUKSB je te mehanizme predpisal, je ustanovil slabo banko. Zelo so se te procesi
               zakomplicirali v tem delu, kjer je bilo treba pridobiti soglasje Evropske komisije
               glede državne pomoči, in praktično vsi ti ukrepi so se smatrali kot državna pomoč
               bankam. In ti procesi so bili zahtevni. Pravzaprav je bila Slovenija ena od tistih
               držav, kjer so se te metodologije delno tudi preizkušale. Kako so bili krediti
               preneseni, po kakšnih vrednostnih, po kakšni logiki? Glede tega je bilo precej
               vprašanj. Dejstvo je, da DUTB pri naboru teh kreditov, ki so bili preneseni na njih,
               ni sodeloval. DUTB je prejemnik, predlog, spisek slabih kreditov za prenos so
               pripravile same poslovne banke po svojih kriterijih. Ta predlog je verificirala Banka
               Slovenije. Jasno, da je ta predlog moral biti v okviru podzakonskega akta, ki ga je
               predvidel ZUSB, to je, ustrezne uredbe. V nabor slabih kreditov so bile lahko vzete
               samo rizične postavke, se pravi, tiste postavke, ki so glede na tveganja bile
               razvrščene v skupine D in E, se pravi, podjetja, ki so bodisi že v stečaju ali v
               insolventnih postopkih, in podjetja, ki že daljše obdobje ne servisirajo svojih
               obveznosti. Samo izjemoma je podzakonski akt omogočal, da so se prenašale tudi manj
               rizične postavke, če je bilo to ustrezno utemeljeno, da se konsolidira
               izpostavljenost oziroma konsolidirajo tveganja, povezana z upravljanjem posameznih
               postavk. Praviloma so bili preneseni na slabo banko samo slabi krediti oziroma so
               bile prenesene samo slovenske izpostavljenosti. Izpostavljenosti slovenskih bank
               izven Slovenije na slabo banko niso bile prenesene. Izjema je samo nekaj postavk,
               Adria Bank Dunaj, za katero je vprašal poslanec gospod Pogačnik – bomo nazaj
               pogledali, zakaj so bili potem v medresorski komisiji tudi ti predlogi odobreni.
               Običajno so bili odobreni, če je šlo za izpostavljenost do komitentov, ki so jih
               imele banke mame in hkrati njihove hčere, zato da bi se lažje potem upravljala ta
               situacija naprej.</p>
               <p>Glede metodologije vrednotenja in teh ocen, kakšne so te prenosne vrednosti, zakaj so
               te prenosne vrednosti nekoliko različne od poštenih vrednosti. Metodologij je tu več
               možnih. V glavnem je prenosno vrednost določila Evropska komisija, vsebuje jo pa tudi
               element državne pomoči, zato nekoliko odstopajo od tistih vrednosti, ki jih je potem
               slaba banka tudi kot prejemnica ocenila, ker bo morala tudi v nadaljevanju tekoče
               ocenjevati njihovo vrednost, ali se ta povečuje ali se znižuje. Če pogledamo po
               bankah, kakšni so bili ti diskonti. Srednja, povprečna prenosna vrednost pri NLB je
               bila 27 % prenesenega bruto portfelja, pri NKBM 37 %, v lanskem letu pri Abanki 37 %
               in pri Banki Celje 30 %. Tako lahko rečemo, da je povprečna prenosna vrednost glede
               na bruto vrednost teh terjatev relativno nizka – 32 %. Študija, ki jo je dr. Križanič
               omenil, to je bila ocena izdelovalca študije, ta podatek nekoliko odstopa od tega, ni
               pa bistveno boljši, in je res, da so v primeru Slovenije prenosne vrednosti bile med
               najnižjimi oziroma diskonti, ki so bili dani v tem primeru na to prenosno vrednost, s
               tem pa pomoč, ki je bila dana bankam, ki so se rešile slabih terjatev, največja v
               okviru analize, ki je bila narejena med podobnimi institucijami v Evropski uniji. Se
               pravi, da je ta faza prenosa, ki je bil izvedena, bila relativno zahtevna že v tem
               delu, ko so se ocenjevale vrednosti, potem pa tudi pri sami izvedbi. Pri tem, kako so
               bili potem izdani instrumenti, obveznice, kako so se potem tudi posamezne postavke
               prenašale. Predvsem je pa pri prenosu slabih kreditov ali pa slabih postavk najbolj
               zahtevna etapa prenosa, da se prenesejo tudi zavarovanja. Vsi krediti, ki so jih
               banke dale, imajo namreč takšno ali drugačno obliko zavarovanja in prenos zavarovanj
               pomeni vpis hipotek. Če so hipoteke v zemljiških knjigah, pomeni lahko druga pravna
               opravila, ki so lahko zahtevna, včasih potekajo ne samo pred slovenskimi sodišči,
               potekajo tudi kje v kakšnih drugih pravnih okoljih in drugih pravnih redih. In ta
               del, pravzaprav prenos v sami izvedbi je relativno zahteven, potem pa še vse, kar je
               vezano na upravljanje teh slabih kreditov. Ključni del upravljanja je pa v glavnem
               pravilno spet kontrola zavarovanj, potem pa obračunavanje obresti in drugih pripadkov
               in vse to, kar običajno v poslovnih bankah delajo zaledne službe, tako imenovani back
               offici.</p>
               <p>In tukaj prehajam na to, kar je bilo tudi vprašanje, da slaba banka ni vzpostavila
               svoje zaledne službe, ker so zaledne službe pravzaprav v bankah že obstajale, ki so
               prinesle slabe terjatve in ta del podpornih funkcij so ali izvajale naprej te banke,
               ki so prenašale kredite in jim je zato DUTB priznal del nadomestila za vodenje teh
               poslov. In to gre tudi v maso stroškov oziroma storitev, ki jih je DUTB priznala
               oziroma plačala deloma tudi bankam. Je pa jasno v teh stroških storitev, kar je
               pregledovala KPK, tudi vrsta drugih storitev, ki so bile vezane na samo poslovanje,
               vzpostavitev poslovanja DUTB. Ta proces se zdaj razvija tako, da pravzaprav za te
               zaledne storitve se je DUTB odločila, da jih sama ne bo vzpostavila, ker zahtevajo
               software, zahtevajo neka vlaganja, za katera so ocenili da so nesmiselna, in se zdaj
               pripravlja situacija, da bo za vse izpostavljenosti DUTB, za vse naložbe to funkcijo
               izvajala ena od bank, ki je ena od teh dveh bank, ki sta v kontroliranem zapiranju
               oziroma v likvidaciji, to je Probanka, ker je bilo nekako ocenjeno, da ima platformo
               software relativno ugodno in da ima kompetentno ekipo, ki bo to na učinkovit način
               delala in ki bo tudi specifike, ki jih ima DUTB pri svojem delovanju ali pa pri
               upravljanju teh naložb, lahko hitro in učinkovito izvedla. Če ima Vlada vpliv na
               delovanje DUTB, takšni rešitvi nismo nasprotovali, to lahko rečem, čeprav DUTB ima
               svoje organe odločanja, je avtonomna in eden od principov delovanja DUTB, kot
               inštitucije, ki ima relativno velika pooblastila in je hkrati pomembna pri teh
               procesih prestrukturiranja gospodarstva, je, da ima ustrezno avtonomijo pri
               odločanju, v mednarodnem poslovnem žargonu posluje po principu arm's length to se
               pravi po principu, da samostojno sprejema odločitve in da tudi lastniki neposredno v
               posamezne poslovne odločitve ne posegajo, ampak postavljajo cilje, okvire za
               delovanje in potem sledijo, kako se to dosega.</p>
               <p>Ključni del, ki ga je tukaj treba poudariti pri delovanju takšne inštitucije, je
               pripoznavanje izgub. To je ključni del know-howa v bančništvu in posebej je tudi
               pomemben ključni del v slabi banki. Pripoznavanje izgub je nekaj, kar je pravzaprav
               bolj zahteven del bančnega posla. Lepo je, bi rekel, v temu poslu delati ali pa
               enostavno, če imaš dobre upnike oziroma dobre dolžnike, ki kredit najamejo in ga
               normalno servisirajo. Bistveno težje je takrat, ko nastopijo težave pri servisiranju,
               posebej pa še takrat, ko je treba druge bolj prisilne metode uporabiti, da se
               sredstva, ki so bila posojena, vrnejo. In to pripoznavanje izgub je nekaj, kar je v
               slovenskem bančnem prostoru, če gledamo banke v celoti, zaostajalo. Banke so delovale
               po principih, da so oblikovale slabitve naložb, da so oblikovale rezervacije, niso pa
               zadosti aktivno teh problemov razreševale, niso sprožale izvršb zadosti aktivno, niso
               šle v aktivne oblike prestrukturiranja svojih dolžnikov, ampak so v glavnem čakale. V
               tem delu je to pripoznavanje izgub z ustanovitvijo slabe banko praktično prešlo na
               slabo banko, in to je menedžmentom v bankah, ki so bile deležne ukrepov, na nek način
               odgovarjalo, ker so se razbremenili odgovornosti za pripoznavanje teh izgub. Izgube
               se pa pripozna bodisi z odpisi, bodisi s konverzijami terjatev, predvsem na načine,
               da se dolžnike ohrani pri življenju. Se pravi, da se dobi maksimalni možni efekt pri
               njihovem restrukturiranju oziroma pri tem, da vsaj nekaj povrnejo, če že ne bodo
               povrnili vsega. Ti procesi so tudi najbolj zahtevni v Družbi za upravljanje terjatev
               bank. Pri tem, kako deluje Družba za upravljanje terjatev bank, ima jasne cilje, da
               mora povrniti državi javni dolg, ki je nastal s prenosom slabih terjatev na DUTB, ki
               se izraža v izdanih obveznicah DUTB. In zato je pravzaprav DUTB razpeta med dva
               cilja. Na eni strani je ta s prodajo premoženja, ki je bilo preneseno na DUTB, sproti
               servisira javni dolg, ki je nastal s prenosom slabih kreditov, na drugi strani pa ta,
               kar je bilo tudi v razpravah poudarjeno, da pa se dosežejo ekonomski učinki, kar se
               tiče uspešnosti restrukturiranja podjetij, v katerih prevzamejo vlogo bodisi upnika,
               v nekaterih primerih pa tudi vlogo bodisi delničarja ali pa deležnikov v takih
               družbah. Tako je v teh delih pravzaprav odločanje o tem, kako se pripravijo plani
               restrukturiranja, kako se ti plani potem izvajajo, kakšne oblike se izvedejo, koliko
               se potem v teh postopkih ustvari lahko še dodatne vrednosti, ki ustvari potem nek
               pozitivni učinek. To je tisto, kar morajo predvsem poslovodstvo in organi slabe banke
               pri svojem delu zagotoviti. In v tem delu bo novela zakona dopolnjena in bo dala
               večji poudarek tudi na aktivno vlogo DUTB pri prestrukturiranju podjetij in pri tem,
               ne samo, da to dela DUTB sam, ampak da DUTB organizira tudi ostale upnike, predvsem
               banke pa tudi druge tipe upnikov. Je pa, kar se tiče tega dela prestrukturiranja v
               Sloveniji, če primerjamo, tudi Vlada zelo spremlja tudi na osnovi priporočil Evropske
               komisije ta proces prestrukturiranja, ne samo postopkovno, procesno, tako kot se to
               gleda običajno, če se gleda po normativno pravni poti, ampak tudi vsebinsko. V
               petdesetih večjih primerih prestrukturiranja največjih gospodarskih družb, ki so bile
               deležne prestrukturiranja svojih finančnih obveznosti v finančnem sektorju, imamo
               situacijo, da ta podjetja so zadolžena 3,5 milijarde evrov, je v že zaključenih
               postopkih prestrukturiranja ali pa tistih, ki so tik pred zaključkom, bilo
               konvertirano v kapital ali pa odpisano samo 10 % njihovih obveznosti. Kar je, če to
               primerjamo s podobnimi procesi pa z inštitucijami drugje v Evropi, manj, zato so ti
               procesi pravzaprav na nek način premalo učinkoviti in pripeljejo do tega, da se potem
               ta finančna restrukturiranja najprej verižijo in da ena, na primer, prisilna
               poravnava ne zadošča ali pa izvensodna poravnava, da jo je treba ponoviti, da so
               stvari prepočasne in da s tem pravzaprav premalo učinkovite, kar se teh procesov
               tiče. To bomo tudi potem v nadaljevanju lahko še bolj pojasnili.</p>
               <p>Kar se tiče aktivne vloge ministrstva pri vplivanju na delovanje DUTB, velja najprej
               še enkrat razčistiti, kar se tiče poslovnega poročila za leto 2013. Poslovno poročilo
               je DUTB izdelala, predložila, Vlada ga je obravnavala, imela je še vrsto vprašanj in
               je naložila, da se poslovno poročilo dopolni. Dopolnitev je bila izdelana, dana so
               bila dodatna pojasnila, niso bila sestavni del redakcije, čistopisa in smo zahtevali,
               da se izdela čistopis in da se tudi čistopis revizijsko pogleda. To se pravi, da tudi
               na čistopis poslovnega poročila komercialni revizor, to je firma, mislim, da KPMG
               izda revizorsko mnenje. Revizorsko mnenje je bilo sicer izdano brez zadržka, prvo smo
               pa želeli, da se še enkrat to opravi. In dodatne razširitve in pojasnila, ki jih je
               Vlada zahtevala, so zdaj vključena v letno poročilo. Jasno pa je, da nekaterih
               dejstev za nazaj ni možno spremeniti. Če je bilo porabljeno za določene storitve
               toliko in toliko, je to v tem poročilu lahko še nekoliko bolj pojasnjeno, zakaj so
               taki stroški bili. Ne da se pa to za nazaj spremeniti. Ključni argument upravnega
               odbora DUTB je, da je bilo relativno veliko svetovalnih storitev v letu 2013, ker
               družba v letu 2013 še ni imela redno zaposlenih sodelavcev oziroma minimalno število
               in da so praktično vsa opravila, ki so bila vezana na vzpostavitev inštitucije, da je
               začela delovati, bila izvedena z zunanjimi izvajalci, delno tudi potem kasnejšimi
               direktorji ali pa ključnim osebjem, ki so, preden so postali zaposleni v DUTB ali pa
               prevzeli funkcije v tej družbi v upravnem odboru, opravljali to po posvetovalnih
               pogodbah. Drugi zelo velik del stroškov je vezan na pravna opravila, ki so vezana na
               prenose zavarovanj po kreditih, ki so vezana za različna pravna opravila, kjer se
               praviloma koristijo, tako kot koristijo tudi banke, v večjem delu odvetniške pisarne,
               notarje, del pravne ekipe je sicer vzpostavil tudi DUTB sam, so pa to storitve, ki so
               praviloma ekspertne, ki so dražje v tistem delu, kjer je treba izvesti javna
               naročila, so te stvari vzpostavljene. KPK pa je imel predvsem nekaj zadržkov. Kar se
               tiče leta 2013, so tukaj obstajala določena tveganja oziroma konflikti interesov.</p>
               <p>Nadalje poteka nadzor nad delom DUTB na ta način, da je vzpostavljeno mesečno
               poročanje o delu, o napredku na vseh ključnih postavkah, ki so v premoženjskih
               postavkah, ki jih upravlja DUTB, in posebno tudi mesečna poročila o vseh naznanitvah
               oziroma sproženih postopkih o nepravilnostih, ki so ugotovljene v samem razreševanju
               teh terjatev. Z DUTB se tudi posvetujemo o kombinaciji ukrepov, kadar je prisotnih
               več deležnikov v teh procesih, imamo situacije, ko je treba restrukturirati ali pa se
               mora tudi državni, davčni dolg ali pa kakšen drug dolg usklajeno odločati, po tem, ko
               se odloča DUTB. Tako da neka prva prioriteta bi bila dana preglednosti,
               transparentnosti o njihovem delu, pa hkrati tudi sodelovanju. Kar se tiče sprejemanja
               odločitev o prodajah premoženja, s katerim razpolaga DUTB, so te odločitve o prodajah
               avtonomne. Sprejema jih upravni odbor DUTB. Upravni odbor je enotirni organ
               upravljanja. V njem so trije izvršni direktorji in štirje neizvršni direktorji. Za
               enkrat prevladujejo tujci, štirje, in trije so slovenski državljani. Že od samega
               začetka je bila taka struktura vzpostavljanja, da so se ti odločitveni procesi
               nekoliko odmaknili iz slovenskih krogov in da se inštitucija izogiba konfliktom
               interesov. Treba je poudariti, da nekateri postopki restrukturiranja potem v
               naslednjih fazah, posebej ko so prodaje, če je v prvi fazi finančno restrukturiranje,
               reprogramiranje kreditov in tako naprej, ko pride do prodaje, izpostavljenosti,
               takrat pride do vstopa novih lastnikov. Tako da je treba zelo dobro razumeti, da so
               postopki restrukturiranja v nekaterih primerih tudi zahtevni s tega vidika, ker
               prihaja do spremembe lastniških kontrol v družbah. En profesor je v eni od zadnjih
               številk Bančnega vestnika, lahko ga tudi citiram, dr. Simoneti je napisal:
               <q>"Restrukturiranje v slovenskih okoliščinah poteka na dokaj brutalen način."</q> Brutalen
               način v tem, da podjetja, ki bodisi finančne dolgove ali druge obveznosti morajo
               restrukturitati, so ne samo pod velikim pritiskom svojih upnikov, ampak skozi te
               procese se zelo velikokrat praktično zamenja lastništvo teh podjetij. En tak primer,
               ki ga vsi poznamo, je na primer ACH, ki je na tem, ali se verjame, da bo novi lastnik
               skupino podjetij ali premoženje upravljal boljše kot sedanji oziroma kakšni bodo
               učinki v primeru prodaje takega premoženja. Se pravi, da so odločitve zahtevne,
               večplastne in da s tega vidika tudi vsaj Ministrstvo za finance meni, da je enotirni
               sistem upravljanja v tem delu boljši, kot je dvotirni, ker bolj integrira vlogo
               izvršnega menedžmenta in nadzornikov in na drugi strani daje večjo možnost državi,
               lastniku, da vsaj določi gabarite in vpliva na ključne cilje poslovanja te
               inštitucije.</p>
               <p>Kar se tiče ciljev poslovanja, so ti tako napisani že v samem zakonu, pa v vseh
               aktih, predvsem politiki upravljanja in smernicah za delovanje. Prvi cilj je, da
               povrne sredstva, ki jih je država vložila ali pa ki jih bo vložila z izdajo obveznic.
               S tem da je v javnosti malo poenostavljeno razumevanje, da ta sredstva pridejo v
               proračun. Sredstva, ki jih DUTB realizira s prodajo obveznic, se vrnejo prejemnikom
               obveznic. To pa so poslovne banke, ki so prinesle slabo aktivo. Se pravi, da v bistvu
               se bo rezultat slabe banke meril po tem, kako hitro bo prodajala sredstva, zato da bo
               servisirala obveznosti iz izdanih obveznic in da ne bo prišlo do tega, da bi te
               obveznosti morala financirati država na osnovi unovčevanja poroštev, ker te obveznice
               pa vse imajo poroštvo države. Zato je določen cilj, da na leto proda 10 % svojega
               portfelja. V enih delih je to lažje storiti, v drugih delih, kjer so velik del
               portfelja nepremičnine, je to zelo zahtevno, so procesi dolgotrajnejši in
               zahtevnejši. Portfelj DUTB, tako kot je prenesen, je netipičen za primerljive
               inštitucije slabih bank, ki so bile ustanovljene v Evropi. Večinoma so se evropske
               slabe banke ukvarjale ali so bili na njih preneseni nepremičninski portfelji. V našem
               primeru so ti portfelji bistveno bolj raznovrstni in so predvsem bistveno bolj
               nelikvidni. S tega vidika je cilj 10-unovčitev, prodaja premoženjskih postavk,
               zahteven in je bil v letu 2014 dosežen, in kot je sedaj v poslovnem načrtu za leto
               2015, v predlogu, bo tudi doseženo. Se pravi, da lahko ocenimo, da ni neke neposredne
               nevarnosti za to, da bo treba za servisiranje obveznosti izdanih obveznic DUTB
               unovčevati državna poroštva. Naslednji cilj je aktivno prestrukturiranje podjetij v
               teh večjih primerih, ki potekajo. Največji primer, ki ga vodi in kjer je tudi
               organizator ostalih bank restrukturiranje, je primer Cimosa. Je pa še nekaj drugih,
               tudi takšnih večjih podjetij, ki so kar pomembni zaposlovalci, ki imajo širše
               funkcije. Lahko rečemo, da po oceni ministrstva DUTB v teh pomembnejših primerih te
               naloge relativno solidno opravlja, vedno so tam povezani na tveganja in vedno je
               prisotna dilema ali maksimirati dobiček ali slediti v bistvu cilj pripoznati ali pa
               ohraniti ekonomsko aktivnost, hkrati pa to zahteva, da se pripozna večji del izgub,
               ki v teh primerih nastanejo, če se ne sledi samo cilj maksimizacije ekonomske
               vrednosti z prodajo.</p>
               <p>V tem delu je ministrstvo zelo intenziviralo svojo komunikacijo in načine dela z
               DUTB. Imamo dvakrat mesečno operativne sestanke, vsak drugi petek v mesecu, ki
               trajajo približno dve uri, kjer gledamo tako sistemske vidike delovanja, kakšne ovire
               v zakonodaji, potem sodelovanje države, kjer država tudi sodeluje ali pa drugih
               inštitucij, kjer pride do kakšnih sistemskih pravnih problemov do kakšnih operativnih
               vprašanj. Imeli smo precej veliko operativno vprašanje, ki je bilo vezano na to, da
               je del portfelja, ki je bil prenesen na DUTB, bil zavarovan z državnimi poroštvi, ki
               so bila izdana v letih 2009, 2010, in je tudi unovčeval državna poroštva, zato smo
               morali najti rešitve, da smo pravzaprav hkrati zaščitili DUTB in proračun. Potem so
               situacije, kjer bodisi DUTB ali pa SDH morata prevzeti vlogo pravzaprav aktivnih
               upravljavcev v procesih restrukturiranja, na katerih se konsolidirajo lastniški
               oziroma kapitalski deleži. In je to tudi treba skoordinirati. Obstaja še vrsta
               podobnih situacij.</p>
               <p>Tako da imamo aktivno komunikacijo s to inštitucijo, kar se tiče samih poslovnih
               načrtov, aktov, načinov izvajanja. Najbolj občutljiva je politika nagrajevanja, ki je
               bila tudi zelo izpostavljena s strani javnosti. Vladi smo predložili novo politiko
               nagrajevanja, ki je bila v prvi etapi obravnavana, v tem momentu še ni uveljavljena,
               ker se ocenjuje tudi potreba po tem, da se struktura upravnega odbora slabe banke
               dopolni oziroma delno spremeni in s tem v zvezi potekajo še določene konzultacije in
               razprave. Pa da ne bo narobe razumljeno, ne znotraj koalicije, ker so vse te funkcije
               predvsem profesionalne funkcije, ampak predvsem v tem, koliko ohraniti tujcev, na ta
               način se nekako kontrola znotraj tega upravnega odbora DUTB prevesi na strani
               slovenskih državljanov ali tujcev. Sedanja ekipa neizvršnih direktorjev smatra, da
               lahko deluje neodvisno samo, če imajo nekako večino glasovalnih pravic v tem
               upravnemu odboru, da pa večja udeležba Slovencev lahko za seboj potegne posledice, ki
               so vezane na eventualno politično vplivanje na njihovo delovanje. Lahko rečem, da je
               sestava upravnega odbora sestavljena iz uglednih mednarodnih strokovnjakov, ki so
               podobne naloge opravljali že drugje, v drugih državah, in mislimo, da njihove
               odločitve oziroma njihov prispevek je bil zelo odločilen za to, da se je inštitucija
               ustrezno vzpostavila, obstoji pa tisti del negativne podobe, ki se je oblikovala v
               javnosti, ki pa se nanaša na višino njihovih dohodkov. Ko gremo gledat nazaj, na
               kakšen način so bile pogodbe z njimi sklenjene, kdo je te dohodke odobril, se tudi iz
               papirjev vidi, v kakšni etapi, kdaj je bilo to odločeno in formalizirano. In zdaj smo
               na tem, da se moramo uskladiti in da tudi ta del nagrajevanja, ki je pravzaprav v
               javnosti največjo negativno podobo te institucije oblikoval, ustrezno
               znormaliziramo.</p>
               <p>Velja posebej še poudariti izogibanje konfliktu interesov, kar je gospa Škopac Maruša
               omenila. Osnovni princip pri teh poslih je, da se ne prodajajo premoženjske postavke
               samim dolžnikom. Sam dolžnik nikoli ne more direktno uveljavljati pravice do
               diskonta, to je osnovno pravilo, in se preverjajo konflikti interesov povezanosti
               oseb. To je sicer tudi princip, ki generalno velja v bančništvu, se pravi diskont ali
               nek popust na vrednost postavke lahko dobi samo nekdo, ki je popolnoma nov, nov
               nosilec, nov lastnik. In v tem delu je posebna pozornost namenjena ravno temu, da se
               preverja, da konflikti in navzkrižja interesov ne obstajajo in da se vsi ti elementi
               izločijo, če so kakršnikoli indici, da bi se lahko, bi rekel, razdolžili s ponovnim
               vstopom v pogodbena razmerja stari lastniki ali pa osnovni dolžniki, se vedno odstopi
               od takšnih transakcij in ne samo praviloma. To je eno od osnovnih pravil v njihovem
               poslovanju in je sestavni del tudi politike oziroma smernic za delovanje in principov
               delovanja te institucije.</p>
               <p>Jaz bi zaključil s tem, poslanstvo te institucije, kot je DUTB, je zelo kompleksno.
               Na žalost se je oblikovalo negativno javno mnenje, ki izvira iz tega začetnega
               obdobja, ki ga bo treba korigirati. Jaz ne bi preveč posegala nazaj, kako so bile
               terjatve prenesene, zakaj so bile prenesene, ta del je zdaj pregledalo tudi Računsko
               sodišče. Ugotovitve Računskega sodišča sicer še niso javne, smo se pa veliko
               ukvarjali tudi v decembru in začetku januarja s komunikacijo z Računskim sodišče,
               kjer se je ocenjevalo ne samo poslovanje DUTB, ampak tudi ukrepi v celoti za
               zagotavljanje stabilnosti bank, način prenosa slabih terjatev, vloga vseh institucij,
               vloga medresorske komisije. Mislim, da je bilo to v veliki meri pojasnjeno.</p>
               <p>V nadaljnjem delovanju te institucije, katere vloga je pravzaprav dvoplastna ali zelo
               kompleksna, je pa predvsem pomembno, da zagotovimo, da bo učinkovito lahko sodelovala
               v restrukturiranju gospodarstva in da bo zagotavljala javnofinančne cilje.
               Javnofinančni cilj pa je servisiranje javnega dolga iz naslova ukrepov in, drugo,
               tudi na kapital, ki pa je bil vplačan DUTB v višini 200 milijonov evrov, ustvariti
               donos, ki bo primerljiv z donosi podobnih institucij drugje v Evropi – za enkrat je v
               strategiji predvideno, da bi ta donos moral biti 8 %, in vsekakor eliminirati vsa
               dodatna tveganja, ki bi bila kakorkoli povezana s poslovanjem te družbe in
               upravljanjem teh postavk.</p>
               <p>Velja tudi povedati, da je še tekom leta 2014 na osnovi ukrepov, ki so se izvajali v
               Abanki, v Banki Celje, dodatno premoženje DUTB prevzemal od teh bank v sklopu ukrepov
               za te banke, prevzel je dodatno premoženje od Faktor banke, od Probanke, tam sicer
               izven procesov državnih pomoči po tržnih principih, in se bo najbrž zaključevala
               likvidacija teh dveh bank na ta način, da bo preostanek portfelja, ki ga začasni
               upravi teh dveh bank ne bosta uspeli unovčiti, tudi prešel v neki etapi na to
               institucijo, ki je pravzaprav specializirana za to, da bo ta portfelj upravljala.</p>
               <p>Ministrstvo za finance in Vlada se zelo trudimo, da vzpostavimo standard upravljanja
               in tudi učinkovitost upravljanja, ki je na nivoju upravljanja podobnih institucij v
               Evropi, da delimo najboljše prakse. Vsekakor so pa ključna tista vprašanja, ki so
               vezana na to, kako so bile določene vrednosti postavk in kako so bila dana soglasja
               za odobritev državnih pomoči za banke, ki so bile deležne ukrepov izven odločitvenih
               procesov Slovenije. Vrednosti teh postavk, kot je bilo poudarjeno, je določila
               Evropska komisija. Lahko povemo, da je za NLB komisija sama delala cenitev oziroma
               določila prenosno vrednost in je koristila cenitvene usluge Rolanda Bergerja, kar je
               prof. Križanič omenil. Medtem ko je pa cenitve prenesenih postavk za NKBM in Abanko
               ter cenitve za komisijo, ne za Vlado ali za Banko Slovenije, delal Ernst &amp; Young.
               Kar se tiče prenosnih vrednosti, bo pa morala v celoti posredovati Banka Slovenije.
               Hvala lepa.</p>
            </sp>
            <sp xml:id="SDZ7-Redna-04-2015-01-29.sp105">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Besedo dajem še predstavniku predlagatelja mag. Marku Pogačniku.</p>
            </sp>
            <sp xml:id="SDZ7-Redna-04-2015-01-29.sp106">

               <speaker>MAG. MARKO POGAČNIK (PS SDS):</speaker>

               <p>Predsedujoča, hvala za besedo.</p>
               <p>Kot predlagatelj bi se zahvalil državnemu sekretarju za izčrpne odgovore, ki nam jih
               je dal. Stališča poslanskih skupin so jasna. Zahvalil bi se vam za podporo pri teh
               priporočilih in mislim, da je pomembno, da se z vsemi temi zahtevami seznani tudi
               Državni zbor. V danem trenutku je verjetno to ena izmed najpomembnejših institucij v
               Sloveniji, ki bo imela vpliv tako na razvoj bančnega sistema, predvsem pa na razvoj
               gospodarstva. Edino, kar bi še spoštovanemu državnemu sekretarju dejal, mislim, da če
               Vlada oziroma Ministrstvo za finance ni neposredno odgovorno za delovanje te družbe,
               s čimer se nekako tudi strinjam, saj ima za to pač upravni odbor, pa mislim, da
               posredno odgovornost pri delovanju te družbe mora prevzeti. Mislim, da je smiselno,
               da se čim prej odgovori na vsa ta nerazjasnjena vprašanja v zvezi z delovanjem Družbe
               za upravljanje terjatev bank, od svetovalnih storitev do ostalih zadev. Ne nazadnje
               je Družba za upravljanje terjatev bank predlagala stečaj enega izmed večjih
               slovenskih podjetij, potem je pa sodišče ta postopek razveljavilo. In tu, mislim, bo
               pa moral nekdo prevzeti odgovornost, če se bo na koncu izkazalo, da so bili ti
               postopki neupravičeni. Ne glede na ta vaša pojasnila v zvezi s sodelovanjem s
               Probanko, pa osebno mislim, da se tu postavlja vrsta vprašanj, ali je ta manever
               smiseln ali ne oziroma da bo Družba za upravljanje terjatev bank podrobneje
               pojasnila, katere storitve ta banka za njih izvaja.</p>
               <p>Ponavljam, jutri na glasovanju pričakujem od poslanskih skupin, da bodo ta naša
               priporočila tudi podprle. Hvala.</p>
            </sp>
            <sp xml:id="SDZ7-Redna-04-2015-01-29.sp107">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Vsi prijavljeni razpravljavci, ki ste to želeli, ste dobili besedo. Ker čas, določen
               za razpravo, še ni potekel, sprašujem, ali želi na podlagi prvega odstavka 71. člena
               Poslovnika Državnega zbora še kdo razpravljati. Izkazana je zahteva. Če želita
               razpravljati predstavnik predlagatelja predloga in predstavnik Vlade, prosim, da se
               prijavita z dvigom rok. Prosim za prijavo. Razpravljavec ima na voljo pet minut
               časa.</p>
               <p>Besedo ima gospod Jožef Horvat.</p>
            </sp>
            <sp xml:id="SDZ7-Redna-04-2015-01-29.sp108">

               <speaker>JOŽEF HORVAT (PS NSi):</speaker>

               <p>Hvala, gospa podpredsednica.</p>
               <p>Saj bom čisto kratek; tudi sam želim pozdraviti in izraziti hvaležnost državnemu
               sekretarju gospodu Dragonji za korektne komentarje in odgovore na vprašanja, ki so
               bila že izpostavljena. Sam bi pa tudi pri tej točki želel nekako pozvati upravo
               Družbe za upravljanje terjatev bank in opozoriti, da jim je zakonodajalec praktično
               dal v roke zelo kvalitetno orodje in želimo poslanci Državnega zbora, ki smo Zakon o
               ukrepih za krepitev stabilnosti bank sprejeli, da to orodje, ki ga ima upravni odbor
               Družbe za upravljanje terjatev bank, tudi uporablja.</p>
               <p>Ponovno bi spomnil na 33. člen omenjenega zakona, ki govori o odgovornosti članov
               organov vodenja in nadzora bank ter organov nadziranja bank. Ta člen pravi naslednje:
               <q>"Člani upravnega odbora Družbe za upravljanje terjatev bank so dolžni vsak sum
               kaznivega dejanja, kaznivega ravnanja članov organov vodenja in članov organov
               nadzora bank ter organov nadziranja bank, s katerim se seznanijo v zvezi z
               upravljanjem svoje zaposlitve, predvsem ob pregledovanju kreditnih map iz devetega
               odstavka 11. člena tega zakona, takoj na ustrezen način seznaniti pristojnim
               organom"</q>. Drugi odstavek: <q>"Opustitev dolžnosti iz prejšnjega odstavka se obravnava
               kot utemeljen razlog za razrešitev oziroma prekinitev delovnega razmerja iz krivdnih
               razlogov."</q> In še zadnji, tretji odstavek, zelo pomemben, ki govori o zastaralnih
               rokih: <q>"Ne glede na določbe zakona, ki ureja kazniva dejanja, in zakona, ki ureja
               obligacijska razmerja, kazniva dejanja in odškodninska odgovornost članov organov
               vodenja bank in organov nadzora bank ter organov nadziranja bank, ki so deležne
               ukrepov po tem zakonu, ki nastanejo zaradi ali v povezavi z opravljanjem funkcije
               člana organa vodenja ali organa nadzora ter organa nadziranja bank ali namenski
               družbi, ki je deležna ukrepov po tem zakonu, zastarajo v zastaralnem roku, ki je
               štirikratnik splošnih zastaralnih rokov, kot jih določa zakon, ki ureja kazniva
               dejanja, ter zakon, ki ureja obligacijska razmerja."</q></p>
               <p>To se mi zdi, da je zelo pomembno orodje, ki je najbrž, kot sem že komentiral, zbodlo
               podpisnike zahteve za referendum, ko smo še imeli nespremenjeno ustavo v zvezi z
               referendumom. In najbrž je prav ta člen, torej 33. člen omenjenega zakona, nekaterim
               pognal strah v kosti, da so se lotili zbiranja podpisov za razpis referenduma.Iin
               potem je, hvala bogu, Ustavno sodišče to zadevo zavrnilo.</p>
               <p>Jaz se tukaj strinjam s komentarjem državnega sekretarja glede sestave upravnega
               odbora Družbe za opravljanje terjatev bank, torej splošno najodgovornejših v tej
               družbi, da je treba razmisliti, kako postaviti najodgovornejše ljudi, da bodo čim
               manj podvrženi vplivom politike. In tukaj kljub temu, da je jasno, da navijam za
               Slovence, se moram pravzaprav postaviti na stran tujih strokovnjakov, kjer je najbrž
               manjša verjetnost za politični vpliv na delovaje Družbe za upravljanje terjatev
               bank.</p>
               <p>Bi pa dejansko imel vprašanje, ne vem, če ima možnost državni sekretar še
               odgovarjati. Dejstvo je, kar je bilo tudi že povedano, da je Vlada v drugi polovici
               decembra že dobila na mizo revizijsko poročilo Računskega sodišča glede delovanja
               Družbe za upravljanje terjatev bank v letu 2013, ki ugotavlja določene nepravilnosti,
               kar je dejansko že naznanil finančni minister dr. Mramor, ki je tudi povedal, da
               primerjajo revizijo Računskega sodišča in poročilo Komisije za preprečevanje
               korupcije ter se je dogovarjal, kateri ukrepi bi bili najprimernejši. Tudi gospod
               Štefanec je povedal, da sicer korupcijskih dejanj ne zaznava, da pa je bilo kar nekaj
               korupcijskih tveganj. Tukaj me zanima, ali so že kakšne konkretne akcije Vlade.</p>
            </sp>
            <sp xml:id="SDZ7-Redna-04-2015-01-29.sp109">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Zaključujem splošno razpravo. Odbor za finance in monetarno politiko je Državnemu
               zboru predlagal dopolnjeni predlog sklepa, h kateremu ni bilo vloženih amandmajev. O
               dopolnjenem predlogu sklepa bomo v skladu s časovnim potekom seje zbora odločali v
               petek, 30. 1. 2015, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>16. TOČKO DNEVNEGA REDA, TO JE NA OBRAVNAVO PREDLOGA PRIPOROČILA V
                  ZVEZI S POSTOPKI ZA ODPRAVLJANJE NEZAKONITOSTI PRI DELU VRHOVNEGA DRŽAVNEGA
                  TOŽILSTVA.</title>
               </p>
               <p>Predlog priporočila je v obravnavo zboru predložila skupina devetnajstih poslank in
               poslancev, s prvopodpisanim gospodom Jožetom Tankom. V zvezi s tem predlogom
               priporočila je skupina devetnajstih poslank in poslancev, s prvopodpisanim gospodom
               Jožetom Tankom zahtevala, da Državni zbor opravi splošno razpravo.</p>
               <p>Za dopolnilno obrazložitev predloga priporočila dajem besedo predstavniku
               predlagatelja dr. Vinku Gorenaku.</p>
            </sp>
            <sp xml:id="SDZ7-Redna-04-2015-01-29.sp110">

               <speaker>DR. VINKO GORENAK (PS SDS):</speaker>

               <p>Spoštovana gospa podpredsednica!</p>
               <p>Če bi na tem mestu rekel predstavnica radikalne politične levice, bi vas užalil. Zato
               tega ne bom rekel. Hotel sem vas pa spomniti, da ste dopustili žaljenje mene malo
               prej. Jaz bom predstavil zahtevo za obravnavo točke dnevnega reda, in sicer gre za
               vprašanje odpravljanja nezakonitosti pri delu Vrhovnega državnega tožilstva. Ob
               desetih dopoldan sem poslušal Radio Slovenija in tam so povedali tudi to, da bomo
               danes to točko dnevnega reda obravnavali in so rekli, da gre za domnevne
               nezakonitosti, ki jih vidi SDS. Seveda je to v skladu s tistim, kar pač počno, in
               sicer ne vidijo samo SDS, vidijo tudi seveda Upravno sodišče Republike Slovenije, ki
               je to tudi fizično v obliki odločitve ugotovilo. Če pa dovolite, da malo podrobneje v
               času, ki mi je na razpolago, povem, je pa naslednje.</p>
               <p>Vi veste, da tik pred koncem vsake vlade tako ali drugače je javnost seznanjena s
               tem, da prihaja do nekih kadrovanj, do katerih naj ne bi prišlo. Če to prihaja v
               pravosodnih organih, potem je to še toliko slabše. En dan pred zaprisego, pred
               prevzemom funkcije Janševe vlade leta 2012 je prišlo do tipičnega primera politične
               korupcije političnega kadrovanja na Vrhovnem državnem tožilstvu, ki je bilo
               nezakonito. Nezakonito ne govorim jaz, tako je zapisalo seveda Upravno sodišče
               Republike Slovenije. Torej uporabljam sodno ugotovitev. Namreč, kaj se je zgodilo?
               Takratni minister za pravosodje Aleš Zalar je v dogovoru z vrhovnim državnim tožilcem
               gospodom Fišerjem, sta enostavno zaposlila državnega sekretarja gospoda Škrleca na
               mestu generalnega direktorja Vrhovnega državnega tožilstva, ki sta ga ustvarila v
               zakonu nekaj mesecev pred tem. To pomeni, da je bilo delovno mesto ustvarjeno z
               zakonom in seveda na to delovno mesto je bil razporejen politik gospod Boštjan
               Škrlec, dotedanji državni sekretar na pravosodnem ministrstvu. V vladi, kjer sem bi
               sam, ki sem bil takrat zadolžen za tožilstvo, smo takoj posumili, zlasti pa me je na
               to opozorila tudi državna sekretarka, ki je bila strokovnjakinja s tega področja, smo
               posumili, da gre za nepravilnosti pri tem imenovanju. Zato je Vlada Republike
               Slovenije dva meseca kasneje to imenovanje razveljavila. Torej gospod Boštjan Škrlec
               ni bil več generalni direktor Vrhovnega državnega tožilstva. Ampak on se je pritožil.
               Pritožil se je na Upravno sodišče, ki je ugotovilo, da ima Vlada prav in da je prišlo
               na relaciji med bivšim ministrom za pravosodje Alešem Zalarjem in generalnim tožilcem
               Fišerjem do, tako kot so zapisali, suma korupcije, nasprotja interesov oziroma oni so
               zapisali dobesedno takole, da je šlo za, ko so odločbo odpravili, da je šlo za
               <q>"samovoljo pri izvrševanju oblasti"</q>. Pomeni, da sta dva funkcionarja, minister za
               pravosodje in generalni državni tožilec izvedla samovoljo pri izvrševanju oblasti in
               zlorabila zakon za to, da sta imenovala gospoda Škrleca na tako odgovorno delovno
               mesto. On se je seveda pritožil. Pritožil se je na Upravno sodišče in Upravno sodišče
               je to potem tudi razveljavilo, tako kot smo tu tudi povedali. Gospod Fišer je rekel,
               da je stvari vrnil v prejšnje stanje, po domače povedano. To je tako lepo povedano,
               da sam sebe opereš, nima pa to nobene realne podlage oziroma nobenega realnega
               dejstva ni v vsem tem.</p>
               <p>Kaj se je zgodilo kasneje? Komisija za preprečevanje korupcije je prav tako ta isti
               primer obravnavala, in to za tem, ko je to obravnavalo Upravno sodišče Republike
               Slovenije. Komisija za preprečevanje korupcije je ugotovila, da gre za sum korupcije
               in nasprotje interesov. Torej imamo že drugo inštitucijo, ki je ugotovila, da gre za
               sum korupcije in nasprotje interesov. Vendar s to odločbo niste seznanjeni, ker ne
               smete biti. Zakaj ne smete biti oziroma ne smemo biti seznanjeni? Zaradi tega ker je
               Aleš Zalar, nekdanji minister za pravosodje, sprožil upravni spor. In ne boste
               verjeli, Upravno sodišče mu ni dalo prav, Vrhovno sodišče Republike Slovenije je pa
               stvar zadržalo do dokončne odločitve. In to zadržanje do dokončne odločitve traja še
               danes. In traja že 14 mesecev. Iz tega lahko sklepam samo eno. To, da Vrhovno sodišče
               Republike Slovenije ščiti bivšega ministra za pravosodje in ščiti generalnega
               državnega tožilca. Ker ne odloči. Pravosodni minister je na odboru povedal, da je
               urgiral oziroma povprašal, kot je on rekel, na Vrhovnem sodišču: Kaj delate? Ali ste
               kaj naredili s to zadevo?<q>" In obljubljeno mu je bilo, da bo zadeva končana decembra
               2014. Sedaj smo pred pragom februarja 2015 in odločitve ni. Iz tega lahko sklepamo,
               da Vrhovno sodišče še vedno ščiti nezakonitosti, poudarjam nezakonitosti, nič
               domnevnih nezakonitosti ali nezakonitosti, ki jih vidi SDS po mnenju Radia Slovenija
               1, ampak ščiti nezakonitosti, ki jih je ugotovilo Upravno sodišče. Stvar pa ima še
               dve dimenziji. Prva dimenzija je ta, da je nadzor nad poslovanjem državnotožilske
               uprave uvedel že minister Pličanič tudi v tej isti zadevi. Seveda je prišlo do tega,
               da so uradniki rabili šest, sedem mesecev, da so šli ta posel opravit. In v času od
               septembra do decembra lanskega leta so ta posel tudi opravili. V času, ko smo to
               zahtevo pripravljali, še nismo vedeli, kakšni so rezultati. Vendar Ministrstvo za
               pravosodje, sodeč po izjavi za javnost, ki so jo dali prejšnji teden, je ugotovilo
               enako kot Upravno sodišče. Torej da je šlo pri imenovanju gospoda Škrleca za
               nezakonitosti, torej nepravilnosti in nezakonitosti. Imamo že drugi organ, poleg
               Upravnega sodišča imamo tudi Ministrstvo za pravosodje, ki ugotavljata, da je šlo za
               nezakonito imenovanje. Gremo naprej. V naši državi je veliko organov in ko se ti
               angažirajo, potem je kar težko, če svoje delo opravijo korektno. S tem se namreč
               ukvarja tudi Upravna inšpekcija. Upravna inšpekcija, ki je poslala, po podatkih, ki
               so jih dali, zahtevo gospodu Fišerju, to je bilo sredi lanskega leta, da dostavi
               podatke o imenovanju gospoda Škrleca. Veste, kaj je rekel gospod Fišer? "</q>Ne, ne bom
               poslal.<q>" On se je torej uprl brez zakonske osnove, to je jasno, in podatkov upravni
               inšpekciji oziroma inšpektorjem noče dati. Da bi zadeve zavlačeval, se je obrnil
               potem na pravosodno ministrstvo in rekel: "</q>Ali sem jaz dolžan dati te podatke in ali
               je ta inšpekcija pristojna tudi za to, da nadzira nas?" Jaz mislim, da je Ministrstvo
               za pravosodje korektno odgovorilo oziroma korektno reagiralo in povedalo, da te
               podatke mora dati. Na odboru prejšnji teden nam je bilo pojasnjeno, da je zdaj
               inšpekcija ponovno zahtevala od gospoda Fišerja, da da podatke o tej isti zadevi. In
               inšpekcija bo odločila. Ko bo. Je pa zanimivo tudi to, da inšpektorji pravijo, da
               imajo veliko dela. To zahtevo so sprejeli pred enim letom in enim mesecem. Torej
               odločitev o tem, da bodo šli v ta nadzor. In zanimiva stvar, da traja potem skoraj 8
               mesecev, da uvedejo postopek. Ampak seveda zato, ker pravijo, da imajo veliko dela.
               Moram pa reči, da so maja lansko leto sprejeli neko anonimko o nekem domnevno
               nezakonitem kadrovanju v kabinetu ministra za notranje zadeve v času, ko sem sam
               vodil to zadevo, in, ne boste verjeli, en mesec po tistem so bili na delu. Jaz sem
               bil očitno prioriteta. Gospod Fišer pa ni prioriteta. Ampak dobro. Svoje delo so
               opravili korektno, jaz sem jim hvaležen, ugotovili so da v mojem kabinetu, v mojem
               času ni prišlo do nobenih nezakonitosti. Če povzamem, bom rekel takole.</p>
               <p>Na odboru so bili naši predlogi sklepov zavrnjeni. Gospe in gospodje, tu na sredini
               in levo od mene, čeprav so bili sklepi relativno korektni, ugotovitveni sklepi so
               bili, da se seznanjamo s tem, da je Upravno sodišče povedalo, da sta gospod Fišer in
               gospod Zalar kadrovala nezakonito. Tega niste bili pripravljeni podpreti. Jaz mislim,
               da je zelo slabo stanje, ko tiščimo glavo v pesek in do pravosodja, predvsem seveda v
               tem primeru, v današnjem primeru, govorim seveda o tožilstvu in gospodu Fišerju, ki
               ga ni bilo na odbor. In ne boste verjeli, zapisal je: <q>"Ne bom se udeležil."</q> Jaz bi
               pričakoval od vodstva Državnega zbora in predsednika, mislim, da je zdaj z nami, da
               bi na tak dopis reagiral. Ja, potem če on pravi: <q>"Ne bom prišel v Državni zbor"</q>,
               analogno, če delimo oblast na zakonodajno, sodno, izvršilno, potem lahko kdorkoli od
               nas mirne duše reče: <q>"Ne bom se udeležil, ne bom prišel na razgovor, če bo nek
               tožilec nekaj zahteval od mene."</q> Ja, s popolnoma enako pravico. Pa vas ne pozivam, da
               to naredite, ampak vas pozivam zato, da v takšnih primerih vodstvo Državnega zbora
               reagira in mu zelo jasno odgovori, da je dolžan priti, pa čisto nič drugega. On pa
               pravi: <q>"Ne bom prišel."</q></p>
               <p>Če zaključim. Imamo dve instituciji, ki sta ugotovili nezakonitosti pri imenovanju
               gospoda Škrleca na mesto generalnega direktorja Vrhovnega državnega tožilstva. To ni
               mala šala. To ni majhen, ampak je velik problem. Ti dve instituciji, ki sta
               nezakonitosti ugotovili, sta Upravno sodišče Republike Slovenije, verjetno moramo
               sodne odločbe spoštovati ali kako že, in na drugi strani je to nadzor Ministrstva za
               pravosodje, ki je dal skoraj identične ugotovitve, tako so predstavniki ministrstva
               povedali. Na tretji strani imamo v tej isti zadevi Vrhovno sodišče, ki blokira stvar
               že 14 mesecev. In v četrtem primeru imamo gospoda Fišerja, ki noče dati podatkov
               Upravni inšpekciji. Noče dati podatkov. Mimogrede, ko smo v Državnem zboru, kdaj je
               že bilo, leta 2012, konec leta, obravnavali t. i. izginotje podpisov pa tudi
               interpelacijo zoper mene, so štiri institucije svoje delo opravile v štirinajstih
               dneh. Tukaj pa Vrhovno sodišče vleče, kot sem rekel, že 14 mesecev, gospod Fišer pa
               pravi, <q>"ne dam podatkov inšpekcijskim službam, ne dam."</q> Se pravi, če Državni zbor
               dovoljuje, da nekdo reče, <q>"ne bom dal podatkov"</q>, potem bomo jutri priča razpadu
               sistema, ker bodo vse inšpekcijske službe deležne od oseb ali organov, ki jih
               preiskujejo, deležne takega odgovora <q>"ne dam podatkov"</q>. Jaz mislim, da je zadeva
               alarmantna s tega vidika in Državni zbor bi moral pravzaprav sprejeti neke zaključke,
               moral sprejeti neke zaključke, ki pa jih na odboru seveda koalicija ni potrdila. In
               po potrebi bomo ponovili vajo. Hvala lepa.</p>
            </sp>
            <sp xml:id="SDZ7-Redna-04-2015-01-29.sp111">

               <speaker>PREDSEDNIK DR. MILAN BRGLEZ:</speaker>

               <p>Predlog priporočila je obravnaval Odbor za pravosodje kot matično delovno telo.</p>
               <p>Za predstavitev poročila odbora dajem besedo predsednici mag. Bojani Muršič.</p>
            </sp>
            <sp xml:id="SDZ7-Redna-04-2015-01-29.sp112">

               <speaker>MAG. BOJANA MURŠIČ (PS SD):</speaker>

               <p>Spoštovani predsednik, spoštovani državni sekretar, kolegice, kolegi in gostje na
               odru!</p>
               <p>Odbor za pravosodje je na svoji 5. seji 15. 1. 2015 kot matično delovno telo
               obravnaval predlog priporočila v zvezi s postopki za odpravljanje nezakonitosti pri
               delu Vrhovnega državnega tožilstva, ki ga je Državnemu zboru v obravnavo predložila
               skupina poslank in poslancev, s prvopodpisanim Jožetom Tankom, in je bil objavljen na
               spletni strani Državnega zbora. Dopolnilno obrazložitev v imenu predlagatelja je
               podal poslanec dr. Vinko Gorenak in predlagal sprejetje ustreznih priporočil
               Državnega zbora ministru za pravosodje ter državnotožilskemu svetu. Leta 2012 je
               namreč prišlo do nezakonitosti pri imenovanju Boštjana Škrleca na mesto generalnega
               direktorja Vrhovnega državnega tožilstva, za kar sta po mnenju predlagatelja
               odgovorna tedanji minister za pravosodje Aleš Zalar in generalni državni tožilec dr.
               Zvonko Fišer. Do imenovanja je prišlo tik pred nastopom vlade premierja Janeza Janše,
               v kateri je poslanec dr. Vinko Gorenak opravlja funkcijo ministra za notranje zadeve,
               pristojnega tudi za državno tožilstvo. Vlada premierja Janeza Janše je odločbo o
               imenovanju razveljavila. Škrlec pa je zoper to sprožil upravni spor. Upravno sodišče
               je v odločbi decembra 2012 zapisalo, da je šlo v obravnavanem primeru za nezakonito
               imenovanje ter samovoljo ministra Zalarja in generalnega državnega tožilca dr.
               Fišerja pri izvrševanju oblasti. Dr. Gorenak je v zvezi s tem februarjem 2013 kot
               minister za notranje zadeve odredil nadzor nad opravljanjem zadev državnotožilske
               uprave na Vrhovnem državnem tožilstvu. Po menjavi vlade je minister za pravosodje dr.
               Senko Pličanić omenjeni nadzor preklical ter ga ponovno odredil šele aprila 2014 in
               je bil opravljen jeseni 2014. Ugotovitve nadzorne skupine po besedah predlagatelja še
               niso znane. Postopek je leta 2012 zaradi suma korupcije in nasprotja interesov v
               zvezi s tem imenovanjem začela tudi Komisija za preprečevanje korupcije, a je javno
               objavo njenih ugotovitev Vrhovno sodišče začasno zadržalo, kar predlagatelj ocenjuje
               kot namerno zavlačevanje. Nadzor je v začetku 2014 začel tudi inšpektorat za javni
               sektor, ki po navedbah predlagatelja z delom ne more zaključiti, ker mu generalni
               državni tožilec dr. Fišer ne želi posredovati za to potrebnih podatkov. Predstavnica
               Zakonodajno-pravne službe je predstavila njihovo pisno pravno mnenje in povedala, da
               vsebina 1. točke predstavlja ugotovitev določenih dejstev. Točke 2, 3 in 4 vsebujejo
               predlog, da Državni zbor sprejme že sprejete odločitve drugih pristojnih organov, kar
               je po mnenju Zakonodajno-pravne službe sporno z vidika načela pravne države in načela
               delitve oblasti, saj bi ga lahko razumeli tudi kot možnost zanikanja navedenih
               odločitev. Po oceni Zakonodajno-pravne službe je sporna tudi 5. točka, saj Državni
               zbor s priporočilom ne sme ocenjevati dela drugih državnih organov, hkrati pa bi
               lahko pomenilo poseg na področje sodne uprave in s tem prekoračitev pristojnosti
               Državnega zbora. S 6. točko se ministru za pravosodje in državnotožilskemu svetu
               nalagajo naloge, ki niso v njuni pristojnosti, temveč pristojnosti Inšpektorata za
               javni sektor, s čimer bi lahko prišlo tudi do nedopustnega vplivanja nanj. S 7. točko
               pa se v nasprotju s poslovniškimi določbami v priporočilu ministra za pravosodje in
               Državnotožilski svet poziva k začetku postopka za razrešitev generalnega državnega
               tožilca. Minister za pravosodje mag. Goran Klemenčič je predstavil pisno mnenje Vlade
               in pojasnil, da je bilo v postopku imenovanja Boštjana Škrleca z navedeno odločbo
               Upravnega sodišča res ugotovljeno nezakonito stanje, a so bile njegove posledice že
               sanirane. Zaključen je tudi nadzor Ministrstva za pravosodje, ugotovitve nadzorne
               skupine so podobne ugotovitvam Upravnega sodišča. Glede postopka pred Komisijo za
               preprečevanje korupcije, katere predsednik je bil v času njegovega začetka, je
               povedal, da je bil začet na podlagi prijave tedanje državne sekretarke na Ministrstvu
               za notranje zadeve Barbare Brezigar, a je še pred izdajo dokončne odločitve
               zaustavljen s strani Vrhovnega sodišča, ki naj bi svojo odločitev sprejela že konec
               leta 2014. Glede nadzora Inšpektorata za javni sektor je pojasnil, da navedbe
               predlagatelja o tem, da generalni državni tožilec ne želi posredovati zahtevanih
               podatkov, niso točne, saj roki za njihovo posredovanje še tečejo.</p>
               <p>V razpravi je bilo opozorjeno, da gre za obravnavo še nezaključenih postopkov, zato
               so ta vsaj preuranjena. Poslanci, ki so priporočilo predlagali, pa so nasprotno
               menili, da so že pridobljene ugotovitve državnih organov pokazatelj, da so na
               področju Državnega tožilstva potrebne korenite spremembe. Izrazili so tudi protest
               zaradi neudeležbe generalnega državnega tožilca na seji Odbora in navedb iz njegovega
               pisnega sporočila, ki sem ga vabila v skladu s poslovniškimi določili.</p>
               <p>V nadaljevanju Odbor ni sprejel amandmaja Poslanske skupine SDS k 7. točki, amandma
               Poslanske skupine SDS k 6. točki pa je bil umaknjen. Odbor je v skladu s Poslovnikom
               zbora glasoval o posameznih točkah Predloga priporočila in nobene ni sprejel. Hvala.
            </p>
            </sp>
            <sp xml:id="SDZ7-Redna-04-2015-01-29.sp113">

               <speaker>PREDSEDNIK MAG. MILAN BRGLEZ:</speaker>

               <p>Za uvodno obrazložitev mnenja dajem besedo predstavniku Vlade, državnemu sekretarju
               na Ministrstvu za pravosodje gospodu Darku Staretu.</p>
            </sp>
            <sp xml:id="SDZ7-Redna-04-2015-01-29.sp114">

               <speaker>DARKO STARE:</speaker>

               <p>Hvala, gospod predsednik. Spoštovane poslanke, spoštovani poslanci!</p>
               <p>Glede predloga priporočila v zvezi s postopki za odpravljanje nezakonitosti pri delu
               Vrhovnega državnega tožilstva, ki ga je Državnemu zboru predložila skupina poslank in
               poslancev, bi v nadaljevanju na kratko povzel oziroma predstavil mnenje vlade, ki je
               sestavni del gradiva. Vlada Republike Slovenije najprej ugotavlja, da so v prvih
               točkah podana priporočila, naj Državni zbor sprejme odločitve posameznih organov,
               tako sodišč, Komisije za preprečevanje korupcije, ki so v bistvu samostojni neodvisni
               organi. V zvezi s tem je pomembno poudariti, da se odločitve državnih organov kot
               takšne morajo spoštovati in dodatne potrditve oziroma morebitni naknadni sprejemi s
               strani Državnega zbora ali pa Vlade Republike Slovenije po mnenju Vlade niso
               potrebni. V zvezi z odpravljanjem nezakonitosti pri delu Vrhovnega državnega
               tožilstva se izpostavlja imenovanje gospoda Boštjana Škrleca za generalnega
               direktorja Vrhovnega državnega tožilstva. Gospod Škrlec je bil z odločbo ministra za
               pravosodje imenovan v letu 2012. Ta odločba pa je bila kasneje razveljavljena z
               odločbo Vlade Republike Slovenije v času, ko je bil minister gospod Gorenak, zaradi
               kršitve materialnega in postopkovnega prava, kar je potrdilo naknadno, kot je bilo že
               omenjeno, tudi Upravno sodišče Republike Slovenije. Nezakonito stanje je bilo torej s
               tem odpravljeno, imenovani pa je bil kasneje s sklepom državnotožilskega sveta, torej
               neodvisnega organa v okviru državnega tožilstva oziroma pravosodne veje oblasti,
               dodeljen na enako oziroma isto delovno mesto, torej za opravljanje funkcije
               generalnega direktorja Vrhovnega državnega tožilstva. Po naravi stvari in upoštevajoč
               že izvedeno odpravo ugotovljenih nezakonitosti oziroma nepravilnosti pri imenovanju
               morebitnih ukrepov za delo po 111. členu, kot določa to Poslovnik Državnega zbora, po
               mnenju Vlade ni mogoče opredeliti, in to iz razloga, ker so bili dejansko že
               uresničeni. V zvezi s postopkom imenovanja gospoda Škrleca za generalnega direktorja
               je bil na podlagi odločbe takratnega ministra gospoda Senka Pličanića v času od 10.
               9. 2014 do 12. 11. 2014, ko je prevzel vodenje ministrstva za pravosodje že gospod
               Klemenčič, izveden neposredni pravosodni nadzor nad opravljanjem zadev
               državnotožilske uprave v Vrhovnem državnem tožilstvu. Iz poročila neodvisne komisije,
               ki je opravila ta nadzor, med drugim izhaja, da je v zvezi s postopki zasedbe
               delovnega mesta generalnega direktorja ugotovljen ravno tako v bistvu nepravilen
               postopek oziroma nepravilno in nedovoljeno imenovanje, kot je ugotovilo tudi Upravno
               sodišče. V zvezi s predmetno nepravilnostjo je bilo tudi ugotovljeno, da je bila ta
               že sanirana oziroma odpravljena, ker je na podlagi predloga generalnega vrhovnega
               državnega tožilca takrat pristojno Ministrstvo za notranje zadeve objavilo javni
               poziv za dodelitev državnega tožilca na Vrhovno državno tožilstvo za opravljanje te
               funkcije, torej generalnega direktorja Vrhovnega državnega tožilstva. In na podlagi
               predloga državnotožilskega sveta, kot že rečeno, je bil potem ponovno imenovan gospod
               Boštjan Škrlec.</p>
               <p>Glede na vsebino predloga priporočila, da naj Državni zbor pozove ministra za
               pravosodje in Državnotožilski svet, da ukreneta vse potrebno za to, da bodo potrebni
               podatki nemudoma posredovani Inšpektoratu za javno upravo, pa Vlada izpostavlja, da
               sta potekala dva ločena, neodvisna postopka, in sicer postopek pravosodnega nadzora,
               ki sem ga omenil uvodoma, in pa inšpekcijskega nadzora.</p>
               <p>Ministrstvo za pravosodje je ob tem na prošnjo inšpektorata zavzelo stališče, kot je
               tudi gospod Gorenak danes že povedal, da gre za dva med seboj neodvisna postopka, ki
               imata različne pravne podlage in katerih ugotovitve imajo tudi različne pravne
               posledice, zaradi česar je po mnenju Ministrstva za pravosodje možno izvajati oba
               hkrati oziroma vzporedno.</p>
               <p>V zvezi z vsebino predloga priporočila, da naj Državni zbor pozove ministra za
               pravosodje in Državnotožilski svet, da začneta postopke za razrešitev generalnega
               državnega tožilca dr. Zvonka Fišerja, pa Vlada poudarja, da je bilo nezakonito stanje
               sicer ugotovljeno z odločbo Upravnega sodišča, vendar kot že omenjeno, je bilo tudi
               odpravljeno in je bila torej navedena odločba Upravnega sodišča že upoštevana. Hvala
               lepa.</p>
            </sp>
            <sp xml:id="SDZ7-Redna-04-2015-01-29.sp115">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina SMC, zanjo dr. Jasna Murgel.</p>
            </sp>
            <sp xml:id="SDZ7-Redna-04-2015-01-29.sp116">

               <speaker>DR. JASNA MURGEL (PS SMC):</speaker>

               <p>Spoštovani predsednik, spoštovani državni sekretar, spoštovane kolegice in
               kolegi!</p>
               <p>Danes se pogovarjamo o še enem predlogu iste poslanske skupine, da Državni zbor
               odloči o tem, da nekaj ugotovi glede dela drugih državnih organov ali institucij
               oziroma da jim nekaj priporoči. Kaj lahko sploh Državni zbor naredi na podlagi
               Poslovnika Državnega zbora oziroma kaj lahko priporoči drugim organom ali
               institucijam, jasno določa 111. člen Poslovnika Državnega zbora, ki se glasi tako: <q>"S
               priporočilom Državni zbor predlaga ukrepe za delo državnih organov, institucij in
               posameznikov, ki opravljajo javne službe ali izvršujejo javna pooblastila."</q> Bistveno
               pri vsej tej razpravi, ki se je odvijala že na Odboru za pravosodje, je, da je že
               Zakonodajno-pravna služba Državnega zbora v svojem mnenju o predlaganem priporočilu
               ugotovila, da ta vsebuje pomanjkljivosti oziroma neskladja. Kot je že bilo omenjeno v
               poročilu Odbora za pravosodje, je Zakonodajno-pravna služba glede prve točke predloga
               ugotovila, da gre za predlog ugotovitve obstoja določenih dejstev in da to po 111.
               členu Poslovnika Državnega zbora ne more biti predlog priporočila. Torej Državni ne
               more ugotavljati nekih dejstev v skladu s poslovnikom.</p>
               <p>Druga tretja in četrta točka predloga vsebujejo predlog za sprejetje odločitev
               Upravnega sodišča in Komisije za preprečevanje korupcije, kar po mnenju
               Zakonodajno-pravne službe ne samo da ni predlog ukrepov za delo drugih organov – zato
               tudi ne more biti predmet priporočila – ampak je sporno tudi z vidika delitve
               oblasti. Če bi takšno priporočilo sprejeli, bi posegli v pristojnosti drugih vej
               oblasti.</p>
               <p>Zakonodajno-pravna služba glede pete točke priporočila ugotavlja, da je sporna, ker
               priporočilo ne more ocenjevati dela drugih državnih organov. Glede sedme točke je
               Zakonodajno-pravna služba ugotovila, da je sestavljena v obliki poziva, kar je v
               nasprotju s poslovnikom, in da lahko Državni zbor nekomu le priporoči, kaj naj
               naredi, pa še to ob spoštovanju načela delitve oblasti.</p>
               <p>Slišali smo, da je Odbor za pravosodje predlog priporočil in ugotovitev zavrnil,
               ampak jih danes ponovno obravnavamo na plenarni seji, kljub temu da jih je Odbor za
               pravosodje zavrnil. Obravnavamo jih zato, ker tako določa poslovnik Državnega zbora,
               da jih je treba obravnavati. Ampak tega se predlagatelj še predobro zaveda, da bo ta
               tema še enkrat tukaj obravnavana kljub zavrnitvi. Ponovno se torej ukvarjamo z nečim,
               kar po mnenju Zakonodajne službe, ki jo je poslanska skupina, ki je predlagala
               predloge teh ugotovitev in priporočil, v nekem drugem primeru tako čislala, tokrat pa
               ne spoštuje tega, da ta priporočila niso v skladu z določbami Poslovnika Državnega
               zbora.</p>
               <p>Kolegice in kolegi, menim, da je treba danes volivcem pojasniti, še enkrat povedati,
               da se ponovno pogovarjamo o neki zadevi, ki smo jo obravnavali na Odboru za
               pravosodje, in da smo na tem odboru in na Komisiji za človekove pravice že
               obravnavali tri podobne predloge poslanske skupine, ki so bili v neskladju s
               Poslovnikom Državnega zbora. Obravnavali smo jih na matičnem telesu in potem spet
               kljub zavrnitvi na plenarnem zasedanju Državnega zbora.</p>
               <p>Kaj je skupni imenovalec teh priporočil? Predmet teh priporočil, ki jih sploh ne bi
               smelo biti po poslovniku, je pravosodje, bodisi sodišče, zdaj pa Vrhovno državno
               tožilstvo. Poskus uporabe poslovnika v nasprotju z njegovim namenom predstavlja
               nedopusten poseg v neodvisnost Vrhovnega državnega tožilstva, kot so bili prejšnji
               predlogi nedopustni posegi v pravosodje. Zato je razprava o takšnih predlogih
               brezpredmetna in si z njo le zapravljamo čas.</p>
               <p>Menimo pa, da je treba izpostaviti še nekaj v tem kontekstu. Pomembno je, da volivci,
               ki nas morda še spremljajo po televiziji, vedo, da se obravnavi priporočil in celo
               ugotovitev dejstev praktično ne moremo izogniti, namreč tisti, ki o tem ne bi želeli
               razpravljati, ker so brezpredmetne in ker ni potrebno o njih razpravljati, ker so v
               nasprotju s poslovnikom Državnega zbora. Če namreč poslanska skupina po drugem
               odstavku 48. člena Poslovnika predlaga sklic nujne seje delovnega telesa, v tem
               primeru Odbora za pravosodje, mora predsednik odbora sklicati sejo za obravnavo
               takšnega predloga, če izpolnjuje formalne pogoje. Zato moramo poslanci, ki ne želimo
               sodelovati v brezplodni razpravi o nekem imaginarnem problemu, sodelovati na seji
               odbora, katerega smo člani, saj je to naša delovna obveznost. Ja, rekli boste, da bi
               lahko to sejo obstruirali. Poslanska skupina SMC je to naredila samo enkrat,
               izjemoma, ker menimo, da moramo sodelovati v demokratičnem dialogu v Državnem zboru
               in je to temeljni namen parlamenta in ga bomo izpolnjevali.</p>
               <p>Če tudi gre za predlog, ki, kot ugotavlja Zakonodajno-pravna služba, ni v skladu s
               poslovnikom, moramo sodelovati v njegovi obravnavi, saj moramo spoštovati poslovnik.
               Vendar to kljub vsemu pomeni, da tratimo čas in da ta, kot se boste mnogi strinjali,
               pomeni denar. Lahko bi namreč odločali o pomembnih zadevah, ne pa o zadevah, o
               katerih ne moremo in niti nismo pristojni odločati.</p>
               <p>Zato smo člani Poslanske skupine SMC predlog priporočil in ugotovitev zavrnili že na
               Odboru za pravosodje in ga kategorično zavračamo tudi zdaj. Kolegice in kolegi,
               pozivam vas, da se osredotočimo na obravnavo zakonov, ki jih je v zakonodajni
               postopek vložilo Ministrstvo za pravosodje. Časa imamo dovolj, kajti naslednja redna
               seja Državnega zbora bo marca. Ker Ministrstvo za pravosodje pripravlja tudi druge
               bolj obsežne posege zakonodajne predloge, kar zadeva pravosodja, bomo imeli veliko
               priložnosti, da se osredotočimo na razpravo o rešitvah problemov, ki v pravosodju
               obstajajo, tega nihče ne zanika, ampak takrat porabimo energijo za to, da poiščemo
               rešitve, ne pa za neke predloge, ki so, kot je ugotovila Zakonodajno-pravna služba, v
               nasprotju s Poslovnikom Državnega zbora. Hvala lepa.</p>
            </sp>
            <sp xml:id="SDZ7-Redna-04-2015-01-29.sp117">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina SDS, zanjo mag. Branko Grims.</p>
            </sp>
            <sp xml:id="SDZ7-Redna-04-2015-01-29.sp118">

               <speaker>MAG. BRANKO GRIMS (PS SDS):</speaker>

               <p>Dober dan vsem in lep pozdrav tudi v imenu Poslanske skupine Slovenske demokratske
               stranke!</p>
               <p>Kdor je prebral slovensko ustavo, ve, da ima slovenski parlament, torej Državni zbor,
               kar nekaj pomembnih nalog, ki izhajajo iz ustave. Poleg zakonodajne ter nalog
               imenovanja vlade in vseh drugih funkcionarjev iz svoje pristojnosti ima po ustavi
               tudi kontrolno funkcijo, ki je vsaj tako pomembna kot prvi dve. Se pravi, popoln
               nesmisel in nepoznavanje ustave je kakršnokoli zatrjevanje, da Državni zbor ne bi
               smel ali ne bi mogel spregovoriti o kateremkoli pomembnem področju slovenske države,
               slovenske družbe, dati priporočila in oceno o tem, kakšno je stanje na tistem
               področju. Kdor to trdi, ne samo, da nima pojma o slovenski ustavi, ampak tudi ne ve,
               kaj demokracija sploh je. Demokracija temelji na medsebojnem ravnovesju različnih vej
               oblasti in vsaka oblast, vsaka veja ima seveda možnost in priložnost, da spregovori
               tudi o drugi v določenih primerih, na osnovi ustave in drugih načel pravnega reda pa
               lahko tudi neposredno posega v pristojnosti druge, vsaka na svoj način. Recimo,
               Državni zbor lahko sprejme zakonodajo s področja sodne veje oblasti, Ustavno sodišče,
               recimo, lahko kakšen zakon zavrne, in tako dalje, da ne naštevam naprej. To bi moralo
               biti jasno vsem. Da pa Državni zbor o čem ne bi smel govoriti, ta trditev je pa vsaj
               toliko protiustavna, kolikor je tudi smešna hkrati. Veste, jaz bi lepo prosil, da
               greste enkrat – pa vas lahko peljem dol, ker sem zmeraj tam osamljen – v knjižnico
               Državnega zbora, kjer je knjiga, ki govori o ustavnem pravu, učbenik ustavnega prava
               slovenske univerze, v katerem lepo piše, da je to, ali se o čem s področja sodne veje
               oblasti, celo tudi o sodbah, razpravlja tudi v politiki, tudi v Državnem zboru, če
               želite, celo kriterij demokratičnosti posamezne države. Se pravi, tisti, ki temu
               oporekate, imate s pojmom demokracija zelo hude težave. In ta učbenik vam res toplo
               priporočam.</p>
               <p>Kar se tiče težav z demokracijo, jih očitno nima samo Državni zbor oziroma en njegov
               del, ki oporeka pravici Državnega zbora, da bi dajal ocene in priporočila, drugim
               institucijam te države, ampak jih ima očitno, žal, tudi Vlada. Še malo hujše. Kaj smo
               danes dobili od Vlade Republike Slovenije za tem govorniškim pultom, prej pa že v
               pisni obliki, kot odgovor na priporočilo v zvezi s postopki za odpravljanje
               zakonitosti pri delu Vrhovnega državnega tožilstva? Postopek, kot ste lahko slišali
               in kot je priznala tudi Vlada, je, če gremo skozi njegovo zgodovino, zelo jasno
               pokazal, da je do očitnih nepravilnosti prišlo. Tudi sodna veja oblasti je o tem že
               presodila na neki instanci, in to ugotovila, pa še kdo drug tudi. In potem se nek
               drug postopek, ki je začet kot izjema, vleče 14 mesecev. In po balkansko, <q>"nikome
               ništa"</q>. Kaj Vlada pravi? Vse je že sanirano. Čakajte, no! Vsi odgovorni za prvotno
               stanje in za to zavlačevanje so še danes na svojih funkcijah. In Vlada pravi, vse je
               v redu. Ja potem jim pa še eno liziko dajte! In če to malo še razširimo, vsi ki bodo
               po novem v državi kršili zakon ali bodo prehitro vozili ali bodo pa kaj ukradli, bodo
               od te vlade verjetno dobili liziko po novem, pa bo rečeno, vse je sanirano. Če se
               bodo postopki zadosti dolgo zavlačevali, da ne bo nikoli konca. Ravno vlada, gospe in
               gospodje, je tista, ki bi morala prva ukrepati in zagotoviti, da se sodni postopki ne
               bi vlekli v nedogled. Pa to ni samo mnenje nas v SDS, oprostite, na to nas leta
               zapored že opozarjajo evropske institucije v svojih vsakokratnih priporočilih. Zaradi
               neskončno dolgih sodnih postopkov plačuje ta država vsako leto desetine, tisoče evrov
               odškodnin in vlada pravi, da je vse sanirano, vse je v redu. Počakajte no, take vlade
               nihče ne potrebuje. Potem je taka vlada sokriva za tako stanje. In potem se ne gre
               čuditi, če že kroži krilatica, da je vlada razpadla, preden je sploh začela s svojim
               delom, in da je njeno edino vodilo lost in space, izgubljeni v vesolju. Vlada, ki ni
               sposobna zagotoviti v okviru svojih pristojnosti, v okviru svojih priporočil, svojih
               formalnih in neformalnih možnosti vpliva, da bi stvari premaknila z mrtve točke,
               pomeni z vsakim dnem svojega obstoja izgubljen čas, izgubljen razvoj, izgubljene
               razvojne priložnosti za državo Slovenijo. Ker pač drži štango tistim, ki zavlačujejo.
               V tem primeru je zavlačevanje očitno. In če so vsi, tako tisti, ki so odgovorni za
               svoje nepravilnosti, ostali na svojih položajih ali pa morda je še kdo kaj
               napredoval, tudi bi lahko sklepali iz gradiva, in da so tudi vsi tisti, ki bi v tem
               primeru morali ukrepati pa izpeljati postopke do konca, ostali na svojih položajih,
               je to v bistvu nagrada, kar pomeni da je nedelo ali pa, če želite, tudi neka odkrita
               nezakonitost, ki jo priznava celo sama vlada, po novem nagrajena. In to je politika
               te vlade. Ja, kot rečeno, samo še čakam, komu boste še dali kakšno liziko za nagrado,
               zato da ne opravlja svojega dela, ali pa ga ne opravlja korektno, ali pa ga ne
               opravlja zakonito, ali pa ga opravlja prepočasi, ker zavlačuje. In potem poslušamo v
               tem državnem zboru, da ko pa predlagamo, da bi se državni zbor zelo jasno opredelil
               do tega in dal ustrezna priporočila, da je to izguba časa. Ja, seveda, kolegi! Vaše
               razprave v tej smeri so pa res izguba časa, ker sploh ne razumete, zakaj ste tukaj.
               Državni zbor je dolžan ukrepati, če ugotovi, da na nekem področju stvari niso
               ustrezne, je dolžan sprejeti ustrezno zakonodajo, je dolžan sprejeti ukrepe iz svoje
               pristojnosti. Če pa teh ne more, ker gre v danem primeru za nek postopek druge veje
               oblasti, je pa dolžan na to vsaj javno opozoriti, če gre zadeva preko vseh meja, in
               dati priporočila. In točno to smo mi tudi predlagali. SDS smo predlagali ustrezna
               priporočila tako neposredno vpletenim kot tudi Vladi Republike Slovenije. In kaj je
               storila koalicija? Lepo po nojevsko, vse je zavrnila, sklepov ni več, to se pravi,
               zanjo ta problem ne obstaja. Če je bila ugotovljena ena nezakonitost, če nekdo očitno
               zavlačuje nek postopek, potem ta problem ne obstaja. In potem se čudimo, če ta država
               nazaduje iz dneva v dan. Take vlade nihče ne potrebuje. To ni vlada. Ampak žalostno
               pa je, da se potem to stanje prenese še v državni zbor. In potem se ne gre čuditi, če
               seveda v državnem zboru večina temu pritrjuje, da imajo ljudje do parlamenta
               odklonilno stališče. kajti s tem tisto, za kar bi morala biti – in v normalni državi
               tudi je – odgovorna vlada, s tem prevzamete vi nase. Ampak potem, gospe in gospodje,
               nikdar več ne recite, da smo vsi isti, ker očitno nismo. Nekateri opozarjamo, da
               stvari niso ustrezne. Nekateri opozarjamo na nezakonitosti, nekateri opozarjamo, da
               se ne ukrepa ob ugotovljenih nezakonitosti in nekateri opozarjamo na to, da nekateri
               postopki predolgo tečejo. To je tisto, kar je naša naloga v slovenski ustavi, in tega
               nam pač ne morete odreči. In zaradi tega smo danes tukaj in zaradi tega vas
               opozarjamo, da je bil izveden nek postopek imenovanja, ki je bil očitno nezakonit, o
               čemer obstajajo nesporne ugotovitve, tudi pristojnega sodišča, da so bile pri tem
               izrečene ugotovitve pristojne komisije o utemeljenem sumu koruptivnega ravnanja, ki
               zdaj niso dostopne v javnosti, ker je v to nekdo drugi posegel. In da se ta postopek
               sedaj vleče že štirinajst mesecev. Najbrž je vsakomur od nas jasno zakaj. Ker nekomu
               pač ne paše, da bi se končal. Tam, ko pa nekomu paše, da bi se končal, pa, recimo, je
               šlo za neko tožbo ljubljanskega župana, je bila pa sodba pravnomočna v devetih
               tednih, ker je bila njemu v korist. In potem smo pred zakonom vsi enaki. Ja, dajte,
               no! Kdo v Sloveniji pa to še verjame?! In, če je takšno stanje, gospe in gospodje,
               potem je pa dolžan ta Državni zbor ne samo o tem zelo resno spregovoriti, ampak bi
               moral ob tem tudi zelo resno zahtevati ukrepanje, v prvi vrsti od Vlade pa tudi od
               vseh drugih institucij te države, da storijo svoje in da stvari premaknejo iz mrtvega
               mesta. Kajti na konec koncev je najbrž vsakomur jasno, da te stvari, izgubljenega
               časa torej, z ničemer ni mogoče povrniti, in da vsak izgubljeni čas, tudi tisti s
               strani sedanje vlade pomeni izgubljene razvojne priložnosti za državo Slovenijo.</p>
               <p>Zato, gospe in gospodje, so bila vsa priporočila, ki ste jih vi zavrnili, utemeljena.
               Vaše ravnanje pa je nekaj, kar temu Državnemu zboru zagotovo ne more biti v čast,
               žal, pa Vladi tudi ne.</p>
            </sp>
            <sp xml:id="SDZ7-Redna-04-2015-01-29.sp119">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Desus, zanjo gospa Marjana Kotnik Poropat.</p>
            </sp>
            <sp xml:id="SDZ7-Redna-04-2015-01-29.sp120">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovani predsednik. Spoštovane in spoštovani!</p>
               <p>Pred nami je nabor priporočil v zvezi s postopki za odpravljanje nezakonitosti pri
               delu Vrhovnega državnega tožilstva, ki so jih pripravili v stranki SDS. Če smo bolj
               konkretni, gre za sodne in inšpekcijske postopke okoli nezakonitosti pri imenovanju
               Boštjana Škrleca za generalnega direktorja Vrhovnega državnega tožilstva, končni cilj
               predlagatelja pa je začetek postopkov za razrešitev generalnega državnega tožilca
               Zvonka Fišerja.</p>
               <p>Odločitev Upravnega sodišča izpred treh let je nesporna, njene posledice so bile že
               sanirane. Imamo tudi zaključen nadzor nadzorne skupine, manjkata pa nam še dva
               ključna elementa, to je en sodni postopek v zvezi z odločitvijo Komisije za
               preprečevanje korupcije in sama odločitev Komisije za preprečevanje korupcije. Drugi
               element pa je še nezaključen inšpekcijski nadzor. Te odločitve zato še niso znane,
               niti niso javne, zato se o njih danes ne moremo pogovarjati.</p>
               <p>V Poslanski skupni Desus ne želimo soditi o omenjenih postopkih, niti ne želimo
               soditi o tem, ali ne gre morebiti le za politično obračunavanje z generalnim državnim
               tožilcem. Dejstvo je, da postopki na Vrhovnem sodišču še tečejo, prav tako še ni
               zaključen inšpekcijski postopek, zato lahko samo pritrdimo odločitvi Odbora za
               pravosodje, da je preuranjeno, da bi Državni zbor sprejemal kakršnakoli priporočila
               glede predmetnega predloga. Hkrati opozarjamo tudi na mnenje Zakonodajno-pravne
               službe, ki pravi, da je predlog, da Državni zbor sprejema odločitve drugega
               pristojnega organa, lahko sporen z vidika pravne države, 2. člen Ustave, in načela
               delitve oblasti, kar določa 3. člen Ustave Republike Slovenije, saj lahko po
               nasprotnem sklepanju pomeni tudi možnost zanikanja odločitve drugega pristojnega
               organa. Predlog je sporen tudi zato, ker priporočilo ne more ocenjevati dela drugih
               državnih organov. S potrditvijo predloga priporočil bi Državni zbor prekoračil svoje
               pristojnosti, saj bi posegel na področje sodne uprave, ki je v pristojnosti
               predsednikov sodišč. Prav tako Ministrstvo za pravosodje in Državnotožilski svet ne
               moreta posegati v inšpekcijske postopke, ker to ni v njuni pristojnosti. Na koncu pa
               opozarjamo še na določila Zakona o inšpekcijskem postopku. Postopki še niso
               zaključeni, priporočila so politične narave, hkrati pa posegajo v načelo delitve
               oblasti, zato je prav, spoštovani, da je matično delovno telo predlog zavrnilo, saj
               ni primeren za nadaljnjo obravnavo.</p>
               <p>Poslanska skupina Desus predlaganih priporočil ne bo podprla. Hvala lepa.</p>
            </sp>
            <sp xml:id="SDZ7-Redna-04-2015-01-29.sp121">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina SD, zanjo, mag. Bojana Muršič.</p>
            </sp>
            <sp xml:id="SDZ7-Redna-04-2015-01-29.sp122">

               <speaker>MAG. BOJANA MURŠIČ (PS SD):</speaker>

               <p>Hvala lepa, predsednik, za ponovno besedo. Kolegice in kolegi!</p>
               <p>Glede na to, da se predlagatelji te seje in pa pripravljavci gradiva sklicujejo na
               ravnanje Vrhovnega državnega tožilstva in Ministrstva za pravosodje v začetku leta
               2012, je prav, da se spomnimo 54. izredne seje Državnega zbora iz prejšnjega sklica.
               Poslanke in poslanci so 7. februarja obravnavali točko z naslovom, navajam, <q>"Predlog
               sklepa v zvezi s stanjem na Vrhovnem državnem tožilstvu v zvezi s pregonom najhujših
               oblik gospodarsko-finančnega kriminala in v zvezi z odkrivanjem osumljencev kaznivih
               dejanj nekdanje SDV"</q>. V tem dokumentu je bila tudi obširna točka, ki se je nanašala
               na domnevno sporno imenovanje generalnega direktorja Vrhovnega državnega tožilstva
               Boštjana Škrleca. Po našem prepričanju je bilo že tedaj v obravnavanem gradivu na
               matičnem delovnem telesu in na izrednem plenarnem zasedanju povedano o tem praktično
               vse. Že tedaj smo opozorili, da začet politični boj SDS zoper pravosodje s takratno
               sejo ne bo končan. Danes se kaže, da smo imeli prav, saj se mnoge že obravnavane in
               politično motivirane teme vsake toliko časa ponovijo. Socialni demokrati nikomur, naj
               ponovim, nikomur ne odrekamo pravice do uporabe pravnih sredstev, tako smo menili
               lansko leto, tako menimo danes in tako bomo menili. Vendar, ko so ta sredstva
               uporabljena in je pravnomočno odločeno, kaj komu gre, potem je treba to spoštovati ne
               glede na status, ki ga posameznik v družbi ima, ali gre za predsednika največje
               opozicijske politične stranke ali pa za javnosti neprepoznavno osebo. Moti pa nas
               dvoličnost predlagateljev, ko v nekih primerih poveličujejo uporabo pravnih sredstev
               in se sklicujejo na pravno državo, ko jim to politično ustreza, in obratno uporabo
               pravnih sredstev komu drugemu skoraj odrekajo ali pa jo označijo za zlorabo ali
               zavlačevanje.</p>
               <p>Spoštovani, res je, dan pred imenovanjem nove Janševe vlade je gospod Boštjan Škrlec
               začel delati kot generalni direktor na Vrhovnem državnem tožilstvu. Nepravilnosti v
               postopku imenovanja gospoda Škrleca je Upravno sodišče že pred tremi leti res da
               ugotovilo, toda treba je jasno povedati, da so te nepravilnosti že sanirane. Glede
               omenjenega postopka imenovanja je bilo naknadno sproženih precej postopkov oziroma
               aktivnosti, tako je bil uveden neposredni pravosodni nadzor, ki ga je na pobudo
               bivšega ministra, dr. Gorenaka začela že Janševa vlada, kasneje pa je bil uveden še
               inšpekcijski nadzor pod okriljem Inšpektorata za javni sektor. Glede neposrednega
               pravosodnega nadzora že imamo poročilo nadzornih skupin o izvedenem neposrednem
               nadzoru nad opravljanjem zadev državnotožilske uprave na Vrhovnem državnem tožilstvu
               Republike Slovenije, katere zaključki so zelo podobni ali identični tistim, ki jih je
               ugotovilo Upravno sodišče v svoji odločbi. Postopek imenovanja gospoda Škrleca je v
               okviru pooblastil preverila tudi Komisija za preprečevanje korupcije, objavo
               ugotovitev pa je začasno zadržalo Vrhovno sodišče. Zato uradnega poročila Komisije za
               preprečevanje korupcije še nimamo. Torej, vsi postopki v tem primeru še niso
               zaključeni, ker se ključni akterji poslužujejo uporabe vseh pravnih dopustnih
               sredstev. Glede na vse navedeno lahko Socialni demokrati zaključimo s sledečim.
               Omenjeni postopek imenovanja gospoda Škrleca je marsikaj pokazal. Pokazal je tudi, da
               so bile v postopku imenovanja storjene napake in je bil zakon napačno uporabljen. Tu
               ni dvoma. Pokazal je tudi, da zakonska ureditev morda ni najboljša ali pa ni dovolj
               natančno precizna v smislu, da bi oba postopka imenovanja generalnega direktorja
               Vrhovnega državnega tožilstva moral zelo podrobno urediti. Zakaj? Ker ima uporaba
               posameznega postopka različen način imenovanja in različne pravne posledice, ki so
               zelo pomembne. Pomembne za pooblastila in status direktorja. Pomembne za uporabo
               pravnih sredstev in pomembne za pooblastila vseh ključnih akterjev pri nadzoru nad
               postopkom imenovanja. Nadzor nad pravilnostjo obeh postopkov je po našem razumevanju
               različen, zato bi bilo koristno v izogib morebitnim bodočim nesporazumom določila,
               kdo ima pooblastila in kakšna pooblastila ima pri izvajanju nadzora, v teh delih
               zakona precizirati.</p>
               <p>In kaj je še pokazal ta postopek imenovanja? Žal je pokazal, da je mogoče na tem
               področju vsako stvar, vsako odločitev in dejanje tudi spolitizirati do skrajnosti. In
               to samo zato, ker predlagatelju ni po godu generalni državni tožilec dr. Fišer in so
               pripravljeni na vsak način poiskati razlog za njegovo razrešitev. Tokrat je ta razlog
               pač napačna uporaba zakona pri imenovanju gospoda Škrleca. Še več, ta postopek ni le
               razlog za razrešitev generalnega državnega tožilca, ampak je merilo in pokazatelj
               splošnega stanja na Državnem tožilstvu. Torej smo po predlagateljevem mnenju priča
               splošni nezakonitosti na državnem tožilstvu.</p>
               <p>Socialni demokrati na takšne trditve in na način diskusije ne moremo pristati. Zakaj
               ne? Zato, ker se stvari prikazujejo zelo enostransko, dvolično in neobjektivno ter
               nimajo nič skupnega z iskrenim namenom, da bi državno tožilstvo in tudi pravosodje
               kot tako delovalo bolje, delovalo na način, ki bi tudi ljudem vzbujal višjo stopnjo
               zaupanja. Socialni demokrati ne menimo, da je v pravosodju vse idealno, ker zagotovo
               ni. Pa vendar menimo, da morata zakonodajna in izvršilna oblast z odmerjenim in
               tehtnimi ukrepi posegati v položaj, ureditev in delovanje pravosodja. Ključno bi
               bilo, da pravosodje v vseh svojih segmentih, tudi v segmentu tožilstva, vzpostavi
               učinkovit sistem samonadzora, ki bi odkrival in odpravljal morebitne nepravilnosti,
               zakonodajna in izvršilna oblast pa morata pri tem pomagati. Ni prav, kar se dogaja
               zdaj, tudi danes na tej seji, da se po političnih merilih spodjeda kredibilnost
               pravosodja. Pa vendar, spoštovani predlagatelji, vsaka palica ima vedno dva konca. En
               konec vedno znova kaže v SDS, drugega pa vedno znova prezirate. Primer gospoda
               Škrleca vam vedno pride prav, in le vprašanje časa je, kdaj ga bomo na seji spet
               razpravljali. Nikoli pa ne predlagate izredne seje o neuspešnosti organov pregona in
               pravosodja pri izvajanju zaporne kazni člana SDS Roberta Časarja. Včeraj bi moral
               začeti prestajati zaporno kazen tudi gospod Igor Bavčar, pa mu je dr. Metka Zorc,
               tudi vaša članica, stopila v bran, da je njegovo zdravstveno stanje preslabo za
               prestajanja kazni. O teh primerih najbrž ne boste nikoli zahtevali izrednih sej in
               razprave v Državnem zboru. Zato nas boste pri tovrstnih temah težko prepričali o
               svoji objektivnosti, dobronamernosti in resnicoljubnosti, ko gre za takšna odprta
               vprašanja v pravosodju.</p>
               <p>Socialni demokrati si želimo, da organi pregona delajo v skladu z zakonodajo, brez
               političnih navodil in pritiskov. Dokazno gradivo naj bo pridobljeno na zakonit način,
               obsodbe pa naj bodo dobro utemeljene. Sodišča naj sodijo na podlagi zakona in
               zakonito pridobljenih dokazov. Ustavno sodišče naj bo varuh človekovih pravic in
               temeljnih svoboščin. Državljanke in državljani spoštujmo zakonodajo, bodimo etični in
               moralni. Nosilci javnih funkcij, zlasti najvišjih v vseh vejah oblasti, pa bodimo
               vzgled, kajti le tako se bo v Slovenijo med vse državljanke in državljane, prebivalce
               in prebivalke vrnilo medsebojno spoštovanje. Hvala lepa.</p>
            </sp>
            <sp xml:id="SDZ7-Redna-04-2015-01-29.sp123">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica, zanjo Violeta Tomić.</p>
            </sp>
            <sp xml:id="SDZ7-Redna-04-2015-01-29.sp124">

               <speaker>VIOLETA TOMIĆ (PS ZL):</speaker>

               <p> Spoštovani predsednik, spoštovane poslanke, poslanci in gledalci pred TV ekrani!</p>
               <p>V Državnem zboru v tem mandatu vsaj že šestič razpravljamo o predlogih, ki jih je
               matično delovno telo zavrnilo. Že šestič bomo torej pol dneva porabili za razpravo,
               na podlagi katere ne bo sprejet noben sklep in nobena rešitev. To je izčrpavanje
               poslancev, izčrpavanje Državnega zbora, izčrpavanje državnega proračuna in
               izčrpavanje države. In prosim vas, ne očitajte nam, da se ukvarjamo z brezplodnimi
               temami, kajti kot je že povedala dr. Jasna Murgel, mi po Poslovniku to moramo početi,
               vprašajte se o namenih predlagatelja. Namesto da bi ta čas porabili za reševanje
               resničnih problemov, kot je brezsramno varčevanje vlade na najšibkejših, nebrzdani
               privatizaciji prepleteni z očitki o korupciji, o problemih v zdravstvu, o vse večji
               stopnji revščine, o ljudeh, ki ne morejo poravnati niti položnice za gretje, o
               naraščajočem številu deložacij in še bi lahko naštevala, bomo danes ponovno
               razpravljali o, po mnenju predlagateljev, katastrofalnem stanju v pravosodju, tokrat
               v Vrhovnem državnem tožilstvu. Tokrat gre sicer za dokaj bolj izdelano temo, ki se
               dejansko nanaša na konkreten primer, ki je celo dejansko sporen, saj kar kriči po
               nepravilnostih, kar potrjuje tudi dejstvo, da se s primerom ukvarjajo tako
               Ministrstvo za pravosodje, inšpekcije, sodišče in Komisija za preprečevanje
               korupcije. Torej vsi tisti organi, ki so za razliko od nas, torej Državnega zbora za
               to pristojni in tudi razpolagajo z vso potrebno dokumentacijo. Da Državni zbor o tem
               in podobnih primerih nima nobenih pristojnosti najbrž vedo tudi predlagatelji. Razlog
               za vložitev priporočil pa je torej enak kot vsakič do sedaj. Predlagateljem seveda ni
               v interesu kakršnokoli reševanje problemov, ki jih pravosodje ima, pač pa gre za
               iskanje posameznih ekscesnih primerov, na podlagi katerih se nadaljuje kampanja proti
               pravosodnim organom ter ustvarjanje vtisa, da so le ti v katastrofalnem stanju. Kot
               vsakič do sedaj bo torej govora o problemih s pravosodjem. Ja, prav ste razumeli. Ne
               bomo razpravljali o problemih, s katerimi se sooča pravosodje, pač pa o problemih, ki
               jih imajo nekateri posamezniki s pravosodjem. Gre torej za še en poskus v smeri, če
               bomo uspeli ustvariti vtis, da je sodstvo prepleteno s koruptivnimi, neusposobljenimi
               in zgolj samo politično motiviranimi posamezniki, ter da sodniki in tožilci
               vsepovprek kršijo človekove pravice in svoboščine, bomo javnost prej ali slej
               prepričali, da je tudi on le še ena izmed žrtev, ki ga vseskozi preganjajo prikazni
               preteklosti in mu prek političnih konstruktov nenehno kršijo človekove pravice. In
               potem bo čisto vse, kar bo naredil on, legitimno in kadarkoli bo slučajno kaznovan,
               bo to zarota in krivica.</p>
               <p>Čas je torej, da se vsaj mi tukaj v Državnem zboru prenehamo ukvarjati z rušenjem
               pravne države in spodkopavanjem sodne veje oblasti, pač pa da začnemo iskati rešitve,
               ki bodo pozitivne trende v sodstvu še pospešile in državljankam in državljanom
               povrnile zaupanje v pravno državo. Se pa bojim, da nas takšno stališče zastopa le še
               peščica. Po zadnjih korakih ministra za pravosodje se namreč bojimo, da vlada niti
               obljube o krepitvi pravne države ne misli izpolniti. Upamo, da bo tudi minister
               ugotovil, da je treba probleme identificirati ter jih sistemsko odpraviti v dialogu s
               strokovno javnostjo, ne pa jih sprejemati po skrajšanih postopkih z nasprotovanjem
               tako strani strokovne kot zainteresirane javnosti. Dejstvo je, da imajo pravosodni
               organi probleme. Ne gre pa pozabiti, da so za te probleme sokrivi tudi tisti, ki so
               pripravljali zakonodajo in jo prilagajali trenutnim ali pa celo lastnim potrebam. Teh
               problemov pa, kot že rečeno danes, ne bomo rešili. Na mizi namreč nimamo nobene
               predlagane rešitve, o kateri bi lahko sploh dejansko razpravljali. Hvala lepa.</p>
            </sp>
            <sp xml:id="SDZ7-Redna-04-2015-01-29.sp125">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, zanjo gospa Iva
               Dimic.</p>
            </sp>
            <sp xml:id="SDZ7-Redna-04-2015-01-29.sp126">

               <speaker>IVA DIMIC (PS NSi):</speaker>

               <p>Spoštovani predsednik, spoštovane kolegice in kolegi!</p>
               <p>Naj že uvodoma pojasnim, da se nam, poslancem Nove Slovenije – krščanskih demokratov
               zdi razprava o delu in poslovanju državnega tožilstva, pa čeprav jih je v preteklosti
               že kar nekaj bilo, potrebna. Čeprav na matičnem delovnem odboru predlogi priporočil
               niso bili sprejeti, saj jih niso podprli poslanci koalicijskih poslanskih skupin, bo
               tudi današnja razprava zagotovo pripomogla v določeni meri k osvetlitvi pravih
               vzrokov za stanje v tej instituciji pa tudi v naši državi in družbi nasploh.</p>
               <p>Pa naj obrazložim naše stališče; iz redosleda dogodkov, kot so opisani v predlogu
               vloženih priporočil in v njihovi obrazložitvi, se lahko prepričamo, da postopek v
               zvezi z imenovanjem generalnega direktorja Vrhovnega državnega tožilstva ni potekal v
               skladu s predpisi. Po obrazložitvi sodbe Upravnega sodišča je pomeni samovoljo pri
               izvrševanju oblasti, pri izdanem poročilu KPK pa je šlo v konkretnem primeru za sum
               korupcije in nasprotja interesov. V državah z razvito demokracijo ni nobenega dvoma,
               da bi javni funkcionar, ki bi se mu s sodbo očitalo samovoljno izvrševanje oblasti,
               sam odstopil. Ob nizkem nivoju politične kulture pri nas pa to pomeni, da javni
               funkcionarji na najvišjih javnih funkcijah ne odgovarjajo za svoje delo ne
               subjektivno, ne objektivno, ne kazensko, ne materialno. Odstopov javnih funkcionarjev
               zaradi objektivne odgovornosti ne poznamo. Za napake in celo za ugotovljeno
               nezakonito delo ne odgovarjajo. Tudi v zakonodaji ni nobenih mehanizmov, ki bi
               predpisovala avtomatske posledice takšnega ravnanja. Prav to dejstvo, torej
               pomanjkanje odgovornosti, je po našem mnenju glavni vzrok za stanje v naši
               družbi.</p>
               <p>Stranka Mira Cerarja je tista, ki je v svojih predvolilnih nastopih obljubljala, da
               bo storila vse za ponovno vzpostavitev pravne države, in volivci so ji izkazali
               resnično visoko zaupanje. Zdaj je na tej stranki in celotni koaliciji velika
               odgovornost, da bodo to zaupanje tudi opravičili, in to ne le v besedah, tudi v
               dejanjih, ker dejanja štejejo. Mnenje, kot ga je zavzela Vlada v tem konkretnem
               primeru, ko pravi: <q>"Nezakonito stanje je sedaj sanirano, počakajmo še malo"</q>, ne
               pomeni koraka naprej pri ponovno vzpostavitvi pravne države, pač pa ohranjanje
               statusa quo v družbi.</p>
               <p>Rada bi poudarila, da je področje odgovornosti za napake pri delavcih v gospodarstvu,
               in tukaj poudarjam napake, mnenje zakonitosti, izvedeno zelo dosledno in se tudi zelo
               dosledno izvajajo. Delavci odgovarjajo, lahko rečem, za vsako napako, da o
               nezakonitosti sploh ne govorim. Delodajalec delavcu zmanjša uspešnost, plačo ali ga
               prerazporedi na slabše delovno mesto. Najpogosteje pa v sedanjih razmerah, ko je
               pravzaprav za posamično delovno mesto v vrsti najmanj deset kandidatov, kar izredno
               odpovejo pogodbe o zaposlitvi iz krivdnih razlogov. In najmanj enaki standardi
               odgovornosti bi morali dosledno veljati še toliko bolj za najvišje javne
               funkcionarje. In samo to je pot za izhod iz sedanjega stanja v družbi.</p>
            </sp>
            <sp xml:id="SDZ7-Redna-04-2015-01-29.sp127">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin. Besedo ima predlagatelj dr.
               Vinko Gorenak.</p>
            </sp>
            <sp xml:id="SDZ7-Redna-04-2015-01-29.sp128">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>No, jaz se bom skušal malo sprehoditi čez tiste pripombe, ki jih imam na te uvodne
               nastope. Glejte, večkrat je bilo poudarjeno, že gospa Muršič je v uvodnem nastopu
               govorila, da je na odboru bilo govora o tako imenovanih nedopustnem vplivu na
               tožilstvo. Glejte, mi se bomo v tej državi enkrat mogli zmeniti, da bomo spoštovali
               ustavo. Ustava je zelo jasna, mi imamo tri veje oblasti: zakonodajno izvršilno in
               sodno, ki so med seboj neodvisne. Hkrati pa je po tem ustavnem redu med njimi
               vzpostavljen tako imenovani sistem ravnovesij in zavor. Vendar tisto, kar jaz opažam
               v tej Državnem zboru od leta 2008 naprej, žal, pač se večina tistega levega dela
               dvorane menja in potem izpadem kot papagaj, ker stvari ponavljam, je pa situacija
               tukaj taka, da je Državni zbor sam sebe, bom rekel, zreduciral ali pa sam sebe
               ponižal v odnosu do ostalih vej oblasti. Leva politična opcija in pripadniki leve
               politične opcije v tem Državnem zboru več ali manj od leta 2008 do danes sami sebe
               ponižujete. Zakaj to govorim? Iz temeljnega razloga, ker ne uveljavljate ali ne
               želite uveljavljati tistega, kar bi morali uveljavljati kot zakonodajna veja oblasti
               do ostalih enakopravnih vej oblasti. Preprosto morali! Mi smo tisti, ki postavljamo
               zakone. Mi smo tisti, ki tako rekoč igramo neko melodijo, ki jo morajo drugi
               spoštovati, seveda govorim v smislu sprejemanja zakonov. Mi smo tisti, ki tudi
               nadziramo, imamo nekatere nadzorne funkcije do ostalih dveh vej oblasti. Druge
               nadzorne funkcije imajo seveda drugi organi, kot je Sodni svet, kot je
               Državnotožilski svet in tako dalje in tako dalje. Vendar v tem državnem zboru, bog ne
               daj, s od sodnije je že vmešavanje v sodstvo. Pa to ni res. To sploh ni res, ker
               potem bi v od vabila, ki ga dobi nek poslanec za razgovor na tožilstvo ali na
               sodiščo, pomenil analogno temo seveda pritisk na zakonodajno vejo oblasti. Ja, zakaj
               pa tega ne rečemo? Z enako pravico bi potem mi to rekli. Pa jaz mislim, da je prav,
               da spoštujemo zakonodajno vejo oblasti s tistega vidika, ko smo mi v postopkih. Ja,
               seveda je prav, saj jo moramo. Hkrati pa mora sodna veja oblasti spoštovati nas
               najmanj toliko, da vrhovni državni tožilec pride na sejo Državnega zbora odnosno na
               sejo delovnega telesa, tako kot je predpisano s poslovnikom. Tako pa veselo sporoči:
               Mene ne bo, ne bom prišel. A to pa ni vmešavanje v delo Državnega zbora? Oprostite,
               ne strinjam se s tistim.</p>
               <p>Gremo naprej. Roki gospodu Fišerju za posredovanje podatkov še tečejo. Gospa
               Muršičeva, res je, tako je bilo res tam tudi rečeno, na odboru. Ampak kaj pa je
               resnica? Glejte, gospod Fišer je lani sredi leta dobil zahtevo inšpektorjev, pošljite
               nam podatke. Pa je rekel: Njet. On je rekel: Ne, ne bom dal. Potem se je pa obrnil na
               pravosodno ministrstvo, da bi to malo dlje trajalo, in pravosodno ministrstvo je
               odločilo, kot je, torej da jih mora dati. Saj drugega tudi biti ne mora. Saj toliko
               kot imajo uradniki pravosodnega ministrstva znanja, ga ima tudi gospod Fišer. To se
               pravi, da je to naredil in počel, ker je žleht in ker je hotel postopek zavlačevati.
               Torej je pravosodno ministrstvo prav odločilo. Gremo naprej. Seveda zdaj roki tečejo.
               Kakšni pa so ti roki, da mora ta gospod posredovati? V katerem zakonu so ti roki
               predpisani? Oprostite, takoj. Takoj je rok! Kakšni so torej roki? Jih ni. Rok je
               takoj. Ne, ne, ne polemiziram z vami, ampak govorim o tem, ker ste pač to
               izpostavila, ker je bilo na odboru tako rečeno. Kakšne roke torej ima ta gospod?
               Kakšne drugače, kot sem jih jaz imel kot minister, ali kako?</p>
               <p>Gremo naprej. Nezakonitost odpravljena, pravi gospod Stare. Gospod Stare, prosim,
               pišite si, kaj govorim ali potem poglejte magnetogram in pravilno poročajte
               pravosodnemu ministru, ne tako, kot nazadnje. Glejte, nezakonitost je odpravljena.
               Ja, je res. Torej, določba Upravnega sodišča je spoštovana in imenovanje gospoda
               Škrleca ni več nezakonito, ampak je postalo zakonito, ker je pač uporabil nek drug
               člen. Ja. Ampak zakaj je tisto prvo naredil? Tisto prvo je naredil pa zato, da je
               zlorabil zakon, ker je vedel, da Janševa vlada tega ne bo potrdila. To je to. Ampak
               zdaj, če je nezakonito stanje odpravljeno, v redu, kolega Grims je govoril o lizik,
               ne vem, ali ste mu dali zdaj liziko ali kaj? Ali boste rekli, ja, nezakonito stanje
               je odpravljeno, ukrepi pa bodo taki in taki. Če nezakonito dela Vrhovni državni
               tožilec, oprostite, to je alarm številka ena. Alarm številka ena! Vse rdeče luči bi
               morale svetiti. In vi bi morali seveda ukrepati. Res je, da nimate neposrednih
               pristojnosti, saj veste, imate pa Državnotožilski svet. Torej, ne morem se
               zadovoljiti s tem nezakonitost je odpravljena. Vi ste vsaj tako rekli, korektno.
               Gospod Fišer pravi: <q>"Stvar je postavljena v prvotno stanje."</q> To se pravi, je še bolj
               zameglil. Poleg tega, da so nezakonitosti odpravljene, je treba ukrepati, po mojem
               mnenju. Jaz bi, če bi sedel v istem stolu.</p>
               <p>Gremo naprej. Gospa Murgel: <q>"Ne more biti predloga priporočila."</q> Ja zakaj pa ne? No,
               zdaj je itak šla spet ven. V 111. členu Poslovnika piše, da mi dajemo priporočila.
               Jasno, saj mi ne moremo zahtevati, da naredijo tako in tako. Ampak priporočila pa
               lahko damo. In naše priporočilo je bilo, da Državnotožilski svet podvzame ustrezne
               ukrepe. Kaj je tu narobe? Kaj je tu narobe?! Po mojem nič.</p>
               <p>Nedopustni poseg v pravosodje. Ja, lepo vas prosim! Ja, saj sem rekel, P od
               pravosodja je nedopusten poseg v pravosodje. Ja seveda. Glejte, dokler vlada
               politična zlizanost med slovensko politično levico in sodstvom, je temu tako. Saj je
               logično. Saj to je logično potem. Ampak, če o tem govori sodnica, ki je okužena –
               okužena je sodni izraz, da ne bo kdo kaj narobe razumel. V kakšnem smislu okužena? V
               tem smislu, da je to sodnica in zagovarja pravosodje, od koder je prišla, jutri bo pa
               tja nazaj šla. Potem je to tralala, saj govori nekdo, ki nima takega problema.</p>
               <p>Še nekaj je bilo rečno tam. Gospa Murglova je govorila o delovni obvezi in ne vem
               čem, pa o zapravljanju časa je bilo govora in tako dalje in morali bi se, kot je
               recitirala gospa Tomićeva – umetniški vtis spet, to ni kaj – delovna obveznost,
               skratka zapravljanje časa in te zgodbe. Gospe in gospodje, zlasti iz SMC, saj ostali
               SD pa tisti že vedo, pa Desus. Jaz se ne spomnim, ne spomnim sestave Državnega zbora,
               ki bi imel 4. redno sejo, in ta 4. redna seja je prazna. Glejte, zdaj imamo na tej
               seji 18 točk dnevnega reda. Če bi obravnavali samo točke dnevnega reda, kjer je
               predlagateljica Vlada, bi bila seja zaključena v torek ob dveh. Jaz se pa ne spomnim
               v vseh teh letih, da bi kdaj bila seja zaključena v dveh dneh. Kaj sem hotel
               povedati? Glejte, od teh 18 točk dnevnega reda imamo 8 točk, ki so nevsebinske
               narave, pomeni, ratifikacije in podobno, saj vemo, kako to gre, po tekočem traku, tu
               Državni zbor ne razpravlja, nima obrazložitve glasu in je konec. Potem imamo 2
               vsebinski točki, koalicijski, to je zlato pravilo, in še ena točka, to bi lahko
               končali v torek. Vse ostale točke so plod dela SDS. Torej, Vlada ne dela. Komu kaj
               zdaj očitate? Kaj zdaj očitate s tem, ko pravite, da je to mlatenje pa prazna slama
               pa ne vem kaj vse. Ja, za boga, delati začnite! Sprejmite zakone, ki jih bomo
               obravnavali.</p>
               <p>Ah, gospa Poropat je tukaj, ker običajno odide. Sem vesel, da ste tukaj. Glejte,
               <q>"niso znana dejstva okoli inšpekcijske službe, ne moremo govoriti."</q> Kdaj pa bodo,
               gospa Poropat? Kdaj? Če gospod tožilec pravi: <q>"Ne dam podatkov."</q> Tožilec pravi, ne
               dam podatkov, vi pa pravite, da niso znana dejstva, inšpekcija se odloča. Kdaj bo
               končala z odločanjem? Takrat, ko bo gospod Fišer podatke dal. Eno od naših priporočil
               pa je bilo, da Vlada Republike Slovenije zagotovi, da bodo inšpekcijske službe dobile
               podatke. Kdaj torej, gospa Poropat? Koliko še? Leto dni? Dve leti, tri leta, pet let?
               Koliko? <q>"Postopki še tečejo na Vrhovnem sodišču Republike Slovenije."</q> Ja, seveda,
               gospa Poropat, Vrhovno sodišče že 14 mesecev ni odločilo! 14 mesecev! Koliko časa še?
               Eno leto, dve leti, tri leta, pet let? Koliko časa še? Verjetno do leta 2016 najmanj,
               dokler ima mandat gospod Fišer. Ali kako? Potem bo tako šel v zgodovino. Tako kot je
               bilo z gospodom Zalarjem. Torej, koliko časa naj še odloča Vrhovno sodišče? In mi smo
               samo pozvali, naš predlog je šel v smeri, da pozivamo Vrhovno sodišče Republike
               Slovenije, da odloči. Ali je to pritisk? Ne, ni. Da odloči. Torej je odločanje v
               Državnem zboru, kot pravite, preuranjeno. Gospa Poropat, kdaj? Ali bova midva še
               sedela tu kot poslanca ali kako bo? Kdaj? Kdaj torej? Pridite, prosim, z besedo na
               dan pa povejte nek datum, kdaj to bo. Ne samo, da je preuranjeno. Povejte, kdaj! <q>"Ne
               moremo posegati v inšpekcijske postopke."</q> Ja, za boga, no! Tako pametno je tudi nekdo
               drug rekel še na odboru. Ja, ali mi posegamo v inšpekcijske postopke? Glejte, poseg v
               inšpekcijske postopke bi bil, če bi Državni zbor rekel: <q>"Inšpekcijske službe,
               odločite tako in tako,"</q> ali pa, <q>"Inšpekcijske službe, ne smete odločiti."</q> Karkoli, to
               bi bil naš grob poseg v inšpekcijske službe. Mi pa smo rekli, Vlada Republike
               Slovenije naj zagotovi podatke, da bodo inšpekcijske službe lahko odločale. To smo mi
               rekli. Ali je to poseg v delo inšpekcijskih služb? Glejte, tisti, ki trdi, da je to
               poseg v delo inšpekcijskih služb, se spreneveda, bluzi ali pa ne ve, za kaj gre. Gre
               torej za to, da smo zahtevali, da Vlada zagotovi ustrezne podatke, da bodo
               inšpektorji lahko odločili. Kako bodo odločili, je njihova stvar. Ne potem govoriti,
               da je to poseg v inšpekcijske službe.</p>
               <p>Oh, gospa Muršičeva pa tokrat v vlogi predstavnice SD: <q>"politično motivirane teme"</q>.
               Dajte mi povedat, zakaj bi bilo to politično motivirano. Namreč, ugotavljamo, da je
               Upravno sodišče Republike Slovenije reklo, da sta dva funkcionarja v tej državi
               zlorabila oblast, in sicer sta to gospod bivši minister za pravosodje in sedanji
               generalni državni tožilec, sta zelo rabila oblast in sta odločila nezakonito. In zdaj
               vi pravite, da je to politično motivirana tema. Poleg tega je pravosodno ministrstvo
               ugotovilo isto, da je šlo za nepravilno imenovanje, nič drugega ni ugotovilo. In zdaj
               vi meni govorite o politično motivirani temi. Ja kako, kaj pa imamo političnega
               tukaj? Kaj je tu političnega? Upravno sodišče je to reklo, ki je neodvisni organ, in
               Ministrstvo za pravosodje, kjer sedijo vaši ljudje, ki ga vodijo torej vaši ljudje,
               ljudje te koalicije. Je to politično motivirana tema? Oprostite, ni.</p>
               <p>Govorite o Robertu Časarju. Dajte mi reči, zakaj ne omenite domnevno vašega člana
               Grubeliča, ki ga že dvajset let ni v zapor na Dobu. Pravite, da je Robert Časar
               pobegnil. Res je pobegnil, tako vsaj pravijo, jaz ne vem, kje je. Govorili ste o tem,
               da je ne vem kako naš član, jaz nisem prepričan, da je naš, ampak ne vem, pa naj
               rešijo, pustiva to zgodbo, bova videla, lahko da je, je pa z nami sodeloval v
               strokovnem svetu nekoč. Ampak, gospod Grubelič pa je bil član vaših predhodnic.
               Poglejte, on je že dvajset let pravnomočno obsojena oseba, že dvajset let ta oseba
               nosi potrdilo, da je bolan, in vi se zdaj vpiknete v Igorja Bavčarja, ki je,
               oprostite, to državo delal, v narekovajih. V večji meri kot vi pa jaz. Prav je,
               obsojen je, nimamo kaj debatirati, ampak delate problem iz tega, ker je dva dni v
               bolnici, to je velik problem, ampak problem je, ker je Igor Bavčar. Ampak, on je
               pripadnik leve politične opcije, LDS, ne naš, ni naš pripadnik, član LDS je bil ali
               pa še je. In ker je dva dni v bolnici, je to problem. Robert Časar je torej tudi
               problem, ki ga menda že pol leta iščemo, ali kako že. Dajte mi zdaj razložiti, gospa
               Muršičeva, dajte no, razložite mi, jaz vas res pozivam, zakaj ni problem Grubelič, ki
               je že dvajset let bolan in ki že dvajset let ne pride na Dob, pa bi moral tam že
               sedeti, že odsedel bi. In ni problem. Poglejte, kdor koli v tej dvorani naj mi to
               razloži in bom to razumel, ampak slovenska javnost pa verjamem, da tega ne razume, in
               zato je Časar, Grubelič, Bavčar v vašo škodo. Namreč ta dva bosta zagotovo še prišla
               na Dob, ne vem pa, če bo Grubelič, ne vem, če se bo kdo vtaknil v zdravnike, ki njemu
               dvajset let pišejo potrdila. Ste videli včeraj kamere? Vse je bilo tam v tisti
               bolnici, tam doli, vse živo. Kamere, zakaj ga ni, policija je tja prišla, vse. Kaj pa
               Grubelič? Ali je v dvajsetih letih tam bil kakšen kriminalist? Jaz ne vem za to. Ali
               je v dvajsetih letih kdo preverjal zdravnike, ki njemu pišejo opravičila? Ne vem.
               Vidite, ni pošteno, kar ste rekli.</p>
               <p>Gremo naprej. Gospa Tomićeva, seveda, jaz sem vas nazadnje gledal tam nekje pred
               osmimi leti v neki komediji in sem vam res navdušeno ploskal pa mi je zdaj skoraj
               ušlo, sem mislil zaploskati, ker je bil res lep umetniški vtis, vsebine pa ni bilo.
               Saj človek sploh nima kaj odgovoriti, ker ni bilo nobene vsebine, ampak lep umetniški
               vtis. Pravi, da bi morali govoriti o privatizaciji, morali bi govoriti o zdravstvu, o
               deložacijah, o položnicah, ki jih ljudje ne morejo plačevati, skratka, to bi morale
               biti teme. Ja, me zanima, kje je kakšna točka dnevnega reda od naše Združene levice?
               Dajte kaj na mizo od tega. Dajte revščino na mizo, recimo! No, recimo, gospa je
               skupaj spravila sedem poslanskih vprašanj. Teh jaz napišem v treh dneh, tako
               približno po statistiki, če greste gledati, lahko vidite, boste videli približno
               takšno situacijo. Seveda je uspela sedem poslanskih vprašanj napisati. Naj še spiše
               zahtevo za sejo Državnega zbora! Privatizacija, zdravstvo, deložacije, položnice pa
               reveži – jaz domnevam, da bom podprl sklepe, ki jih bo Združena levica predlagala.
               Pravi pa, da DZ nima pristojnosti govoriti o temi, ki jo imamo danes na dnevnem redu.
               Ja, krasno – umetniški vtis brez vsebine. Je pa to rušenje pravne države, baje.
               Krasno. Gospe in gospodje, veste kaj je rušenje naše države? To, kar se dogaja na
               relaciji med vami v Združeni levici, pa s tem, kar je zdaj v Grčiji, to pa je rušenje
               države in praznjenje žepov naših ljudi. Vi, ki se klanjate dogodkom v Grčiji, morate
               Slovencem povedati hkrati še to, da ta <q>"Moj poklon Grčiji"</q> gospoda Meseca, pomeni 300
               milijonov evrov, ki jih ne bomo več nikoli videli, ki smo jih v Grčijo poslali, pa
               milijardo 300 milijonov poroštev, ki smo jih dali. Oni namreč pravijo, da ne bomo več
               vrnili denarja. To trdijo v Grčiji. Ne bomo vrnili denarja, so rekli. No, zelo lepo.
               Dajte še enkrat iti delegacija dol pa se jim priklonite. Pa Slovencem povejte, kaj to
               pomeni. Pomeni milijardo 600, delite z 2 milijona, pa boste videli, koliko je to iz
               vsakega žepa.</p>
               <p>Še nekaj o razmerjih med – to je pa tema, ki je zelo zanimiva, jaz sem začel in bom
               tudi končal ta uvodni nastop s tem – kaj je Državni zbor, kaj je sodna veja oblasti
               in kaj izvršilna veja oblasti. Poglejte, to samoomejevanje meni že malo preseda in pa
               samoponiževanje. To je samoponiževanje, kar počnemo oziroma kaj počne Državni zbor
               oziroma tisti, ki pač imate ali pa ste imeli v preteklosti koalicije. Te veje oblasti
               so med seboj enakopravne. Pa mi potem povejte, zakaj je pred parlamentom dovoljeno
               vpiti oziroma demonstrirati, dovoljeno celo kocke metati ali kako. To isto je
               dovoljeno pred Vlado. Ali je dovoljeno? Se vsi strinjamo, da je? Povejte mi, zakaj to
               ni mogoče pred sodiščem? Zakaj? Sedaj po najnovejši verziji je že mogoče, kar je celo
               pravosodni minister na hearingu povedal, ampak je imel dva cmoka v grlu, ampak je
               povedal. Je povedal. V redu. Druga zadeva. Vsi smo dolžni spoštovati akte vseh treh
               vej oblasti. Zagotovo. Zagotovo smo mi dolžni spoštovati delo pravosodja, se
               odzivati, če smo obdolženci ali kaj jaz vem kaj že. Pa tudi to počnemo. Zagotovo je
               Vlada dolžna sprejemati, pripravljati zakone itd. itd. itd. Potem mi pa povejte,
               zakaj torej mi ne bi smeli povedati, kaj je v pravosodju narobe, če menimo, da je
               tako. Zakaj ne smemo tega povedati? Česa se bojite? Zakaj bi se tega bali? Mi to
               moramo povedati. To je naša dolžnost. In kakršnokoli samoomejevanje Državnega zbora
               za moje pojme ni sprejemljivo. Poudarjam še enkrat, da bi morali reagirati na dopis
               tožilca, ki pravi: <q>"Ne bo me, ne bom prišel v Državni zbor. Ne bom."</q> Kdo ga pa je
               imenoval, če ga nismo mi imenovali? Ja kako pa? Take stvari so nedopustne. Potem
               naslednje vprašanje. Ali je dovoljeno kritizirati odločitve Državnega zbora? Ja je.
               Madona, saj vidite kako nas ljudje šimfajo pa pravijo, ne vem kaj vse o nas in o
               zakonih, ki jih mi sprejemamo. Ali je dovoljeno šimfati, kritizirati Vlado? Seveda je
               dovoljeno, kaj pa. Povejte mi, zakaj potem ni dovoljeno sodnih odločitev kritizirati.
               Zakaj pa? Zakaj? Moj odgovor je seveda relativno preprost. Preprost zakaj? Zaradi
               tega, ker obstaja totalna sprega, totalna sprega, totalna sprega med levo politično
               opcijo in sodstvom. Naj vas samo spomnim dogajanja ob imenovanju predsednika
               Vrhovnega sodišča. Vsi predsedniki Vrhovnega sodišča do sedaj so imeli izjemne
               kompetence. Tisti, ki ste profesorji na fakultetah, vtipkajte COBISS, pa boste
               videli, pa se jim lahko tako prikloniš, vsi, od Štrozaka naprej, vsi. Imeli smo
               kandidata za predsednika sodišča, gospoda Šorlija, nasproti gospoda Maslešo. Gospod
               Šorli, trije jeziki svetovni, nemščina, francoščina, angleščina. Masleša nič. COBISS,
               toliko pri Šorliju in toliko pri Maslešu. Tako pa tako. Veste, kaj se je zgodilo?
               Imenovan je bil tisti, ki je imel najslabše pogoje. To je gospod Masleša. Utemeljitev
               pa je interesantna. Utemeljitev je podala gospa Beblerjeva, tam nekje zadaj je sedela
               in je zelo jasno povedala, gospod Šorli ne more biti nikoli predsednik Vrhovnega
               sodišča, zato ker je bil, pazite, član senata v zadevi Pavle Rupar, ki je bil
               oproščen. Član senata je bil, mogoče je glasoval za obsodilno sodbo. Ne more biti
               predsednik Vrhovnega sodišča, ker je bil član senata. In glejte, če ta človek, če ta
               gospod hodi v službo tam ene 36, 37, 38 let, jaz sem to izračunal, če je bil tak
               povprečen sodnik, povprečen sodnik mu recimo, je približno 30 tisoč sodnih odločitev
               prinesel. In če je bil pošten sodnik, je obsodil pol desnih pa pol levi. Ali je tako?
               Potem je bil neodvisen sodnik, potem je v redu sodnik. Ne more biti po kriteriju
               takratnega SD, ker je sedel v senatu, ki je oprostil Pavleta Ruparja. Glejte, noro,
               noro in še enkrat noro! Primeren je pa tisti, ki je imel 100 tisoč grehov. Ista
               zgodba je pri tožilcih, popolnoma ista zgodba. Obleka je malo drugačna, ampak ista
               stvar je. In vsa ta gospoda danes, s tem bom zaključil ta uvodni nastop, glejte,
               treba je tako reči, do leta 1990 smo imeli v pravosodju tako imenovane notranje
               sovražnike, ki jih je bilo treba po teoriji častnega občana Ljubljane in zaslužnega
               profesorja Bavcona preganjati, on je napisal člen zakona Verbalni delikt – zašimfaš
               Tita, tresk bum, rest. Glejte no, ta gospod je še kaj drugega učil potem, ampak če
               smo imeli do leta 1990 notranje sovražnike, ki jih je bilo treba preganjati, smo leta
               1990 v slovenskem pravosodju zamenjali eno stvar – notranji sovražniki so v SDS.
               Adijo. In polovica slovenskih sodnikov, jaz mislim pa, da še več, je še danes na teh
               stališčih, je še danes na teh stališčih. Kako pa zadeve potekajo, je pa predsednik
               MVK videl in smo videli na zadnji seji poizkus imenovanja sodnice Dolinškove. Kjer
               sem pa še vedno, bom rekel, hvaležen in vesel za glasovanje, odločitve, ki jih je ta
               koalicija sprejela, ker mislim, da smo skupaj enkrat le pokazali, bom rekel, to, da
               imamo svojo hrbtenico, da me ne bi predsednik popravil. Zakaj? Zaradi tega, ker pri
               nas postaja avtomatizem. Tisti, ki ga Sodni svet predlaga ali pa tisti, ki ga
               Državnotožilski svet predlaga, je avtomatično postal tožilec ali sodnik. Ja zakaj pa?
               Potem moramo odpraviti imenovanja sodnikov tukaj. Potem je boljše, da jih ne
               imenujemo mi, če je to avtomatizem. Potem je to tako, da na gumb pritiskaš kot kakšna
               goska, saj to potem lahko počne vsak. Potem lahko tukaj sedi … jaz sem včasih kot šef
               policije rekel policistom, ki niso delali: Glej, če ne misliš delati, potem je bolje,
               da jaz nabavim lutko, ji dam gor uniformo, dve bateriji, pa naj hodi po cesti, ker bo
               enak preventivni učinek kot pa, če imam tebe, ki nočeš nič delati." Enako velja za
               nas, da nobene nuje ni, da moramo vsak predlog, ki pride v Državni zbor, potrditi.
               Ja, zakaj pa? To še posebej velja tudi za tožilce, ki gredo bom rekel mimo Državnega
               zbora in je imenovanje seveda na pravosodnem ministrstvu. Skratka, razmerje sil je
               takšno, kot je, ravnovesje – da, medsebojna kontrola – da, treh vej oblasti, vendar
               ne podrejena vloga Državnega zbora. V zadnjih mandatih se pa Državni zbor obnaša
               tako, z izjemo zadnjič pri tem imenovanju te sodnice, se pa Državni zbor obnaša kot
               najslabša kokoš v čredi kokoši, na katero skoči petelin kadarkoli. To pa ne smemo
               biti! Hvala lepa.</p>
            </sp>
            <sp xml:id="SDZ7-Redna-04-2015-01-29.sp129">

               <speaker>PREDSEDNIK DR. MILAN BRGLEZ:</speaker>

               <p>Ni replike zaradi tega, ker še nihče ni razpravljal, tako da kot prve k razpravi
               vabim oziroma dajem besedo gospe Ivi Dimic, Nova Slovenija. Pripravi naj se gospa Eva
               Irgl, SDS.</p>
            </sp>
            <sp xml:id="SDZ7-Redna-04-2015-01-29.sp130">

               <speaker>IVA DIMIC (PS NSi):</speaker>

               <p>Hvala za besedo, predsedujoči.</p>
               <p>Današnja stališča koalicije, ker ne morem reči o razpravah, gredo v smer, da so
               pravosodni funkcionarji dejansko bogovi, nedotakljivi in da imamo državo v državi.
               Jaz sem prepričana, da marsikoga od nas kolegov poslancev obiščejo ljudje v
               poslanskih pisarnah in da pogosto slišite vprašanja, zakaj se varčuje pri ljudeh, pri
               socialnem varstvu, pri socialnih prejemkih, pokojninah, pri ljudeh, ki pa so
               povzročil to krizo, pa tega bremena ne nosijo oziroma se od njih nič ne izterja in
               niso omejeni pri plačah, ne plačujejo davkov, ni nobenega davka od premoženja in
               nenazadnje še v zapor nočejo iti. Mislim, da je težko odgovarjati, upam, da najdete
               prave besede in da jih boste danes povedali, kako odgovorite takšnim državljanom, ki
               pridejo s takšnimi vprašanjem.</p>
               <p>Finančna uprava vodi finančne preiskave proti ljudem, ki imajo zgolj za osnovno
               preživetje. Proti tistim, ki pa so ves denar spravili v davčne oaze, pa Finančna
               uprava ne vodi nobenega postopka. Ampak najbolj žalostno je, da po vsem tem času še
               nimamo niti nekega seznama, kdo, kam in koliko je odpeljal denarja iz države. In
               tukaj še enkrat ponovno sprašujem, pa izgleda, da bo več kot dve leti in pol minilo,
               kaj se dogaja z Zakonom o odvzemu premoženja nezakonitega izvora. Dve leti in pol in
               še praktično ni nič od tega zakona. Zdaj, jaz ne vem, ali je to naše pravosodje, in
               se sprašujem, če ga sploh potrebujemo, ker dejstvo, še enkrat, pri ljudeh, ki imajo
               malo in zgolj samo za preživetje, se vedno najde pravi naslov, da se jih lahko
               oglobi, da se jim lahko vzame pri tistih, ki pa so dejansko najbogatejši, in to na
               nepošten način. Pa država ne ukrene tisto, kar bi morala. Kje je tukaj pravosodje in
               izvajanje zakonodaje? Tako da se upravičeno postavlja, da so nekateri v tej državi
               bogovi, nedotakljivi, in da imamo državo v državi nek navidezen svet, kar pa ni pravi
               odgovor za neko boljšo, pravičnejšo, pravno državo.</p>
            </sp>
            <sp xml:id="SDZ7-Redna-04-2015-01-29.sp131">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Eva Irgl, SDS.</p>
               <p>Pripravi naj se gospa Anja Bah Žibert, SDS.</p>
            </sp>
            <sp xml:id="SDZ7-Redna-04-2015-01-29.sp132">

               <speaker>EVA IRGL (PS SDS):</speaker>

               <p>Najlepša hvala za besedo. Spoštovane poslanke, spoštovani poslanci!</p>
               <p>Najprej moram reči, da sem vendarle pričakovala, da bo predsednica Odbora za
               pravosodje, gospa Muršič odgovorila kolegu Gorenaku na zastavljena vprašanja, glede
               na to, da vidim, da po vrstnem redu bi morala pred menoj govoriti, morda bo še v
               nadaljevanju, če so se med seboj tako dogovorili poslanci Socialnih demokratov. Ampak
               vendarle, pričakovala sem takojšen odgovor, ampak to kaže ne nazadnje na to, da je
               kolega Gorenak s svojo slikovito razpravo imel še kako prav, tako kot vsaj po mojem
               mnenju vsakokrat doslej, ko govorimo o pravosodju. Gospod Boštjan Škrlec, o njem
               danes govorimo, je bil imenovan na mesto direktorja generalnega vrhovnega tožilstva
               nezakonito. To je dejstvo in to nismo povedali mi v Slovenski demokratski stranki,
               ampak so to povedale, pojasnile in dokazale institucije, ki so dolžne to raziskati in
               potem svoje ugotovitve dati v javnost. Torej to, da je gospod Škrlec bil na to mesto
               imenovan nezakonito, ni ugotovila Slovenska demokratska stranka, je pa res, da je to
               edina stranka, ki si upa na to opozoriti in ki je tudi načelna pri tem, ker ve, da se
               takšne stvari pač ne smejo dogajati. Vsi ostali, oprostite, spoštovani kolegice in
               kolegi, držite glavo v pesek in očitno se delate, kot da je s tem vse v redu. In to
               je verjetno po vaše pravna in pravična država. Zame in za državljanke in državljane
               pa zagotovo to ni pravna in pravična država.</p>
               <p>Slovenska demokratska stranka na te stvari samo opozarja in hvala bogu, da v tem
               prostoru je stranka, ki na to opozori. Če ne bi bilo Slovenske demokratske stranke,
               ne bi vedeli za nič, kar se dogaja. Bilo bi približno tako, kot se je dogajalo v
               prejšnjem sistemu, gradili bi neke Potemkinove vasi, vse bi bilo lepo, vse bi bilo
               krasno, tudi Združena levica bi bila zadovoljna, ker bi bili tisti časi zopet nazaj,
               ampak ne, spoštovani kolegice in kolegi, skrajni čas je, da naredimo miselni preskok
               v glavah in se sprijaznimo, da je demokracija v tej državi in da je treba na
               nezakonite stvari, na nepravilnosti tudi opozarjati. Dejstvo je, da je takratna
               oblast, ki je predlagala Škrleca na to mesto, delala oziroma ravnala samovoljno,
               nesprejemljivo in nezakonito, kar je potrdil tudi pravosodni nadzor, ki ga je uvedel
               nekdanji minister za pravosodje dr. Senko Pličanič. Še več. Tudi Komisija za
               preprečevanje korupcije, ki jo je vodil sedanji minister za pravosodje mag. Goran
               Klemenčič, je ugotovila isto, da je prišlo pri tem imenovanju na to delovno mesto do
               nezakonitega postopanja. Še celo več. Komisija za preprečevanje korupcije je jasno
               povedala, citiram: <q>"Da je prišlo do suma korupcije in nasprotja interesov."</q> Torej,
               tega si nismo izmislili v Slovenski demokratski stranki, ampak je to povedala
               Komisija za preprečevanje korupcije, natančneje minister za pravosodje, trenutni,
               gospod Goran Klemenčič. In vi tudi v SMC ste zdaj proti odločitvam vašega ministra,
               ki je mimogrede na Odboru za pravosodje tudi priznal, da je temu tako. In jaz sem mu
               takrat rekla, da pričakujem od njega osebno, da se bo zadeva razrešila, ampak ne na
               način, kot pravi državni sekretar na Ministrstvu za pravosodje, ko pravi, da je vse
               rešeno. Kako je lahko rešeno, če je gospod Škrlec še vedno na tem položaju? Kako je
               lahko to rešeno? Prosim, gospod državni sekretar, če že ni ministra tukaj, da mi na
               to vprašanje odgovorite. Kako je možno, da je ta zadeva rešena, če je gospod, ki je
               ravnal nezakonito, še vedno na svojem položaju. Tudi Upravno sodišče, ko se je gospod
               Škrlec pritožil zaradi tega na Upravno sodišče, je ugotovilo, da je v njegovem
               primeru prišlo do samovolje pri izvrševanju oblasti. Skratka vse institucije, ki so
               dolžne odgovoriti na ta vprašanja v naši državi, so povedale, da je bilo to
               imenovanje nezakonito. Ampak gospod Škrlec je še vedno na svojem mestu. In kako
               ironično, sedi ravno na Vrhovnem državnem tožilstvu, ki je organ pregona, ki se
               ukvarja s tem, da išče tiste, ki so nezakonito ravnali oziroma skuša to dokazati pred
               lastnim pragom, ko vidi, da je prišlo do nezakonitega ravnanja, pa si zatiska oči. Še
               več, dr. Zdenko Fišer, generalni državni tožilec, nam je na Odboru za pravosodje, ko
               smo obravnavali to temo, je napisal nek dopis spoštovani predsednici tega odbora,
               kjer si je, po mojem mnenju, privoščil nedopustne in skrajno nedostojne besede, ki
               vsekakor ne pritičejo generalnemu državnemu tožilcu. Gospod Zdenko Fišer se ni v
               svojem dopisu opredelil do nezakonitega postopka svojega uslužbenca, to ga ni
               zanimalo. To je za njega nepomembno, ker je pač <q>"naš"</q> in ker dobro dela <q>"za nas in za
               naše stvari"</q>. To dr. Zdenka Fišerja ni zanimalo. Vendar se je zopet, ne prvič, ampak
               zopet spustil v nespodobno in skrajno žaljivo diskreditacijo Janeza Janše in
               Slovenske demokratske stranke. Do tukaj seže nivo dr. Zvonka Fišerja. Obenem je v tem
               dopisu tudi povedal, da ga ne sejo ne bo, ker ta seja predstavlja nedopusten pritisk,
               politični pritisk na odločanje tožilske organizacije. Ja, jaz, oprostite, kolegice in
               kolegi, še nisem slišala večje neumnosti. Takšna seja po njegovem predstavlja
               pritisk, politični pritisk na odločanje tožilske organizacije. Zakaj? Zadeva Škrlec
               nima niti ene zveze s konkretnimi odločanji v kazenskih postopkih, niti ene. Zadeva
               Škrlec ima samo eno in ključno zvezo, in to je zloraba oblasti. In zato jaz
               pričakujem, tudi od vas, ki ste predstavnik Ministrstva za pravosodje, glede na to,
               da tukaj ni gospoda Gorana Klemenčiča, da mu boste posredovali naše mnenje in da mu
               boste jasno povedali, da pričakujemo, da glede na to, da dr. Fišer ni napravil nič na
               tem področju, da bo svoje niti povlekel minister za pravosodje, seveda v okviru
               svojih pristojnosti. Glede na to, da je že v prejšnji vlogi, kot predsednik Komisije
               za preprečevanje korupcije, povedal, da je prišlo do suma koruptivnih ravnanj,
               mislim, da to ne bo pretežko za njega in za Ministrstvo za pravosodje. Sicer pa,
               glede na to, da dr. Zvonko Fišer ščiti svojega uslužbenca pri nezakonitem ravnanju in
               je soodgovoren za to, pričakujem, da bo odstopil s svojega položaja.</p>
               <p>Jaz vsekakor podpiram to sejo, ker se mi zdi prav in tudi dolžni smo, da Slovenkam in
               Slovencem nalijemo čistega vina in opozarjamo na nepravilnosti, ki se dogajajo v
               tistem najbolj ozkem krogu, vrhu. Hvala.</p>
            </sp>
            <sp xml:id="SDZ7-Redna-04-2015-01-29.sp133">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Anja Bah Žibert SDS, pripravi naj se gospod Jože Tanko SDS.</p>
            </sp>
            <sp xml:id="SDZ7-Redna-04-2015-01-29.sp134">

               <speaker>ANJA BAH ŽIBERT (PS SDS):</speaker>

               <p>Kolegice in kolegi, predsedujoči!</p>
               <p>Človeka dobesedno resno zaskrbi, kadar moramo v tem Državnem zboru opozarjati na
               probleme in kršitve, ki bi na nek način morale biti že odpravljene, in še manj,
               nikoli se ne bi smele zgoditi. Žal temu v Sloveniji ni tako in zato je današnja
               razprava nujna. Nujni bi bili tudi nekateri zaključki, ki bi bili na nek način korak
               k temu, da bo pravosodni sistem začel v Sloveniji delovati tako, kot bi moral. A žal,
               danes iz te razprave ni videti, da se bo zaključek kakorkoli uresničil. To me navdaja
               na nek način z žalostjo, ali še huje, s strahom.</p>
               <p>Če pogledamo samo nekatere od razpravljavcev. SD je razpravo namesto argumentov
               izkoristil za obračunavanje s Slovensko demokratsko stranko. Predstavnica Združene
               levice Violeta Tomić je govornico izkoristila za poligon oziroma za trening njene
               druge službe, to je delo v teatru, ki ga opravlja petinsko, namreč poslanska funkcija
               ji ne zadostuje. In verjamem, da kot velika borka za pravice in borka proti revščini
               gotovo to tudi namenja v humanitarne namene. Edino kar je, bi se lahko v teh
               razpravah, nekako v delu strinjala z gospo Jasno Murgel, ki je govorila o tem, da je
               treba v tej državi spremeniti zakone. Se strinjam, ampak jaz pričakujem, da bo ta
               vlada slej kot prej pripravila korenito spremembo na področju pravosodja, raje recimo
               reformo. Ampak zaenkrat glede na predloge, ki jih dobivamo na mize v Državni zbor,
               temu ni videti tako. Upam, da se bo to spremenilo. In nenazadnje, veste, lahko
               spremenimo še tisoč zakonov, če lahko govorim tako malo pavšalno, ne bo pomagalo nič,
               če jih ne bodo spoštovali. Če jih ne bomo vsi skupaj spoštovali. In predvsem, če jih
               ne bodo spoštovali tisti, ki so najbolj odgovorni v tej državi, da se jih spoštuje.
               Namreč, veste, res smo priča vse glasnejšim kritikam na račun pravosodnega sistema.
               Razprava, kot pa je danes, pa samo potrjuje, da so te kritike upravičene in da
               dejansko kličejo k spremembam. In res ne vem, zakaj takšen odpor na današnjo
               razpravo, ko govorimo o konkretnih nepravilnostih. Ne nazadnje, veste, je tukaj pod
               vprašajem, resnim vprašajem vladavina prava. Ne nazadnje smo priča kršitvam načela
               pravnega ravnanja organov državne oblasti. Za vas, nekateri, spoštovani v tej državi,
               pa je ta razprava nesmiselna. Tako imenovan primer Škrlec-Fišer-Zalar ni nekaj, kar
               bi nastalo včeraj. Gre za primer nezakonitega imenovanja na mesto generalnega
               direktorja Vrhovnega državnega tožilstva, ki je znan, spoštovani, že od leta 2012.
               Ampak pravih reakcij odgovornih na to ni bilo. Tudi jaz sprašujem sekretarja, ki je
               danes z nami, zakaj na eni strani govorite, da so bile nepravilnosti odpravljene, na
               drugi strani pa ni bil narejen niti en ukrep zoper tiste, ki so to nepravilnost
               povzročili. Se pravi, če bom jaz jutri kršila zakon, tako domnevam in tako se bo
               očitno moralo zgoditi, bomo potem to popravili za nazaj, meni pa se ne bo zgodilo
               nič. A žal seveda vsi dobro vemo, da temu ni tako, kajti pri nas v Sloveniji zakoni
               ne veljajo za vse enako.</p>
               <p>Težko me boste tudi prepričali, da to, kar danes govorimo, ni problem in da se raje
               pogovarjamo o nekih drugih problemih, ki so bolj pomembni za to državo. Ne. Menim, da
               bi bilo nujno, da bi danes, danes prejeli ta priporočila in nato odreagirali,
               nenazadnje so nas zato izvolili tudi državljanke in državljani.</p>
               <p>Priporočila, ki jih predlaga Slovenska demokratska stranka, so namenjena izključno
               pozivu k odpravi nezakonitosti pri delu Vrhovnega državnega tožilstva, da se
               spoštujejo ustava in zakoni in da ti končno začnejo veljati za vse. S priporočili ne
               posegamo v nobeno vsebino dela državnega tožilstva. To ni res in vsi, ki danes o tem
               govorite, govorite neresnico. Nas ne zanimajo njihovi postopki oziroma jih danes ne
               problematiziramo, govorim o tem, da je generalni državni tožilec zlorabil zakon in
               deloval nezakonito. Naj tudi jaz izpostavim, da je nezakonitosti že ugotovilo tudi
               Upravno sodišče. Postopek je zaradi suma korupcije in nasprotovanja interesov začela
               tudi KPK, a je javno objavo njenih izsledkov zadržalo Vrhovno sodišče. Ministrstvo za
               pravosodje je bojda 2. 12. 2014, govorimo o 2. 12. 2014, zadeva je od 2012 … Vrhovno
               sodišče je tudi zaprosilo za informacijo, kako je s časovnim okvirjem reševanja te
               zadeve. Meni seveda odgovori niso znani, ampak glede na postopke in kako pri nas
               zadeve potekajo predvidevam, da teh odgovorov še nekaj časa ne bo. Prav tako je,
               poudarjam, šele leta 2014 z nadzorom začel tudi Inšpektorat za javni sektor, ki
               seveda z delom še vedno ni zaključil. Tako potekajo pri nas postopki!</p>
               <p>Zaplet je seveda nastal ob tem, ker je gospod Fišer menil, da so težave v
               pristojnosti. Omenjeno je seveda potem stališče Ministrstva za pravosodje 8. 10., se
               pravi štiri mesece nazaj, ki je jasno povedalo, da so pristojnosti jasne in da
               inšpektorat lahko zaključi s postopkom. Štiri mesece, zopet skoraj pol leta, zgodi pa
               se nič. Veste, na drugi strani pa vsi dobro vemo, da te postopke pa ja menda
               generalni tožilec pozna, pa še vrhovni povrhu. Ampak, šlo je le še za eno njegovo
               potegavščino oziroma manever, kako se izogniti konkretnim odgovorom in podatkom.</p>
               <p>Zaključen je tudi nadzor nadzorne skupine, ki je bila imenovana na podlagi Zakona o
               državnem tožilstvu, njene ugotovitve pa so podobne ugotovitvam oziroma odločitvam
               Upravnega sodišča. Torej, poudarjam in res poudarjam in upam, da bo to vendarle
               enkrat slišano, šlo je za zlorabo zakonodaje in za nezakonito delovanje. Upravno
               sodišče je v svojem mnenju zapisalo, da sta tako generalni državni tožilec kot tudi
               minister, takratni minister Zalar, zlorabila oblast. Oprostite, ampak kaj še za vraga
               je treba v tej državi ob vseh teh znanih dejstvih, da bo pa enkrat končno le tisti,
               ki bi moral prevzeti odgovornost, to tudi prevzel oziroma da bomo spoštovali
               odločitve, ki so nujne za tok, da se nekaj zgodi. Resno sprašujem, kaj še dodatno
               potrebujemo? Gospod Fišer je zlorabil zakonodajo, zlorabil je oblast in on je še
               vedno generalni vrhovni tožilec. Človek se sprašuje, če je morda to, da ni reakcije
               na vse to, neka pretekla zasluga, neke plačilo za zasluge gospoda Fišerja glede na
               to, kaj je v svoji preteklosti počel. In morda je to tudi na nek načni plačilo za
               njegova dejanja, ki jih je popravljal, ko je s svojimi odločitvami grobo kršil
               temeljne človekove pravice. Veste, to, da govorim o tej zaščiti, ki se mi zdi res
               nerazumna, me prepriča še vrsto drugih nepravilnosti, ki jih gospod Fišer počne. Naj
               spomnim samo na nekatere. Leta 2012 bi moral gospod Fišer v skladu z Zakonom o
               državnem tožilstvu sprejeti tako imenovano politiko pregona, ki je nekakšen postulat
               tožilskega dela, a je z njo zamujal pol leta. In, veste, zgodilo se ni nič. Govorim o
               postulatu tožilskega dela, zgodilo pa se ni nič. Nekomu je v tej državi dopuščeno
               vse. V nasprotju z zakonodajo si je privoščil tudi zamudo pri posredovanju skupnega
               poročila o delovanju tožilcev za leto 2013, a glej ga zlomka, zopet nič. Ko sem v
               imenu Slovenske demokratske stranke takrat predlagala nadzor, ker se mi je zdel
               potreben glede na stanje, je seveda bilo vse skupaj vehementno zavrnjeno, <q>"ah,
               pustimo to!"</q> Nekateri pač v tej državi lahko kršijo zakon. Veste, pred dnevi pa si je
               gospod Fišer privoščil nekaj nedopustnega – iz svoje funkcije generalnega vrhovnega
               tožilca je naredil politični obračun s Slovensko demokratsko stranko. Veste, to pa je
               poseg sodne veje oblasti v zakonodajno. In ne obratno, kar skušate danes nekateri v
               svojih razpravah poudariti. To pa je problem. Namreč, s tem, da je svoje opravičilo
               utemeljil, da se seje ne namerava udeležiti zato, ker je sklicatelj Slovenska
               demokratska stranka, je hud poseg v zakonodajno vejo oblasti. Pomeni, da si je
               vrhovni državni tožilec dovolil poslance deliti na prave in neprave. To, dragi moji,
               pa je hud problem. Ampak, veste, tudi na to ni bilo nobene reakcije. Gospod Fišer
               verjetno – ne vem, morda nas danes tudi gleda – dela naprej in se vsemu temu smeji.
               Slovenija je pač drugačna država. Veste, ob tem je najbolj žalostno po mojem mnenju
               prav to, da nekateri prav kalimerovsko gledajo na to, ko opozarjamo na težave v
               pravosodju, in skimujejo z glavo, češ, pa saj ni tako hudo. A bolj ko vam govorimo,
               da je nekaj narobe s tem sistemom, bolj dajete glavo v pesek. Spoštovani, veste,
               veliko je narobe in skrajni čas je, da se zbudimo. Nekateri smo se, drugi pač raje
               klepetate ali pa berete časopise. Tudi prav. Ampak državljani vas vsak dan bolj
               glasno opozarjajo na to, da v tej državi ne deluje vladavina prava. Naj bo to
               zadostno opozorilo.</p>
            </sp>
            <sp xml:id="SDZ7-Redna-04-2015-01-29.sp135">

               <speaker>PREDSEDNIK DR. MILAN BRGLEZ:</speaker>

               <p>Besedo ima predlagatelj dr. Vinko Gorenak.</p>
            </sp>
            <sp xml:id="SDZ7-Redna-04-2015-01-29.sp136">

               <speaker>DR. VINKO GORENAK (PS SDS):</speaker>

               <p>Hvala lepa. Predsednik, mislim, da imamo določeno težavo. Glede na poslovnik
               predlagam – vem, da ne morete kaj bistveno vplivati na to, ampak bom vseeno opozoril
               na situacijo, v kateri smo. Mi torej razpravljamo o nezakonitem delu – v trdilni
               obliki, ne kakšni pogojni – vrhovnega državnega tožilca, gospoda Fišerja, in bivšega
               ministra za pravosodje Zalarja, kar je potrdilo sodišče. In v Državnem zboru teče
               neka razprava, za katero vidim, da so se do zdaj odjavili vsi koalicijski poslanci in
               vsi poslanci, tisti, kako že, pridružene opozicije. Skratka, nihče ne razpravlja. In
               mislim, da bo tako tudi v nadaljevanju. Jaz sem postavil v svoji polurni razpravi
               nekaj vprašanj. Najbolje bi bilo, da bi vas prosil, če bi nekako – aha, predsedujoči
               se je zamenjal –, če bi predsedujoči nekako pozval tiste ljudi, da pridejo sem in
               odgovorijo, ampak ni po poslovniku, bom pač sam ponovil nekatera vprašanja in
               nekatere dileme, ki sem jih imel v razpravi. In bom še enkrat pozval poslance, na
               katere sem naslovil vprašanja, da pridejo v to dvorano in odgovorijo na
               vprašanja.</p>
               <p>Gremo po vrsti. Nedopusten pritisk na delo tožilstva. Gospa Muršič, pridite v
               dvorano! Gospa je bila prijavljena kot druga po vrstnem redu – mrk, ni je več! <stage>/
               oglašanje iz dvorane/</stage> A, ste. No, potem pa pridite na svoje mesto in mi odgovorite –
               nedopusten pritisk na delo tožilstva. Zakaj je nedopusten pritisk na delo tožilstva,
               če opozorimo na to, da obstaja odločba Upravnega sodišča, ki pravi, da sta dva
               gospoda, gospod Fišer in gospod Zalar, zlorabila oblast in da sta ravnala nezakonito.
               Utemeljite mi to, lepo prosim. Prosvetlite me in mi povejte, zakaj bi bil to
               nedopusten poseg v delo tožilstva.</p>
               <p>Gospa Murgel, evo – mrk! Je tudi ni. Ona je trdila v svoji razpravi, da je to
               zapravljanje časa. Verjetno je šla domov, jaz upam da bo tudi kaj plače vrnila.
               Ampak, Državni zbor nima pravzaprav kaj delati, če bi bil odvisen od Vlade. In, še
               enkrat sprašujem gospo Murglovo, v čem je torej problem, če pa imamo v temu Državnemu
               zboru 4. redno sejo na kateri sta dve koalicijski točki. Dve koalicijski točki. <stage>/
               Oglašanje iz klopi./</stage> Vladni, koalicijsko … dobro, koalicijsko–vladni, saj to je
               verjetno nekaj samoumevnega, koalicija in vlada, da gresta skupaj. Dve točki dnevnega
               reda ste skupaj spravili, cela vlada in vsi poslanci koalicije. SDS jih je spravila
               skupaj osem, osem je pa takšnih ratifikacij, ki vemo, da so vsebinsko neobravnavane
               točke, ampak so v bistvu samo glasovanja. Kaj bi torej počeli in zakaj bi gospa
               Murglova in vsi mi domov nesli 2 tisoč 900 evrov, če pa vlada ne dela, pa koalicija
               tudi nič ne dela. Potem vsaj dopustite, da bo opozicija delala, in mi bomo
               delali.</p>
               <p>Pritisk na inšpekcijske službe … Evo gospa Poropat, tretji mrk, je že ni! Poglejte,
               ona trdi, da je pritisk na tožilstvo to, kar mi počnemo. Mi smo samo zahtevali, da
               Vlada Republike Slovenije s sklepom zagotovi, da bo gospod Fišer posredoval podatke o
               inšpekciji. Nič drugega. Torej, če mi zahtevamo da Vlada zagotovi, da bo gospod Fišer
               izpolnil zakonske dolžnosti in podal podatke inšpekcijskim službam, v čem, gospa
               Poropat, odvetnica, je to pritisk na inšpekcijske službe. Poudarjam, pritisk na
               inšpekcijske službe bi bil, če bi mi hoteli vplivati: ne odločite, odločite, kaznuje
               in ne vem kaj. Tako pa je naša želja s sklepom samo ta, da pozovemo Vlado, da
               zagotovi podatke. Torej gospa Poropat, pridite v dvorano in povejte.</p>
               <p>Gospa Muršič prihaja in upam, da bom dobil odgovor na naslednje vprašanje. Namreč
               povedali ste, da je to politično motivirana zgodba, kar mi počnemo. In ste omenjali
               gospoda Časarja, ki je izginil, in omenjali ste gospoda Bavčarja, ki je v bolnici.
               Prosim, če mi obrazložite, zakaj je to problem. Zakaj je izginotje Časarja pa bolnica
               Bavčarja problem in zakaj ni problem dvajset let zdravniških opravičil gospodu
               Grubeliču? Ali obstajajo v Sloveniji kakšen kamerman, kakšen novinar, pa naj bo to
               tudi poziv njim, ki je sposoben poiskati zdravnika gospoda Grubelič in reči, od kod
               je zdaj dvajset let opravičil? Je sposoben kakšen kamerman iti tja dol na Dob pa
               vprašati šefa Doba, kako pa on to komentira, ker včeraj je komentiral odsotnost
               gospoda Bavčarja, ki je v bolnici, ki so ga že kriminalisti iskali. Povejte mi,
               mogoče veste, če so kaj Grubeliča iskali. V čem je torej zdaj to problem? Zakaj je to
               politično motivirano, kar mi počnemo, in zakaj pa je vse v redu v primeru Grubeliča,
               ki ga dvajset let ni videlo in dvajset let nosi opravičila. Razložite mi, res se bom
               počutil zadovoljenega, če mi boste to razložila tako, da bom jaz razumel.</p>
               <p>Rušenje pravne države s strani gospoda – kdo je že bil? – gospod Mesec. V uvodni
               razpravi potem, bi rekel, umetniški vtis gospe Violete Tomić, ki je tudi ni, evo dva
               mrka imamo spet tam na oni strani. Rušenje pravne države. Zdaj, gospod Kordiš, bo
               tukaj zagotovo to uspel povedati, ker to verjetno obvlada, če sta že onadva izginila.
               Zakaj pa ni po drugi strani problem 300 milijonov evrov, ki jih ne bomo dobili iz
               Grčije nazaj, tako so vsaj napovedali v tej novi vladi. In zakaj ni problem, da smo
               dali milijardo 300 milijonov poroštev, se pravi milijardo 600 skupaj? Oni trdijo, da
               tega ne bodo vrnili. Vi hodite dol v Atene: <q>"Klanjam se za zmago!"</q> Povejte Slovencem,
               zakaj ni problem, da bomo izgubili milijardo 600. To rajši povejte. In ne govoriti o
               revščini, lakoti in o vseh ostalih zadevah, pa o konoplji vidim, da je zelo moderno
               govoriti pri gospe Tomićevi. Ja, tri poslanska vprašanja. Naredite kakšno sejo,
               zahtevajte sejo, gospe in gospodje, ali pa pridite v dvorano, gospa Tomićeva in
               gospod Mesec, če nista že šla domov, in povejte, zakaj je ta seja problematična,
               zakaj je to zapravljanje časa in zakaj milijarda 600 za Slovence, ki jih bodo
               izgubili, kot kaže, kot so glasovi iz Aten, to pa ni problem. Vi pa: <q>"Klanjam se!"</q>
               Kot ste rekli.</p>
               <p>Gospa Irglova je kar nekaj vprašanj postavila državnemu sekretarju. Jaz vem, da je on
               dober govorec, zdaj ga že toliko časa poznam, pa bi tudi bilo dobro, če bi odgovoril
               na te zadeve.</p>
               <p>Toliko okoli pozivov tistim, ki so mrknili pa jih ni več, prej so bili pa
               najpametnejši med pametnimi v tem Državnem zboru, ko je bilo treba pljuvati po
               SDS.</p>
               <p>Gremo naprej. Ko govorimo o tožilstvu, to vas moram še kar seznaniti, danes je le
               vendarle tožilstvo tema, vi meni, mnogi mi trobite, bom rekel, govorite in ne vem kaj
               vse, ste pametni za govornico in govorite o tem, kakšna je to neodvisna institucija.
               A vam lahko dam en primer, gospe in gospodje? Ta neodvisna inštitucija pod vodstvom
               neodvisnega gospoda Fišerja, ki neodvisno reče, ne bom prišel v Državni zbor, sedmi
               mesec intenzivno preučuje, pazite, intenzivno preučuje sum storitve kaznivega
               dejanja. Strahoten sum storitve kaznivega dejanja. Namreč pošteni državljani so spisali anonimko – anonimko,
               pošteni državljan –, v kateri piše, da je tam v gostilni pri Grofu menda še last ali
               kako že gospoda Krkoviča šlo za neumorna zaslišanja, mučenja in likvidacije. Strašno
               kaznivo dejanje. Šest mesecev preučevanja. Krkovič nič ni zaslišan, je pa gospa Eva
               Irgl dobila pismo, če je kje to obravnavala. Šest mesecev strahotnega dela. Gospe in
               gospodje, dajmo okrog obrniti zgodbo. Okrog jo obrnimo pa recimo tako, zaslišanja,
               mučenja in likvidacije v Murglah, v hiši Milana Kučana, pošteni državljani. Kaj bi
               narediti tožilci, kaj bi naredili tožilci? Glejte, dajmo biti realni pri tem, kaj bi
               naredili tožilci. Vam povem kaj, vpisničarka bi zadevo vrgla v koš za smeti,
               verjetno, ker je to samo po sebi umevno, da se to ne more zgoditi. Zakaj potem samo
               po sebi ni umevno in to ne more biti pri gostilni pri Grofu. To je pa popolnoma ista
               zgodba kot leta 1933, ko nemški tožilci pa nemški sodniki rečejo, da požig Reichstaga
               pa že ni naredil Hitler, to pa že ne, etika in morala in statut njihove stranke,
               njegove, Hitlerjeve, je tak, da to samo po sebi odpade. Vidite to samokontrolo
               tožilcev. In taka samokontrola je pri nas. So pa ti isti tožilci, toliko, da boste
               vedeli, tri dni po tistem, ko so se zgodili dogodki v Parizu – veste vsi o čem
               govorimo, o strahotnem poboju, terorističnem dejanju in tako dalje – in ko se na
               slovenskem twitterju pojavi nekdo – kako že – zakladnik Matija, ki v natančni in
               pravilni slovenščini zelo podobni piarovski službi ene od strank – pa nič ne
               namigujem, ker ni dokazov – zelo jasno sporoči: To, kar je bilo v Parizu, je otroški
               vrtec, to kar bo na Demokraciji in Reporterju, to bo pa hudo. Masaker bo. Blažiča
               bomo pa na kol nataknili, novinarja. In zdaj poglejmo reakcijo. Tožilcu v treh dneh
               ugotovijo, da ne gre za kaznivo dejanje. Ne gre za kaznivo dejanje. Društvo
               novinarjev Slovenije ne reagira. Ne reagira. Reagira pa na to neumnost od tega … Kaj
               je že ta novinar, kako že, ki je imel tisto oddajo o tistem ekstremizmu? Valenčič, ki
               ga lahko na katerikoli sliki vidite z Osama bin Ladnom tako gor, to je neodvisni
               novinar in on potem trobi neumnosti, take kot jih je. Tam pa društvo novinarjev
               reagira takoj. Strahota od SDS. Vidite, to je problematično stanje in tožilstvo na
               tak način ne more funkcionirati. Neodvisno tožilstvo bo, ko bomo imeli neodvisnega
               generalnega državnega tožilca, ko bomo imeli en pošten zakon, namreč sedanji je
               katastrofa, tožilski zakon. Čista katastrofa. Za tiste, ki ne veste o čem govorim,
               govorim o naslednjem. Sodišča imajo instance. Prva, druga, tretja, ustavna. Kdorkoli
               na tej liniji se zmoti ali karkoli narobe naredi, je lahko popravljen. Povejte mi,
               kdo lahko kaj reče o tožilski odločitvi, da je to, tisti tvit pa tiste zgodbe niso
               kaznivo dejanje. Poglejte, po Zakonu o tožilstvu v tej državi ni človeka ne med
               tožilci ne izven njihovih vrst, ki bi lahko to tožilsko odločitev popravil. Zakaj?
               Ker je zakon, ki smo ga sprejeli leta 2011, predlagatelj gospod Zalar, naredil
               tožilce neodvisne enako sodnikom in danes tudi nadrejeni tožilci, nadrejeni tožilci
               ne morejo popraviti napake enega tožilca na nižjem nivoju, ker je gospod Zalar vnesel
               v zakon – jaz sem tamle za tisto govornico živce izgubljal ali pa zelo glasno
               govoril, pa so me malo debelo gledali –, ampak je bilo pa <q>"za"</q> zakon. Seveda je
               sprejel nek zakon, ki to omogoča, ki take stvari omogoča in kontrole nad tožilci ni.
               In kontrole nad gospodom Fišerjem, ni. Ni. Če smo mi neodvisna veja oblasti, tako kot
               je sodstvo neodvisna veja oblasti, in če v tem Državnem zboru po določenem postopku
               lahko pride do zamenjave predsednika Državnega zbora, podpredsednikov in tako dalje
               in tako dalje, vodje delovnih teles, če konec koncev po določenem postopku lahko
               odidemo na predčasne volitve, je v sodni veji oblasti tako na Vrhovnem sodišču kot na
               tožilstvu stvar popolnoma jasna, ko si tja prišel, lahko kaj delaš ali pa ne delaš,
               mislim predvsem na predsednike pa generalnega državnega tožilca, je tam situacija
               končana. Tam sediš, fikus, in tako naprej, ker hodiš v službo tako kot gospod Fišer –
               ga bi tudi morali vprašati, če kaj v službo hodi –, ni sankcij, nič ne moremo
               narediti. Še tisto malo, kar pa lahko naredimo, to so pa neka priporočila Državnega
               zbora, seveda pa na odboru padejo. In to je zelo slabo. Hvala lepa.</p>
            </sp>
            <sp xml:id="SDZ7-Redna-04-2015-01-29.sp137">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Replika. Ni mogoča. Ne morete zaradi tega, ker lahko boste kvečjemu potem po
               podelitvi glasov povedali, kar mislite, da bi bilo treba.</p>
               <p>Gospod Jože Tanko ima besedo.</p>
            </sp>
            <sp xml:id="SDZ7-Redna-04-2015-01-29.sp138">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Najprej bi opozoril na to, da bi pri tej točki dnevnega reda pričakoval ministra, ki
               je prvi napisan na mnenju Vlade k tej točki. In mislim, da bi bil prava oseba, da bi
               lahko komentiral in pojasnil vse te stvari, ki so povezane z delom tožilstva. Mislim,
               da je nedostojno, da ministra praktično pri nobeni vsebinski točki, ki se nanaša na
               njegovo področje, ni na plenarni seji Državnega zbora, ampak vedno najde razloge
               zato, da pač ga ni, in pošlje podrejene funkcionarje. Tudi pri prejšnji točki smo
               pogrešali ministra, ker je šlo za pravosodje, ker je šlo za obravnavo bančne luknje.
               On se je javno pohvalil, da je takrat, ko je bil predsednik KPK, globoko pogledal v
               drobovje bančnega sistema, ugotovil številne nepravilnosti v tem bančnem sistemu,
               govoril o osebah, da je tam veliko teh oseb, ampak danes, ko bi lahko to
               kolonoskopijo bančništva predstavil tukaj, ga ni bilo. Prav tako ga ni pri tej točki
               dnevnega reda, da bi pojasnil od kdaj so ugotovitve sodišča, ki je ugotovilo
               nezakonitost pri tem imenovanju, kar naenkrat postala za Vlado in ministra
               sprejemljiva, zakonita in je na koncu celo zapisano, da so pomanjkljivosti o
               odpravljanju oziroma, da so stvari s sodišča upoštevana. Kako se more to v tako
               kratkem času zgoditi in kako se more v tako kratkem času spremeniti stališče
               ministra, ki je povsem drugačno od tistega časa, ko je bil predsednik senata KPK?
               Mislim, da bi lahko pojasnil to ravnanje Vlade tudi v zvezi s tem, kar predlaga s
               spremembo petih zakonov pri tožilstvu, pri sodstvu, v celoti, med drugim tudi pri
               tožilstvu. Ko govorijo o tem, da bi se moralo upoštevati priporočila GRECO – zdaj
               najbrž priporočila GRECO niso taka, da bi ugotovljena nezakonitost sodišča postala
               zakonita, da bi lahko nekdo kar takole mimogrede ugotovil in pa definiral to zadevo
               kot drugačno, kot je napisana v sodnem sklepu. To je tudi vprašanje za predsednika
               Vlade, ki je navsezadnje sprocesiral ta postopek na Vladi in sprejel tudi odločitev v
               zvezi s tem. Če je predsednik, sedanji predsednik Vlade v predvolilnih postopkih in
               tudi v privih nastopih v Državnem zboru zagovarjal absolutno spoštovanje pravil in
               odločitev institucij pravne države, potem iz tega mnenja sledi, da temu ni več tako.
               Temu ni več tako. Se pravi, da je tudi predsednik Vlade ravna zelo podobno, kot
               njegov minister. Kadar je v eni situaciji, v eni poziciji, govori o enih kriterijih,
               takrat, ko bi moral v skladu s temi kriterijih, o katerih je govoril, ukrepati in
               ravnati, govori to pač na nek drug način. To mislim, da je povsem neprimerno
               ravnanje.</p>
               <p>Glede na to, da generalni državni tožilec Fišer vztraja pri svoji odločitvi, ki je
               drugačna od odločitve sodišča, me tudi zanima, ali bo resorni minister za pravosodje
               gospod Goran Klemenčič odstopil. Zdaj je on politik, ki bi moral sprejemati
               odločitve. Kot predsednik senata KPK se je skliceval na to, da politika noče
               sprejemati odločitev, ki bi pač omogočile ukrepanje v primerih, ko jih je on kot
               predsednik oziroma komisija ugotavljala, Komisija za preprečevanje korupcije, v
               nekaterih primerih in je obtožil politiko v Državnem zboru in Vlado. Zdaj je v
               poziciji, da lahko neposredno ukrepa. Ali bo v tem primeru odstopil, ker ne more
               ukrepati ali pa noče ukrepati?</p>
               <p>Pri skoraj vsaki odločitvi, ki je bila sprejeta v obdobju, ko je bil minister
               predsednik KPK, je bilo zaznano tveganje korupcije. To je bila parola, ki se je niso
               izognili v prav nobenem mnenju Komisije za preprečevanje korupcije. Kaj je v tem
               primeru, ko je prišlo do sistemskih zlorab, do sistemskih odločitev v nasprotju z
               odločitvijo Upravnega sodišča. Večkrat je prišlo do sprememb oziroma do odločitev, ki
               so bila v nasprotju z odločitvijo Upravnega sodišča, pa nič.</p>
               <p>Težko je govoriti o tem, da govorimo o neki pravni državi, o pravilih pravne države,
               če se ta pravila ob nespremenjeni zakonodaji tako radikalno menjajo in so odvisni
               samo od tega, na kateri strani oseba, ki je odgovorna, stoji. Ali je predsednik KPK
               in kandidat za volitve – imajo ena stališča. Tisti trenutek, ko dobijo oblast, ko
               prevzamejo izvršne funkcije, pa imajo povsem drugačna stališča od tistih, ki so jih
               zagovarjali.</p>
               <p>Dotakniti se moram tudi še nekaterih razprav, kajti nekateri ste zmešali ravnanja
               državljanov in na tem temeljite, da so lahko tudi ravnanj funkcionarjev podobna ali
               pa identična. Nekdo je tu omenil gospoda Bavčarja. Gospod Bavčar je bivši minister
               Drnovškove vlade, imenovan v času, ko je pomembno funkcijo opravljal Gregor Golobič,
               zdaj je državljan. Mislim, da s tem primeri argumentirati, da pa zaradi tega, ker pač
               se nekateri izgovarjajo na nekatere stvari, da lahko tako počnejo tudi funkcionarji
               pravosodnih organov ali pa funkcionarji Vlade, je povsem neprimerno. Za funkcionarje
               najbrž veljajo pravila. Za tiste, ki sprožajo preiskovalne postopke, ki pripravljajo
               obtožbe proti osebam, in tiste, ki sodijo, pa bi morali ti kriteriji biti še posebej
               zaostreni in integriteta teh funkcionarjev še posebej visoka, ampak temu enostavno ni
               tako.</p>
               <p>Pa še nekaj. Nekateri ste tu govorili tudi o tem, da pomeni ta razprava pritisk na
               delo tožilstva in pravosodja nasploh. Državni zbor oziroma delovna telesa Državnega
               zbora imajo med splošnimi določbami napisano, da, in to najprej, da se morajo
               ukvarjati tudi s politiko, spremljati stanje na posameznih področjih, odločati o
               politiki na teh področjih in tako naprej. Državni zbor in delovno telo Državnega
               zbora je za to izvorno pristojno. Šele četrta, peta zadeva je sprejemanje zakonodaje.
               In vsi tisti, ki govorite o tem, da pomeni to nek pritisk na tožilstvo in tako
               naprej, nimate prav. To pomeni samo to, da izigravate zakonodajo, da izigravate
               pravila v Državnem zboru, da onemogočate o ključnih vprašanjih, ki so problem,
               razpravo. In tudi blokirate odločitve. Ne bi pričakoval od koalicije, ki ima toliko
               za povedati glede spoštovanja pravil pravne države, da pri tako evidentnem primeru,
               kot se je zgodilo na državnem tožilstvu in za kateri primer obstajajo tudi sodne
               odločbe, ravna drugače, kot je odločitev sodišča. Ne bi pričakoval, ampak, žal, se je
               zgodilo, kot mnogokrat do zdaj. Pričakujem, da če bo morda vložena kakšna
               interpelacija, da boste tako kot do zdaj vse take nezakonite primere z glasovanjem
               pokrili, kar bo zelo slabo spričevalo. To se je zgodilo v prejšnji vladi, ko so se
               evidentne stvari, ki so bile nezakonite, pokrivale.</p>
               <p>Skratka, mislim, da je neprimerno, da na tako nekritičen način povozite razpravo in
               pa tudi odločitev, ki bi jo moral Državni zbor sprejeti. Če kdo, bi morala ta
               priporočila sprocesirati skozi zakonodajni postopek koalicija, ne da čakate opozicijo
               in se potem izgovarjate in izmikate tem razpravam. To je predvsem primarna
               odgovornost koalicijskih poslancev in vlade. Hvala lepa.</p>
            </sp>
            <sp xml:id="SDZ7-Redna-04-2015-01-29.sp139">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Darko Stare. Še poslanec je prijavljen. Boste počakali še njega? Prosim.</p>
               <p>Mag. Branko Grims, izvolite.</p>
            </sp>
            <sp xml:id="SDZ7-Redna-04-2015-01-29.sp140">

               <speaker>MAG. BRANKO GRIMS (PS SDS):</speaker>

               <p>Hvala za besedo. Še enkrat prav lep pozdrav!</p>
               <p>Upam, da ste vsaj zdaj v razpravi razčistili to, da je pač ena od ključnih funkcij
               parlamenta, ki izvira iz slovenske ustave, nadzorna funkcija. Da je parlament dolžan
               reagirati na nepravilnosti, na pomanjkljivosti, na neodzivnost, skratka na ravnanje,
               ki ni skladno z normami in zakoni na kateremkoli področju družbenega življenja, še
               posebej ko gre za tako pomembno področje, kot je tožilstvo. Kako to funkcionira v
               praksi, je prej kolega Gorenak perfektno predstavil. Zdaj ste ustanovili še nek svet
               za sovražni govor, sem zadnjič prebral v časopisu. Krasno, moram reči. Sovražni govor
               je nekaj, s čimer se sicer v Evropi po normah ukvarjajo organi pregona. Ampak pri nas
               lahko cele družine razglasiš za naciste pa to utemeljiš, zakaj je temu tako, zakaj je
               to nujno, celo potrebno, to ni sovražni govor, tega naše tožilstvo ne prepozna kot
               sovražni govor. Čeprav po evropskih normah ima sovražni govor natanko dve lastnosti.
               Prvi element je, da mora biti prisotno zaničevanje, razčlovečenje, zaničevanje, in
               drugo, da mora bit prisotno utemeljevanje, zakaj je to upravičeno, dopustno, nujno,
               kakorkoli že. Ampak, tega se ne prepozna. Daš v medij, ki je dostopen vsem, grožnjo s
               pobojem – tožilstvo ne reagira, ugotovi, da to ni noben problem. Kaj potem, če
               slovenska ustava garantira določene vrednote, med njimi pravico do življenja, če te
               stvari ureja kazenski zakoni, nobenega problema! Ko je treba je koga postaviti na
               kakšen položaj, se pa to takoj naredi, kar tako, ne glede na zakonodajo. In potem, ko
               slučajno še kakšno sodišče ugotovi, da je to nezakonito, se zadevo že tako rešuje, da
               se sprošča en dodaten postopek, zavleče za 14 mesecev in, ne boste verjeli, Vlada, ki
               bi bila prva dolžna reagirati, ne reagira. Postavi se na stališče, da je to problem
               nekoga drugega. Ne, to je državni problem, gospe in gospodje! In ker ste vi vlada te
               države, je to vaš problem. In, ker vi ne reagirate, potem je treba reagirati proti
               vam. To zdaj ni več samo problem tožilstva, to je problem te vlade, ki svojega dela
               tudi slučajno ne opravlja. To je pa res problem. In zelo velik problem je to!</p>
               <p>Stanje na državnem tožilstvu, če za to dobiš seveda kadarkoli odvezo politike, beri
               vlade, in njene koalicije v Državnem zboru, se nikoli ne bo spremenilo. To pomeni, da
               so zaman vsa tista opozorila iz Evropske unije, ki pravi, da slovensko pravosodje ne
               po mehanizmih, ne po izvedbi postopkov, ne po hitrosti ne ustreza normam, ki jih
               pričakuje moderna demokratična Evropa. In kaj oni opozarjajo? Zato vsi slabše živimo,
               ker je to razvojno vprašanje, ker ni ustrezne zakonske zaščite. Vlada pa se postavi v
               konkretnem primeru, ki ga danes obravnavamo, na stališče, da je vse v najlepšem redu,
               čeprav vsi, ki so kršili zakon, kar je ugotovilo tudi sodišče, še vedno ostajajo na
               svojih funkcijah. Ne samo, da nihče ni bil kako koli kaznovan, ampak vsi ostajajo na
               funkcijah. In vsi tisti, ki so odgovorni za zavlačevanje postopka, prav tako ostajajo
               na svojih funkcijah, najbrž je še kdo kakšno nagrado dobil. Zdaj vas pa jaz vprašam,
               ali je naloga slovenske vlade, da, da liziko vsakemu, ki krši zakon in ki zavlačuje
               postopke, ki jih potem drago plačujemo vsi davkoplačevalci. Najbrž ni. Vlada bi bila
               dolžna ukrepati. In, če vlada ne ukrepa, bi bil dolžan ukrepati Državni zbor, ampak
               očitno je tukaj volja večine v temu Državnemu zboru, da naj se nič ne spremeni. In
               to, gospe in gospodje, je katastrofa! Kajti, če kdo še ni opazil, institucije te
               države ne delujejo tako, kot bi morale, in to je osrednje razvojno vprašanje
               Slovenije. Ker institucije ne delujejo, gospodarstvo peša, izgubljamo razvojne
               priložnosti, izgubljamo čas. In čas, ko ima vlado tranzicijska levica, je za
               Slovenijo izgubljen čas za vse večne čase. Vodi v propad. In to sporočilo ste vi s
               svojim ravnanjem in s svojimi odločitvami in s svojimi razpravami danes zelo
               nedvoumno predali javnosti. Upamo lahko samo, da bo javnost to tudi razumela.</p>
            </sp>
            <sp xml:id="SDZ7-Redna-04-2015-01-29.sp141">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Darko Stare, sekretar na ministrstvu za pravosodje, izvolite.</p>
            </sp>
            <sp xml:id="SDZ7-Redna-04-2015-01-29.sp142">

               <speaker>DARKO STARE:</speaker>

               <p>Hvala lepa, gospod predsednik.</p>
               <p>Najprej bi rad poudaril, da razlog za to, da je danes minister gospod Klemenčič
               odsoten, je v dejstvu, da opravlja državniško dolžnost v tujini, ki jo lahko opravi
               samo minister za pravosodje, glede na vsebino te dolžnosti in se vrne jutri.</p>
               <p>Kar pa zadeva vprašanj in pa pričakovanih odgovorov od gospoda poslanca Gorenaka,
               gospe Irglove bom poskušal strnjeno odgovoriti, in sicer osredotočen na to, kar je
               predmet današnje razprave. Uvodoma bi rad, ne bom tako slikovit, kot je bil gospod
               Gorenak, ampak uvodoma bom poudaril dve stvari. Vsi vemo, da vsaka kršitev zakona
               niti nima nujno predpisane sankcije in da je razlika tudi tam, kjer so sankcije
               predpisane ali nekdo, bom kartiral, se ne pripne z varnostnim pasom ali kadi v
               poslovnih prostorih in tako naprej, kar je protizakonito. Enako velja tudi za
               delovnopravne postopke, imenovanje in tako naprej. Ni vse enako huda kršitev in tudi
               sankcije niso enako hude kot pri, recimo, kaznivih dejanjih. Kar zadeva obravnavani
               primer, če pogledamo pravno in dejansko stanja stvari primera, ki je danes predmet
               razprave, je pravno in dejansko stanje stvari identično, kot je bilo konec leta 2012.
               Vlada, v kateri je bil gospod Gorenak minister in je, kot se je sam izrazil, bil
               zadolžen tudi za področje državnega tožilstva, je ugotovila sum, da je bilo to
               imenovanje nezakonito in je v okviru svoje pristojnosti v upravnem postopku z odločbo
               razrešilo oziroma razveljavila tisto imenovanje. Ker je obravnavana oseba uporabila
               pravno sredstvo, je sodišče potem potrdilo in pritrdilo ugotovitvi vlade, takratne, v
               kateri je bil gospod Gorenak tudi minister. V tistem času je bilo pravno in dejansko
               stanje stvari enako. Danes pa v izvajanju, ki je bilo naslovljeno tudi konkretno na
               mene kot državnega sekretarja trenutno na Ministrstvu za pravosodje, je bilo vzbujeno
               pričakovanje, kot da je nekaj, kar bi lahko mi naredili, pa ne naredimo, ker nočemo.
               Dejstvo je torej, da v tistem času, ko je bilo pravno in dejansko stanje enako,
               minister za pravosodje ni storil tega, kar zdaj pričakuje in verjamem, da iz zelo
               zelo strokovnih razlogov. Sam je omenil, da je bila takrat državna sekretarka gospa
               Barbara Brezigar, ki je bila tudi generalna državna tožilka in nedvomno
               strokovnjakinja za to področje, in ni razrešila ali predlagala Državnemu svetu, da o
               tem odloča in morebiti predlaga razrešitev Državnemu zboru, ampak je prijavila zadevo
               Komisiji za preprečevanje korupcije. Ta postopek pa še ni končan. In glede na to, da
               sem bil v prejšnji funkciji v času, ko je bil gospod Klemenčič predsednik komisije,
               sam osebno vodja službe za nadzor in preiskave, lahko s prve roke tudi povem, da te
               podatke oziroma informacije o, bi rekel, postopkovni fazi in pa o odločitvah
               komisije, ki jih uporabljate v vaših izvajanjih, niso točne in niso korektne. Namreč
               komisija, takratna, ko je dobila prijavo suma od državne sekretarke oziroma kasneje
               tudi od gospoda ministra, takratnega, sedaj gospoda poslanca Gorenaka, je vzela v
               postopek, obravnavala in ni sprejela mnenja o tem, da gre za korupcijo, ker je v
               predhodni fazi z uporabo pravnega sredstva, torej preko upravnega spora, eden od
               obravnavanih v postopku, to je gospod Zalar, dosegel, da je zadeva trenutno na
               Vrhovnem sodišču. In korektno je bilo tudi prej omenjeno, da je Ministrstvo za
               pravosodje v tem času poizvedelo prav za namene, ker želimo korektno obvestiti vas
               kot poslance in pa seveda tudi javnost v okviru svoje pristojnosti seveda, pozvalo
               Vrhovno sodišče, da pove v kateri fazi ta zadeva je. In odgovor je bil, da predvidoma
               do konca leta 2014, torej meseca decembra naj bi bilo odločeno, vendar še ni, kot
               vemo. Tako da ta informacija od vrhovnega sodišča je bila pridobljena. Skratka.
               Pravno in dejansko stanje leta 2012 je bilo enako kot je danes. Ukrepanje ni bilo
               tako, kot se pričakuje zdaj. Prepričan sem glede na to, da moramo tudi mi in smo
               seveda zavezani k temu, da delamo po zakonu in po pogojih, ki jih Zakon o državnem
               tožilstvu predpisuje, kateri so tisti, kdaj se lahko predlaga in po kakšnem postopku
               razrešitev, da sta takratni minister in takratna državna sekretarka ugotovila, da
               niso zadostni, zato so se verjetno odločili zato, da podajo v bistvu prijavo na
               Komisijo za preprečevanje korupcije, katere postopek pa ni končan. To je prvo.</p>
               <p>Drugo. Takrat se je minister tudi odločil za pravosodni nadzor. Pravosodni nadzor v
               okviru pristojnosti Ministrstva za pravosodje je bil takrat poskušen, ni bil izveden.
               Potem se je nadaljeval v času ministra Pličanića. Danes mu je praktično že tretja
               vlada – govorimo o spornem ravnanju leta 2012 in ni bil dokončan. Dokončali smo ga mi
               v dveh mesecih. Vam pa iskreno povem, če bi bil jaz takrat v tej vlogi, tega nadzora
               sploh ne bi uporabil, ker je nepotreben, ker zame je zadosti ugotovitev sodišča,
               upravnega, da je bilo neko ravnanje nedovoljeno, nepravilno in nezakonito. Presežka s
               pravosodnim nadzorom ne dosežemo, bil je pa tudi predlagan. Ne vem zakaj.</p>
               <p>Skratka, da se vrnem na začetek, dejstvo je, da je bilo po sodni ugotovitvi ravnanje
               nezakonito, nepravilno, da je šlo za nepravilno uporabo postopkovnih določb, ker
               Zakon o državnem tožilstvu določa dve vrsti postopka. Eno je imenovanje, ena
               dodelitev in takratni minister oziroma generalni državni tožilec je nepravilno
               uporabil te določbe. Ko je bilo to ugotovljeno, je bila zadeva sanirana. In očitno
               tudi za vas takrat in za nobeno vlado do danes niso bili to zadostni razlogi za
               ukrepanje, kot se ga pričakuje danes. In verjamem, glede na pogoje, ki jih določa
               zakon, da je to korektna ugotovitev in pravilno postopanje. Ko bodo pa končani drugi
               postopi, če je to bilo koruptivno motivirano ali da je šlo za zlorabo položaja v
               smislu inkriminacije, kot jo določa Kazenski zakonik, to bodo pa nove okoliščine, ki
               predstavljajo podlago, da lahko tudi Ministrstvo za pravosodje, vendar posredno, kot
               je korektno ugotovil gospod poslanec, predlaga in pozove Državnotožilski svet, da ta
               dejstva prouči in eventualno potem predlaga kot pristojni organ, neodvisen Državnemu
               zboru, da odloča o razrešitvi ali ne, vendar te situacije še nimamo. Tako da s tega
               razloga se mi zdi korektno povedati, da je pravna in dejanska situacija enaka,
               odločitve so take, kot so bile, mislim, da korektne glede na veljavno zakonodajo in
               pač, če se vsi deklaratorno zavzemamo za pravno državo, je pač treba počakati do
               odločitev pristojnih organov. Zadeve, kot je bilo že večkrat izpostavljeno, so pred
               inšpekcijo in pa pred Komisijo za preprečevanje korupcije. Vrhovno sodišče o zadevi
               odloča, sporočilo je uradno predvideno do konca leta 2014. Ker je to že minilo, je
               utemeljen sklep, da bo to verjetno kmalu in takrat bodo nove okoliščine, nova pravna
               dejstva in takrat bodo tudi podlage za nove odločitve, nove morebitne postopke. Tako
               da s tega vidika se mi zdi korektno do vseh poslancev, ki vseh teh pravnih in
               dejanskih postopkov in pa faz tega konkretnega primera ne poznajo, prav, da to
               obelodanim, poudarim, enako pa tudi zaradi javnosti. Ker se preprosto, vsaj jaz sem
               dobil občutek, vzbuja vtis, kot da bi nekaj lahko naredili, pa nočemo. Temu ni tako.
               Ni nobenih pogojev za to, kar ste vi pričakoval glede razrešitve, dokler ne bo
               dokončno odločeno. Hvala lepa.</p>
            </sp>
            <sp xml:id="SDZ7-Redna-04-2015-01-29.sp143">

               <speaker>PODPREDSEDNIK PRIMOŽ HAINZ:</speaker>

               <p>Izvolite gospod dr. Vinko Gorenak, predlagatelj.</p>
            </sp>
            <sp xml:id="SDZ7-Redna-04-2015-01-29.sp144">

               <speaker>DR. VINKO GORENAK (PS SDS):</speaker>

               <p>Ja, hvala lepa.</p>
               <p>No, kar na tale govor državnega sekretarja. Glejte, državni sekretar, jaz na temo, o
               kateri danes govorimo, jaz nimam nobene kritike pa tudi nobene zamere pa nič na vaju
               z gospodom ministrom, v času, odkar sta na teh funkcijah, kjer sta. Tudi je nisem nič
               izrekel, v nobenem primeru nobene. Ampak v čem se torej midva odnosno mi razlikujemo?
               To je pa naslednje. Zdaj, vi pravite stvar je sanirana, vsaka kršitev nima sankcije
               in tako naprej. Jaz sem rad plastičen pa dam primer, ki ga razumejo tudi ljudje.
               Povejte mi, kaj bi se zgodilo, če bi, recimo, midva zdajle po seji se tamle v
               Maximarketu <q>"nažgala"</q>, totalka, pa se usedla vsak v svoj avto, pa nekje močno
               karambolirala, pa seveda stolkla svoja avtomobila, nič ne bi imela od tega, ker kasko
               ne krije in tako dalje. Ali je kakšna sankcija za to predpisana? Mislim sankcija v
               smislu, da bi morali vi ali pa jaz odstopiti? Ni. Verjetno bi dobila s sodišča nek
               prekršek, neprilagojena hitrost, alkohol, pa tisto, kar zraven sodi. Če pa ne bi
               prijavila policiji, ker ne bi bilo tretje osebe, pa bi naročila vlečno službo,
               odpeljala vozilo domov, škode ni. Kaj bi bilo? Nič. Se oba strinjava s tem? Stvar bi
               pa prišla v medije. Pa ni sankcije, razen tiste. Ampak jaz predpostavljam, da bi vi
               odstopili pa da bi jaz odstopil, ker bi nama bilo malo nerodno. Pa ni sankcije. A
               vidite? Zato vam trdim, da ni v redu, da v primeru, ko zoper gospoda Fišerja ni
               sankcije, da vsi delamo tole, razen nas tukaj, SDS. Vsi ostali pa, ja, ni še …
               Pravite, zakaj ni prijavila gospa Brezigarjeva ali pa jaz Državnotožilskemu svetu.
               Poglejte, to je isto, kot da me vprašate, zakaj kmet ne najame volka, da bi mu čuval
               ovce. Jasno, če mu bo ovce požrl. Državnotožilski svet je sestavil gospod Zalar.
               Mislite, da bo Državnotožilski svet zdaj kaj proti Zalarju rekel? Ne bo. Tukaj so
               sedeli pri javni razpravi od gospe, ta iz Celja, kako se že piše, ne vem, so danes
               člani Državnotožilskega sveta, tam nekje je sedel gospod Fišer takrat; kimali so
               tako, da jim je skoraj glava dol padla. Ko smo govorili o sestavi Državnotožilskega
               sveta, kako bo sestavljen in tako naprej. Torej brez veze, veste, prijavljati
               Državnotožilskemu svetu. Ta ne bo nič naredil. To je jasno, da ne bo naredil.</p>
               <p>Kaj je ugotovila KPK? Poglejte, kaj je ugotovila KPK, ste mi tako sporočili pisno,
               saj imate prav, vsebinsko, kar ste rekli, da zadeva ni dokončana. Zaradi suma
               korupcije in nasprotje interesov ste postopek štartali in ste nek dokument spisali,
               karkoli. Ampak ta dokument je danes pod blokado. Blokado na ta dokument je pa dalo
               Vrhovno sodišče. Zdaj pa vi pravite, <q>"postopek še ni končan."</q> To je pa razlika med
               nama. Seveda postopek še ni končan, saj imate prav da postopek ni končan, jaz vas pa
               sprašujem, kdaj bo končan? Vi boste rekli, to dela neodvisno sodišče … Vam jaz povem
               danes, do kdaj bo to delalo. Ne veste do kdaj? Do sredine leta 2016. Zakaj pa? Ker bo
               takrat dr. Fišer ponovno kandidiral. Torej? Govoriva pa o primeru iz leta 2012. Celo
               leto 2013, 2013, 2014, zdaj teče 2015 in postopek ni končan. Vi se s tem zadovoljite
               – tu je spet razlika med nama – in rečete, pravno je tako, postopek ni končan. Saj
               imate prav, ampak nedopustno je, da postopek ni končan, nedopustno je. Ne od vas, od
               Vrhovnega sodišča. Ker Vrhovno sodišče namenoma zavlačuje, ker ga ščiti. Ščiti ga pa
               zakaj? Zaradi tega, ker ga je gospod Zalar tja postavil, kjer danes sedi na mestu
               vrhovnega, generalnega državnega tožilca, in gospoda Maslešo leto pred tem, leta
               2010. Vidite, to je problematično, to kolesje je problematično in to kolesje je treba
               pognati. Pognati ga je pa treba v tisti smeri, da bo zadeva začela delovati.</p>
               <p>Pravite, razrešitev gospoda Fišerja. Ja, seveda ne bo razrešitve, prvič, ker
               Državnotožilski svet tega ne bo predlagal in, drugič, ker ne bo podatkov. Seveda ne
               bo podatkov, ker gospod Masleša zavlačuje, to je problematična zgodba. Vsi, v
               koaliciji pa pridruženi del tam na koncu, pa nič.</p>
               <p>Za zaključek naj ugotovim, ker imam samo še nekaj sekund, da mi gospa sodnica
               Murglova ni odgovorila nič, ampak je šla domov. Da gospa Poropat na moje vprašanje ni
               odgovorila, ampak je šla domov. Da gospa Muršičeva bo, ne, ne bo, tudi ona je odšla.
               Aha, je imela še možnost pri delitvi pa je odšla. In seveda, da mi gospa Tomićeva ne
               bo odgovorila in da mi gospod Kordiš, kljub temu da je z nami, ni uspel odgovoriti na
               vprašanje, kako je z milijardo in 600 milijonov pa Grki pa klanjanjem pa seveda
               slovensko pravno državo.</p>
               <p>Jaz takšne na fakulteti, ki ne pridejo na izpit pa se ne odjavijo, saj veste, kako to
               izgleda, dobijo šus – šus v smislu negativne ocene, da ne bo kaj narobe –, ampak v
               Državnem zboru pač takšnih pooblastil nimam kot opozicijski poslanec. Hvala lepa.</p>
            </sp>
            <sp xml:id="SDZ7-Redna-04-2015-01-29.sp145">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Vsi prijavljeni razpravljavci, ki ste to želeli, ste dobili besedo. Čas, določen za
               razpravo še ni potekel, zato sprašujem, na podlagi 71. člena Poslovnika, ali želi še
               kdo razpravljati. Če želi predlagatelj ali Vlada, z dvigom rok. Želi kdo
               razpravljati? Ne.</p>
               <p>Predlagatelj, izvolite.</p>
            </sp>
            <sp xml:id="SDZ7-Redna-04-2015-01-29.sp146">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Za zaključek, da ne bom ponavljal, da ne bo kdo rekel, da se ponavljam kot pokvarjen
               gramofon ali kaj takega, bom skušal dati poziv na podlagi vsega tega. Gospe in
               gospodje, verjetno ste ugotovili, da Slovenska demokratska stranka pač odpira teme.
               Danes so bile na sporedu tri take teme – banke, DUTB in tožilstvo. Predpostavljam, da
               v času, ki prihaja, ne bo kaj dosti drugače. Čas bi bil, da Vlada začne pošiljati
               kakšne zakone v parlament, ne pa da imamo pravzaprav dve točki dnevnega reda, ki ju
               je predlagala Vlada in koalicija. Kar pa se tiče naših predlogov, pa bom še enkrat
               rekel, vsaj v tistem delu, ki se tiče pravosodja, tam pri pravosodju sem pač sam
               avtor, pri drugih predlogih zakonov, priporočilih, bodo v glavnem kolegi. Kar se tiče
               pravosodja, verjemite mi, da dokler bom v Državnem zboru, mi dela ne bo zmanjkalo.
               Zagotovo mi dela ne bo zmanjkalo pri pravosodju. Sam ugotavljam, da sicer so neke
               minimalne spremembe v Državnem zboru v odnosu do pravosodja, minimalne spremembe. To
               je tako kot sončni žarek, veste, pri minus 45 stopinj Celzija, približno take
               spremembe so. Torej, še ne živimo v normalnem času pri plus 25 stopinjah. Prav pa bi
               bilo, da bi. Zato teme, ki bodo tudi še v bodoče na dnevnem redu Državnega zbora,
               kakorkoli jih boste jemali, vedite eno stvar – stvari, na katere smo opozarjali ali
               pa sem opozarjal v okviru pravosodja, za kar sem bil zadolžen tudi v preteklosti, so
               pile vodo, so imele svoj smisel, so imele rep in glavo in so imele svoj cilj. Ni
               prav, zlasti koalicijski poslanci, da po tekočem traku zavračate vse tisto, kar se
               vam zdi, da vam ali pa vašim političnim opcijam koristi. Prav bi bilo, da bi
               pogledali na koristi državljanov, predvsem pa, da bi pogledali na to, ali ta tretja
               veja oblasti deluje ali ne deluje. Namreč, ko sem leta 2008 prvič rekel, da imamo
               pravosodje, ki pravzaprav ne deluje v korist državljanov in ki ne deluje za potrebe
               državljanov in tako naprej, je tu notri kar završalo, tako da je moral predsednik
               Državnega zbora poseči, da sem sploh lahko nadaljeval. Danes se o tem pogovarjamo že
               malo bolj odkrito, malo bolj normalno, želim si pa dialoga. Jaz si želim dialoga. S
               kom? S tistimi, ki se na pravosodje spoznate. To je gospa Murgel. To so pravniki iz
               SMC, ki vas mrgoli, tako rekoč, ki se spoznate na stvari. Pa tudi na nasprotni strani
               so ljudje, ki se spoznajo na pravosodje, ki so bili odvetniki, ki so bili blizu
               sodstva in tako dalje. Argumentirano mi povejte, kaj nimam prav! Ne sedeti v
               poslanski klopi in v zrak gledati, kdaj bo čas za domov. To je premalo. Povejte, v
               čem se ne strinjate, ampak argumentirano. Ne pa na pamet govorjenje in glavo v pesek
               pa reči, saj bo bolje. Kdaj pa bo, pa ne vemo, kajne. Mi smo tukaj tisti, ki moramo
               pogoje za življenje v tej državi delati boljše. Jaz vas pozivam k temu delu. Hvala
               lepa.</p>
            </sp>
            <sp xml:id="SDZ7-Redna-04-2015-01-29.sp147">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Jože Tanko, izvolite, proceduralno.</p>
            </sp>
            <sp xml:id="SDZ7-Redna-04-2015-01-29.sp148">

               <speaker>JOŽE TANKO (PS SDS):</speaker>

               <p>Hvala lepa, gospod podpredsednik.</p>
               <p>Prej je gospod državni sekretar dejal, da je minister odsoten, ker ima mednarodne
               obveznosti. V petek smo bili na kolegiju, kjer generalni sekretar Vlade ni povedal,
               da želi minister, gospod Klemenčič, pri tej točki dnevnega reda sodelovati. In s tem
               bi lahko tudi ustrezno prerazporedili predlagan vrstni red razprav ali pa točk
               dnevnega reda na tej seji. Prav tako imate tisti, ki vodite sejo možnost, da tudi med
               sejo dvakrat spremenimo vrstni red obravnave točk dnevnega reda, to je vse v skladu s
               poslovnikom. Seveda, če bi minister ali Vlada za to izkazala interes, nobene težave.
               Vendar očitno, da se vrstni red oziroma dnevni redi oblikujejo tako, da je čim več
               ministrov odsotnih takrat, ko so njihove točke na vrsti. In vse te svoje obveznosti
               prelagajo pač na državne sekretarje in druge uradnike. Tako da predlagam, gospod
               podpredsednik, da na Vlado naslovite nek predlog, da predlagajo takrat, ko
               obravnavamo dnevni red in časovni razpored sej Državnega zbora, da Vlada da tak
               predlog ali pa pripombe, da se bo tudi razprave v Državnem zboru maksimalno
               prilagodila času, ki ga imajo ministri, ko so ministri v Sloveniji, ko nimajo
               neodložljivih obveznosti v tujini. Mislim, da bi bilo to korektno. Zadeve niso čez
               noč planirane, ampak so tudi vnaprej planirane, za vse te roke se ve. Predlagam, da
               te zadeve tako, kot ste napisali že nek dopis Vladi glede izrabe časa, da jih tudi
               opozorite, da tudi povedo, kdaj predlagajo, da bi bilo najbolje, da so na vrsti
               njihove točke dnevnega reda. Hvala lepa.</p>
            </sp>
            <sp xml:id="SDZ7-Redna-04-2015-01-29.sp149">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Sam bom seveda predsednika Državnega zbora obvestil o vašem proceduralnem
               predlogu.</p>
               <p>Zaključujem splošno razpravo. V skladu z razlago Komisije za poslovnik z dne 9. 12.
               2009 Državni zbor ugotavlja, da je postopek obravnave predloga priporočila končan. S
               tem zaključujem 16. točko dnevnega reda. Prekinjam 4. sejo Državnega zbora, jutri pa
               nadaljujemo, ker je petek, ob 10. uri. Hvala lepa. <stage type="time">(SEJA JE BILA PREKINJENA 29.
                  JANUARJA 2015 OB 18.02.)</stage>
               </p>
            </sp>
         </div>
      </body>
   </text>
</TEI>