<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ7-Izredna-60-2018-04-18">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|5CE502FBA4987500C12582D00022C39C</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=5CE502FBA4987500C12582D00022C39C</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Izredna-60-2018-04-18.DZ" n="60">
               <name>Izredna</name>
               <date when="2018-04-18"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Izredna-60-2018-04-18.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 60. izredne seje</stage>
            <stage type="chairman">Sejo sta vodila predsednik Državnega zbora dr. Milan Brglez in podpredsednik
            Matjaž Nemec.</stage>
            <stage type="time">Seja se je začela ob 9.02.</stage>


            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam z nadaljevanjem 60. izredne seje Državnega zbora.</p>
               <p>Obveščen sem, da se današnje seje ne morejo udeležiti naslednji poslanke in
               poslanci: Suzana Lep Šimenko, Iva Dimic, Nada Brinovšek, Irena Grošelj Košnik,
               Julijana Bizjak Mlakar od 17. ure dalje, Ljudmila Novak, Jasna Murgel od 11. do 14.
               ure, Vojka Šergan, Urška Ban, Vlasta Počkaj, Anita Koleša, Vinko Gorenak, Matej
               Tonin, Bojan Podkrajšek, Miha Kordiš do 13. ure, Franc Trček, Matej Tašner Vatovec,
               Danijel Krivec, László Göncz do 12. ure, Benedikt Kopmajer do 12. ure, Igor Zorčič do
               14. ure, Ivan Škodnik in Matjaž Hanžek.</p>
               <p>Vse prisotne lepo pozdravljam!</p>
               <p>Postopkovno, gospod Jože Tanko.</p>
            </sp>
            <sp who="SDZ7:TankoJože">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Ko je Borut Pahor 4. novembra 2009 v Stockholmu podpisal pristop k arbitražnemu
               sporazumu, in to z neznansko lahkotnostjo in vehemenco, se je usoda naše južne meje
               dala v roke drugim, ne da bi se sploh prej preverile podlage, na katerih se bo
               presojalo. To je tudi po drugi strani polom zunanje politike in tudi ministra
               Erjavca. Druga prevara volivcev se je zgodila v referendumski kampanji, tedaj je
               vlada izdala časopis, v katerem je tako na kopnem kot na morju zarisala, kje vse bo
               potekala slovenska državna meja. Glede na to, da se z rezultatom oziroma z
               odločitvijo arbitražnega sodišča skoraj nič od tega ni uresničilo, ni pravzaprav
               nobenih razlogov, da karkoli sprejemamo.</p>
               <p>Predlagal pa bi, ker bo kmalu desetletnica od tega podpisa, da ponatisnete tisti
               referendumski vladni časopis, da boste lahko preverili, kaj se je napovedovalo in
               obljubljalo in kaj smo dejansko dobili z odločitvijo arbitražnega sodišča. Treba je
               tudi ugotoviti, da marsikatera zemljišča, ki so na severni strani recimo Kolpe,
               Čabranke, lahko tudi Sotle, tudi tam ob Muri je del takih, ki nikoli niso bila
               Hrvaška, zaradi neurejenosti, ker se ni prej preverilo, na osnovi katerih podlag se
               bo presojalo in kaj od tega sploh imamo, zdaj po novi arbitražni odločitvi enostavno
               pripadajo Hrvaški, so del hrvaškega ozemlja. To lahko preverite in pogledate.</p>
               <p>Ker očitno osebe, ki so sodelovale pri arbitraži, niso sposobne nobene
               samoevalvacije, bi bilo treba od teh politikov zahtevati tudi odgovornost. Naslednji
               korak, ki se je zgodil, je bila kasneje tudi opustitev vseh zadržkov pri pristopanju
               Hrvaške v Evropsko unijo. Iz tega nismo rešili nič, ne meje, ne problemov, ki so
               povezani tako z delilno bilanco bivše Jugoslavije, ne z delilno bilanco same Hrvaške,
               vsi ti problemi se vlečejo. In pač je treba ugotoviti, da so vse slabe stvari ostale
               na slovenski strani. Tudi ta tris zakonov, ki ga imamo danes na mizi, je del
               nadaljevanja te zgodbe, ko se enostransko na neprimeren način poskušajo urejati
               nekatere stvari, ki so posledica slabe odločitve arbitražnega sodišča.</p>
               <p>Zato v naši poslanski skupini napovedujemo, da ne bom tega, gospod predsednik,
               ponavljal pri vseh teh točkah, obstrukcijo, pri današnji prvi točki, to je Predlog
               zakona o spremembah Zakona o ustanovitvi občin ter o določitvi njihovih območij, pri
               2. točki, pri obravnavi in glasovanju o Predlogu zakona o prenehanju veljavnosti
               Zakona o razglasitvi zaščitne ekološke cone in epikontinentalnem pasu Republike
               Slovenije, in prav tako ne bomo sodelovali pri razpravi in glasovanju o Predlogu
               zakona o dopolnitvah Zakona o ohranjanju narave. Hvala lepa.</p>
               <p>Prehajamo na <title>1. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH ZAKONA O USTANOVITVI OBČIN TER O DOLOČITVI NJIHOVIH OBMOČIJ PO NUJNEM
                  POSTOPKU.</title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade, državni
               sekretarki na Ministrstvu za javno upravo mag. Kseniji Klampfer.</p>
            </sp>
            <sp who="SDZ7:KlampferKsenija">

               <speaker>MAG. KSENIJA KLAMPFER:</speaker>

               <p>Spoštovani predsednik, spoštovani poslanke in poslanci, lepo pozdravljeni!</p>
               <p>Predlog zakona o spremembah Zakona o ustanovitvi občin ter o določitvi njihovih
               območij pomeni uskladitev Zakona o ustanovitvi občin ter o določitvi njihovih območij
               z razsodbo arbitražnega sodišča ter z drugim odstavkom 139. člena Ustave, ki določa,
               da so območja občin določena z naselji. S predlogom se v 2. členu zakona v 104. točki
               črta besedilo <q>»Bužini«</q>, <q>»Mlini«</q>, <q>»Škodelin«</q> in <q>»Škrile«</q>. To so zaselki in ne naselja,
               ki so bili v zakonu kot izjema dodani zaradi opredelitve območja Republike Slovenije
               na območju Občine Piran. Zaselki Bužini, Mlini, Škodelin in Škrile po veljavnem
               zakonu ležijo na območju naselja Sečovlje. Bužini, Škodelin, Škrile v skladu z
               arbitražno razsodbo sodijo pod jurisdikcijo Republike Hrvaške, medtem ko so Mlini še
               naprej sestavni del naselja Sečovlje. Območja naselij sicer določa občina v skladu z
               Zakonom o določanju območij ter o imenovanju in označevanju naselij, ulic in stavb
               ter so zavedena v registru prostorskih enot.</p>
               <p>Predlog zakona ne ureja državne meje med Republiko Slovenijo in Republiko Hrvaško,
               temveč odpravlja stanje, ko so bili ti zaselki navedeni v Zakonu o ustanovitvi občin
               ter o določitvi njihovih območij. Novela zakon bo tako določila območje občine Piran
               na območju naselij, kot izhaja iz uradnih evidenc Geodetske uprave Republike
               Slovenije. Predlog zakona določa rok treh mesecev, v katerem mora Občina Piran
               uskladiti določbe splošnih aktov z določbami tega zakona.</p>
               <p>Skladno z navedenim predlagamo, da Državni zbor predlog zakona podpre.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za notranje zadeve, javno upravo in lokalno
               samoupravo kot matično delovno telo.</p>
               <p>Za predstavitev poročila odbora dajem besedo predsedniku mag. Dušanu Verbiču.</p>
            </sp>
            <sp who="SDZ7:VerbičDušan">

               <speaker>MAG. DUŠAN VERBIČ (PS SMC):</speaker>

               <p>Hvala za besedo, predsednik. Spoštovani državni sekretarki, poslanke in poslanci,
               prav lep pozdrav!</p>
               <p>Odbor za notranje zadeve, javno upravo in lokalno samoupravo je na 66. nujni seji 6.
               4. 2018 kot matično delovno telo obravnaval Predlog zakona o spremembah Zakona o
               ustanovitvi občin ter o določitvi njihovih območij, ki ga je Državnemu zboru v
               obravnavo predložila Vlada s predlogom za obravnavo in sprejetje po nujnem postopku.
               Kolegij predsednika Državnega zbora je na svoji 117. redni seji 15. 1. 2018 sklenil,
               da se predlog zakona obravnava po nujnem postopku. V poslovniškem roku amandmaji niso
               bili vloženi.</p>
               <p>Predstavnik predlagatelja minister za javno upravo je podal dopolnilno obrazložitev
               k predlogu samega zakona. Pojasnil je, da je Vlada predlagala predlog zakona zaradi
               uskladitve z razsodbo arbitražnega sodišča. Zaselki Bužini, Mlini, Škodelin in Škrile
               ležijo na območju naselja Sečovlje. Bužini, Škodelin in Škrile v skladu z arbitražno
               razsodbo spadajo v jurisdikcijo Republike Hrvaške, Mlini pa so še naprej sestavni del
               naselja Sečovlje. Predlog zakona ne ureja državne meje med Republiko Slovenijo in
               Republiko Hrvaško. Zakon bo tako določal območje Občine Piran, kot izhaja iz uradnih
               evidenc Geodetske uprave Republike Slovenije. Predlog zakona določa rok treh mesecev,
               v katerem mora Občina Piran svoje splošne akte uskladiti s tem zakonom.</p>
               <p>Predstavnica Zakonodajno-pravne službe je v predstavitvi pisnega mnenja dejala, da
               imajo pripombo le glede končne določbe, in sicer naj predlagatelj preveri ustreznost
               uveljavitve po preteku običajnega 15-dnevnega roka za uveljavitev glede na preostala
               dva predloga zakona, ki sta sočasno v zakonodajnem postopku in se prav tako kot ta
               predlog zakona navezujeta na arbitražni sporazum in predvidevata uveljavitev
               naslednji dan po objavi.</p>
               <p>V razpravi so poslanci koalicije in opozicije opozorili na pomisleke glede
               predvidenega roka za uveljavitev. Minister je pojasnil, da je že v veljavnem Zakonu o
               ustanovitvi občin ter o določitvi njihovih območij za zaselke Bužini, Škodelin in
               Škrile določeno, da se določbe zakona za ta območja uporabljajo do določitve meje med
               Republiko Slovenijo in Republiko Hrvaško. Poudaril je, da Slovenija v teh zaselkih že
               sedaj ni izvajala svoje jurisdikcije.</p>
               <p>Odbor je v skladu s 128. členom Poslovnika Državnega zbora glasoval o členih
               predloga zakona in jih tudi sprejel. Ker k predlogu zakona na matičnem delovnem
               telesu niso bili sprejeti amandmaji. Odbor za notranje zadeve, javno upravo in
               lokalno samoupravo Državnemu zboru predlaga, da predlog zakona o spremembah Zakona o
               ustanovitvi občin ter o določitvi njihovih območij sprejme v predloženem besedilu.
               Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Nove Slovenije – krščanskih demokratov, zanjo gospod
               Jožef Horvat.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik Državnega zbora. Dragi kolegice in kolegi!</p>
               <p>Danes bomo v Državnem zboru obravnavali kar tri predloge zakonov, ki posegajo v
               vsebino razsodbe arbitražnega sodišča, predstavljene 29. junija 2017, razsodbe, ki je
               določila mejo med Republiko Slovenijo in Republiko Hrvaško. Več razlogov govori proti
               njihovemu sprejetju, saj vemo, da enostranska uveljavitev zavez ni mogoča. To bi
               pomenilo ravno obratno od znanega reka, Tujega nočemo, svojega ne damo, ampak
               aktualna vladajoča garnitura, sicer v odhajanju, pravi nekako takole: <q>»Svoje damo.«</q>
               To se seveda ne nanaša samo na ozemlje Republike Slovenije. Gre za širši kontekst.
               Lahko se sprašujemo, koliko podobnih zakonov ima danes na mizi Hrvaški sabor, jih bo
               sploh kdaj obravnaval z vsebino, h kateri ga zavezuje arbitražna odločba. V Novi
               Sloveniji se sprašujemo, zakaj torej Slovenija spet hiti. Res je sicer, da se določbe
               Zakona o ustanovitvi občin ter o določitvi njihovih območij za zaselke Bužini,
               Škodelin, Škrile uporabljajo le do določitve meje med Hrvaško in Slovenijo. Zdaj ta
               naselja spadajo pod jurisdikcijo Republike Hrvaške, ampak pozor, dejstvo sprejetja
               arbitražne razsodbe samo po sebi ne pomeni spremembe jurisdikcije, zato je potrebna
               njena izvršitev. Ta pa je mogoča le s sprejetjem zakonov, naših in hrvaških. Zato je
               današnje enostransko sprejemanje zakona za našo državo nesprejemljivo. Razsodba je
               namreč mednarodnopravno zavezujoča v enaki meri za obe državi, za Republiko Slovenijo
               in za Republiko Hrvaško.</p>
               <p>Vsa ta dejstva smo ugotavljali že ob sprejemanju Zakona o ureditvi določenih
               vprašanj zaradi končne razsodbe arbitražnega sodišča na podlagi Arbitražnega
               sporazuma med Vlado Republike Slovenije in Vlado Republike Hrvaške novembra lansko
               leto. Zakon je predstavljal zgolj okvir, kako bodo tisti, ki bodo ostali na ozemlju,
               ki ni več slovensko, ohranjali vse svoje pravice, če bodo želeli, tako da bodo
               posledice arbitraže v vsakodnevnem življenju čim manj občutili. Od takrat na terenu
               ni novih dejstev. Hrvaška vztraja pri svojem stališču in ne sprejema popolnoma
               nobenih zavez iz arbitražne odločbe.</p>
               <p>Gospe in gospodje, 2. aprila 2013 sem prav s te govornice Hrvaški čestital, Hrvaški
               kot novi članici Evropske unije, in izrazil pričakovanje, da Slovenija z vstopom
               Hrvaške v EU dobiva novo evropsko sosedo. Tukaj dodam samo še to, da ocenjujem in sem
               prepričan, tako smo prepričani v Novi Sloveniji, da bo Evropska unija na vladavini
               prava obstala ali bo padla. In dokler je tako, v Novi Sloveniji predloga novele
               Zakona o ustanovitvi občin o in določitvi njihovih območij ne moremo podpreti. Ne
               bomo pa tudi nasprotovali.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo mag. Branislav
               Rajić.</p>
            </sp>
            <sp who="SDZ7:RajićBranislav">

               <speaker>MAG. BRANISLAV RAJIĆ (PS SMC):</speaker>

               <p>Hvala, gospod predsednik. Dobro jutro vsem!</p>
               <p>Zaradi uskladitve z razsodbo arbitražnega sodišča je Vlada že konec lanskega leta
               sprejela tri predloge zakonov: novelo Zakona o ustanovitvi občin ter o določitvi
               njihovih območij, novelo Zakona o ohranjanju narave in Predlog zakona o prenehanju
               veljavnosti Zakona o razglasitvi zaščitne ekološke cone in epikontinentalnem pasu
               Republike Slovenije. Navedenih novel zakonov oziroma tako imenovanega trojčka
               arbitražnih zakonov Državni zbor ni mogel obravnavati prej, ker je šele na zadnji
               redni marčevski seji sprejel Zakon o nevladnih organizacijah, ki je v predhodnih
               določbah posegel tudi v določbe veljavnega Zakona o ohranjanju narave. Državni zbor
               namreč na podlagi 117. člena ne more pričeti z obravnavo zakona, če je vloženih več
               predlogov zakonov, ki urejajo isto družbeno razmerje.</p>
               <p>Cilj predlaganih zakonov je uskladitev območja z razsodbo arbitražnega sodišča v
               Haagu glede meje med Slovenijo in Hrvaško, s čimer se udejanja razsodba arbitražnega
               sodišča. S to razsodbo je glede meje med Slovenijo in Hrvaško nastalo novo pravno
               stanje, ki ga je treba upoštevati in izvesti ustrezne spremembe v pravnem redu
               Slovenije. S tem bo Republika Slovenija potrdila še zadnje potrebne ukrepe na
               zakonski ravni za implementacijo arbitražne razsodbe. Zakon o ustanovitvi občin ter o
               določitvi njihovih območij določa območja slovenskih občin, njihova imena in sedeže
               ter število članov občinskih svetov. V postopku sprejemanja zakona oktobra 1994 so
               bili z amandmajem v območje Občine Piran dodani štirje zaselki: Bužini, Mlini,
               Škodelin in Škrile, da bi s tem opredelili območje, ki spada v jurisdikcijo Republike
               Slovenije. Za tem je bilo v zakonu dodano še določilo, da se določbe, ki se nanašajo
               na območja zaselkov Bužini, Škodelin in Škrile, ne uporabljajo do določitve med
               Republiko Slovenijo in Republiko Hrvaško. Meja med državama je bila določena v končni
               razsodbi arbitražnega sodišča, zato se s Predlogom zakona o spremembah Zakona o
               ustanovitvi občin ter o določitvi njihovih območij predlaga črtanje besed <q>»Bužini«</q>,
               <q>»Mlini«</q>, <q>»Škodelin«</q> in <q>»Škrile«</q> ter s tem določitev območja Občine Piran na območja
               naselij Dragonja, Lucija, Nova vas nad Dragonjo, Padna, Parecag, Piran, Portorož,
               Seča, Sečovlje, Strunjan in Sv. Peter.</p>
               <p>V razpravi na matičnem delovnem telesu so nekateri člani izrazili pomisleke glede
               predvidenega roka za uveljavitev, saj Republika Hrvaška ne upošteva arbitražnega
               sporazuma, in predlagali, da bi se predlog zakona moral uveljaviti, ko bo v celoti
               uveljavljena arbitraža. V zvezi s tem želimo opozoriti, da slednji argumenti niso
               upravičeni, saj Slovenija ne more ločeno izvajati jurisdikcije, in sicer posebej za
               morsko mejo ter posebej za mejo na kopnem, pa še to zgolj na območju Občine Piran.
               Slovenija mora pričeti izvajati svojo jurisdikcijo na celotni meji, kot izhaja iz
               arbitražne sodbe. Poleg tega že doslej ni izvajala jurisdikcije na območju zaselkov,
               ki po arbitražni razsodbi pripadajo Republiki Hrvaški, kar izhaja tudi iz veljavnega
               zakona. Sicer pa je Vlada že sprejela Sklep o evidentiranju državne meje z Republiko
               Hrvaško, s čimer smo evidentirali državno mejo med Republiko Slovenijo in Republiko
               Hrvaško v evidenco državne meje. To bo podlaga za vpis in regulacijo zemljišč v
               kataster in zemljiško knjigo. S tem bodo tudi dejansko aktivirane določbe arbitražnih
               zakonov. Vlada je potrdila kartografski prikaz poteka državne meje med Republiko
               Slovenijo in Republiko Hrvaško v skladu z razsodbo arbitražnega sodišča.</p>
               <p>Na podlagi navedenih argumentov bomo predlog zakona v poslanski skupini Stranke
               modernega centra podprli. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima poslanska skupina Demokratične stranke upokojencev Slovenije, zanjo gospod
               Peter Vilfan.</p>
            </sp>
            <sp who="SDZ7:VilfanPeter">

               <speaker>PETER VILFAN (PS DeSUS):</speaker>

               <p>Spoštovani predsednik, poslanke in poslanci, predstavniki Vlade!</p>
               <p>Danes sprejemamo enega izmed zakonov, katerih vsebina je povezana z razsodbo
               arbitražnega sodišča glede meje med Slovenijo in Hrvaško. Zaradi potrebne uskladitve
               z navedeno razsodbo s predlogom zakona urejamo območja ob reki Dragonji v Občini
               Piran, za katera je bilo določeno, da se določbe, ki se nanašajo na območje zaselkov
               Bužini, Škodelin in Škrile, ne uporabljajo do določitve meje med Republiko Hrvaško in
               Republiko Slovenijo. 29. junija 2017 je arbitražno sodišče v Haagu razglasilo končno
               razsodbo o arbitraži med Republiko Slovenijo in Republiko Hrvaško glede določitve
               morske in kopenske meje med državama. Meja je bila tako določena, in sicer za
               navedene zaselke je določeno, da spadajo v jurisdikcijo Republike Hrvaške, medtem ko
               zaselek Mlini ostaja sestavni del naselja Sečovlje oziroma Občine Piran. Vsem nam je
               znano, da Arbitražni sporazum med drugim tudi določa, da morata Slovenija in Hrvaška
               v šestih mesecih po sprejetju razsodbe ukreniti vse za njeno izvajanje, torej
               spremeniti tudi nacionalno zakonodajo.</p>
               <p>Predlog, ki ga trenutno obravnavamo, je del teh sprememb in ga v Poslanski skupini
               Desus seveda podpiramo.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo mag. Bojana Muršič.</p>
            </sp>
            <sp who="SDZ7:MuršičBojana">

               <speaker>MAG. BOJANA MURŠIČ (PS SD):</speaker>

               <p>Hvala lepa, predsednik, za besedo. Spoštovani državni sekretarki, lep pozdrav!</p>
               <p>Zakon o spremembah Zakona o ustanovitvi občin ter o določitvi njihovih območij sodi
               v tako imenovani paket arbitražne zakonodaje in ureja območje Občine Piran. Zaselki
               Bužini, Mlini, Škodelin in Škrile ležijo na območju naselja Sečovlje, vendar se v
               skladu z arbitražno razsodbo vsi navedeni zaselki, razen Mlini, prenesejo pod
               jurisdikcijo Republike Hrvaške. Zaselek Mlini še naprej ostaja sestavni del naselja
               Sečovlje.</p>
               <p>Na podlagi obravnavanega zakona, ki ga bomo Socialni demokrati podprli, bo območje
               Občine Piran po novem obsegalo naslednja naselja: Dragonja, Lucija, Nova vas nad
               Dragonjo, Padna, Parecag, Piran, Portorož, Seča, Sečovlje, Strunjan in Sv. Peter, kot
               tudi izhaja iz uradnih evidenc Geodetske uprave Republike Slovenije. Občina Piran bo
               morala v roku treh mesecev po uveljavitvi zakona občinske splošne akte ustrezno
               uskladiti. Ker pa je Vlada o reševanju obmejnih zadev že seznanila Občino Piran, ki
               se nanaša tako na Arbitražni sporazum kot tudi na razsodbo arbitražnega sodišča,
               verjamemo, da so občinski dokumenti že pripravljeni in čakajo na našo odločitev v
               Državnem zboru. Na samem odboru je bilo izraženih kar nekaj pomislekov glede
               predvidenega roka za uveljavitev tega zakona, predvsem z vidika nespoštovanja
               Arbitražnega sporazuma in ignoriranja razsodbe arbitražnega sodišča s strani
               Republike Hrvaške. Ob tem pa iskreno upam in si želim, da ima slovenska država dobro
               pripravljen in utemeljen zagovor pred bruseljskim ustnim zaslišanjem Slovenije in
               Hrvaške v zvezi z arbitražo. Najlepša hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Ker k predlogu zakona matično delovno telo ni sprejelo nobenega amandmaja in ker
               amandmaji k prehodni in končni določbi niso bili vloženi, zaključujem drugo obravnavo
               predloga zakona.</p>
               <p>Odločanje o predlogu zakona bomo v skladu s časovnim potekom seje zbora opravili
               jutri, 19. 4. 2018, v okviru glasovanj.</p>
               <p>S tem prekinjam 1. točko dnevnega reda.</p>
               <p>Prehajamo na <title>2. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  PRENEHANJU VELJAVNOSTI ZAKONA O RAZGLASITVI ZAŠČITNE EKOLOŠKE CONE IN
                  EPIKONTINENTALNEM PASU REPUBLIKE SLOVENIJE PO NUJNEM POSTOPKU.</title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade, državni
               sekretarki na Ministrstvu za okolje in prostor gospe Lidiji Stebernak.</p>
            </sp>
            <sp who="SDZ7:StebernakLidija">

               <speaker>LIDIJA STEBERNAK:</speaker>

               <p>Hvala za besedo. Spoštovani predsednik, spoštovane poslanke in poslanci!</p>
               <p>Republika Slovenija je leta 2005 sprejela in uveljavila Zakon o razglasitvi zaščitne
               ekološke cone in epikontinentalnem pasu Republike Slovenije s ciljem ravnati aktivno
               kot jadranska država in vzpostaviti učinkovite ukrepe za ohranitev celovitega
               morskega ekosistema Jadranskega morja, slovenskih teritorialnih voda in obalnih
               območij. Z razsodbo arbitražnega sodišča glede meje med Republiko Slovenijo in
               Republiko Hrvaško je nastalo novo pravno stanje, ki ga je treba upoštevati in izvesti
               ustrezne spremembe v pravnem redu Republike Slovenije, s katerimi bo omogočeno
               izvajanje te razsodbe na način in v rokih, kot izhajajo iz razsodbe.</p>
               <p>S predlogom zakona se zato razveljavljata Zakon o razglasitvi zaščitne ekološke cone
               in epikontinentalnem pasu Republike Slovenije ter določba četrtega odstavka 13. člena
               Pomorskega zakonika. Zaščitna ekološka cona namreč ni skladna z razsodbo arbitražnega
               sodišča. Določba o določitvi zunanje meje na morju, vsebovana v Pomorskem zakoniku,
               pa je brezpredmetna, saj je sedaj državna meja na morju odločena v koordinatah z
               mednarodnim aktom. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za infrastrukturo, okolje in prostor kot matično
               delovno telo.</p>
               <p>Za predstavitev poročila odbora dajem besedo podpredsedniku gospodu Danilu Antonu
               Rancu.</p>
            </sp>
            <sp who="SDZ7:RancDaniloAnton">

               <speaker>DANILO ANTON RANC (PS SMC):</speaker>

               <p>Spoštovani predsednik, spoštovani predstavnica ministrstva, kolegice in kolegi!</p>
               <p>Odbor za infrastrukturo, okolje in prostor je na 75. nujni seji 11. 4. 2018 kot
               matično delovno telo obravnaval Predlog zakona o prenehanju veljavnosti Zakona o
               razglasitvi zaščitne ekološke cone in epikontinentalnem pasu Republike Slovenije, ki
               ga je Državnemu zboru v obravnavo po nujnem postopku predložila Vlada. Na seji odbora
               so sodelovali predstavniki Ministrstva za okolje in prostor, Komisije Državnega sveta
               za lokalno samoupravo in regionalni razvoj in Zakonodajno-pravna služba.</p>
               <p>Na začetku je Danijel Krivec, Poslanska skupina SDS, napovedal obstrukcijo svoje
               poslanske skupine pri obravnavi te točke dnevnega reda oziroma pri obravnavi predloga
               zakona. V imenu predlagatelja je Lidija Stebernak, državna sekretarka na Ministrstvu
               za okolje in prostor, poudarila, da je Republika Slovenija Zakon o razglasitvi
               zaščitne ekološke cone in epikontinentalnem pasu Republike Slovenije sprejela in
               uveljavila leta 2005 s ciljem, da bi ravnala aktivno kot jadranska država in da bi
               vzpostavila učinkovite ukrepe za ohranitev celovitega morskega ekosistema Jadranskega
               morja, slovenskih teritorialnih voda in obalnih območij. Poudarila je, da novo pravno
               stanje, ki je nastalo z razsodbo arbitražnega sodišča glede meje med Republiko
               Slovenijo in Republiko Hrvaško in ki ga je treba upoštevati, narekuje izvedbo
               ustreznih sprememb v pravnem redu Republike Slovenije, s katerimi bo omogočeno
               izvajanje te razsodbe na način in v rokih, kot izhajajo iz nje.</p>
               <p>Predstavnica Zakonodajno-pravne službe Valentina Marolt je poudarila, da je
               Zakonodajno-pravna služba predlog zakona proučila z vidika njegove skladnosti z
               Ustavo Republike Slovenije, pravnim sistemom in z zakonodajnotehničnega vidika in da
               k predlogu zakona Zakonodajno-pravna služba nima pripomb. Predsednik Komisije
               Državnega sveta za lokalno samoupravo in regionalni razvoj Dušan Strnad je v
               predstavitvi njihovega mnenja poudaril, da komisija podpira predlog zakona in da nanj
               nima pripomb.</p>
               <p>Odbor je v skladu s 128. členom Poslovnika Državnega zbora glasoval o vseh členih
               predloga zakona skupaj in jih sprejel. Ker k predlogu zakona na matičnem delovnem
               telesu niso bili sprejeti amandmaji, Odbor za infrastrukturo, okolje in prostor
               Državnemu zboru predlaga, da Predlog zakona o prenehanju veljavnosti Zakona o
               razglasitvi zaščitne ekološke cone in epikontinentalnem pasu Republike Slovenije
               sprejme v predloženem besedilu. Hvala za pozornost.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Stranke modernega centra, zanjo mag. Branislav
               Rajić.</p>
            </sp>
            <sp who="SDZ7:RajićBranislav">

               <speaker>MAG. BRANISLAV RAJIĆ (PS SMC):</speaker>

               <p>Hvala lepa. Spoštovani!</p>
               <p>Državni zbor je že obravnaval in sprejel zakone, ki se nanašajo na implementacijo
               razsodbe arbitražnega sodišča na podlagi Arbitražnega sporazuma med Vlado Republike
               Slovenije in Vlado Republike Hrvaške in vse s tem povezane ukrepe. Podlaga za to, da
               nadaljujejo proces, ki nam bo omogočil z arbitražo določeno mejo realizirati tudi na
               terenu, je danes že sprejet Zakon o evidentiranju državne meje z Republiko Hrvaško,
               seveda pa je treba tem novim dejstvom in okoliščinam prilagoditi tudi druge zakone v
               slovenskem pravnem redu. Posledično se tudi razveljavlja zakon, ki ga obravnavamo
               danes.</p>
               <p>Republika Slovenija je leta 2005 sprejela in uveljavila Zakon o razglasitvi zaščitne
               ekološke cone in epikontinentalnem pasu Republike Slovenije s ciljem ravnati aktivno
               kot jadranska država in vzpostaviti učinkovite ukrepe za ohranitev celovitega
               morskega ekosistema Jadranskega morja, slovenskih teritorialnih voda in obalnih
               območij. Ker ta zaščitna ekološka cona ni skladna z razsodbo arbitražnega sodišča, jo
               ta zakon razveljavlja. Arbitražno sodišče je namreč ocenilo slovensko zahtevo glede
               določitve epikontinentalnega pasu kot neskladno z odločitvijo sodišča glede meje na
               morju. Z razsodbo arbitražnega sodišča glede meje med Republiko Slovenijo in
               Republiko Hrvaško je torej nastalo novo pravno stanje, ki ga je treba upoštevati in
               izvesti ustrezne spremembe v pravnem redu Republike Slovenije, s katerimi bo
               omogočeno izvajanje te razsodbe na način in v rokih, kot izhajajo iz nje. Zaradi
               novega pravnega stanja je tako postal v celoti brezpredmeten Zakon o razglasitvi
               zaščitne ekološke cone in epikontinentalnem pasu Republike Slovenije in tudi določba
               četrtega odstavka 13. člena Pomorskega zakonika, ki določa, da je zunanja meja
               teritorialnega morja tudi državna meja Republike Slovenije. S sprejetjem tega zakona
               Republika Slovenija dosledno in v rokih, kot so predvideni, uveljavlja razsodbo
               arbitražnega sodišča v Haagu glede meje med Slovenijo in Hrvaško ter s tem deluje v
               skladu z načeli mednarodnega prava.</p>
               <p>Zato bomo v Poslanski skupini Stranke modernega centra predlog zakona podprli.
               Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospod
               Ivan Hršak.</p>
            </sp>
            <sp who="SDZ7:HršakIvan">

               <speaker>IVAN HRŠAK (PS DeSUS):</speaker>

               <p>Hvala za besedo, spoštovani predsednik. Spoštovani državna sekretarka, kolegice in
               kolegi!</p>
               <p>Pred nami je še en zakon iz paketa zakonodaje, s katero uveljavljamo razsodbo
               arbitražnega sodišča. Gre za zakon o prenehanju veljavnosti Zakona o razglasitvi
               zaščitne ekološke cone in epikontinentalnem pasu Republike Slovenije, ki je bil
               sprejet leta 2005. Z njim smo želeli pokazati, da je Slovenija aktivna pomorska
               država in da zato vzpostavlja učinkovite ukrepe za ohranitev morskega ekosistema
               Jadranskega morja, slovenskih teritorialnih voda in obalnih območij. Z razsodbo
               arbitražnega sodišča je nastalo novo pravno stanje, kajti arbitražno sodišče je
               določilo, da Slovenija nima morskih območij zahodno od meje, kot je določilo, v
               Piranskem zalivu, torej tudi nima epikontinentalnega pasu. Zaščitna ekološka cona
               torej ni skladna z razsodbo arbitražnega sodišča. Obenem se v Pomorskem zakoniku črta
               določba, ki določa, da je zunanja meja teritorialnega morja tudi državna meja. Z
               arbitražno sodbo določena državna meja namreč deloma določa mejo teritorialnega
               morja, v Piranskem zalivu pa mejo notranjih voda. Državna meja Slovenije na morju je
               torej določena z mednarodnim aktom, s koordinatami, zato je omenjena določba o
               zunanji meji na morju v Pomorskem zakoniku brezpredmetna.</p>
               <p>Poslanska skupina Desus bo predlog zakona podprla. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Jan Škoberne.</p>
            </sp>
            <sp who="SDZ7:ŠkoberneJan">

               <speaker>JAN ŠKOBERNE (PS SD):</speaker>

               <p>Najlepša hvala, spoštovani gospod predsednik. Spoštovani kolegice in kolegi!</p>
               <p>Odločitev arbitražnega sodišča, za katero smo si Socialni demokrati prizadevali v
               času vlade Boruta Pahorja, je seveda nekaj, kar mora Slovenija s svojimi polnimi
               kapacitetami uveljaviti, ker zagotavlja dolgoročno stabilnost odnosov z našo južno
               sosedo, in skladno s tem moramo tudi v Državnem zboru izvesti vse potrebne ukrepe za
               to, da bomo, Slovenija kot država, dosegli to končno implementacijo.</p>
               <p>Del tega je tudi sprejetje zakona, ki je pred nami, zato ga bomo v Poslanski skupini
               Socialnih demokratov podprli. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, zanjo gospod
               Jožef Horvat.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, spoštovani gospod predsednik. Spoštovane poslanke, spoštovani
               poslanci!</p>
               <p>Če pustimo danes ob strani dejstvo, da je Slovenija z arbitražno razsodbo dobila
               manj, kot smo razumeli, da ima na dan 25. junija 1991, in da ni dobila neposrednega
               stika z odprtim morjem, lahko ugotovimo naslednje. Razsodba je mednarodnopravno
               zavezujoča v enaki meri za Republiko Slovenijo kot za Republiko Hrvaško. Njena
               celovita uresničitev v skladu z instrukcijskim rokom, ki je že potekel in je bil
               šestmesečni instrukcijski rok, je mogoča samo v sodelovanju obeh držav, saj tega
               enostransko preprosto ni mogoče storiti. Republika Hrvaška še vedno trdno zagovarja
               stališče, da te razsodbe ni dolžna spoštovati in da zanjo ne velja. Očita pač, da je
               bil postopek kompromitiran, čeprav je tukaj arbitražno sodišče zelo jasno odločilo,
               da je bil postopek sicer poškodovan, vendar ne toliko, da se ne bi mogel nadaljevati,
               in je sodišče odločilo, da se je postopek nadaljeval, in smo 29. junija lani dobili
               dokončno razsodbo arbitražnega sodišča o meji med Slovenijo in Hrvaško. Meddržavni
               sporazum s Hrvaško še vedno ni sklenjen, brez tega pa Slovenija ne more enostransko
               nadaljevati s postopki izvršitve arbitražne razsodbe.</p>
               <p>Kaj torej v tem trenutku lahko naredi Slovenija, ki je trdno prepričana, da je
               odločitev arbitražnega sodišča dokončna in da jo je trebaspoštovati? V Novi Sloveniji
               smo prepričani, da takšnih zakonov, kot je današnji predlog, ne moremo in ne smemo
               sprejemati, za nas je sprejetje tega predloga zakona brez predmetno. Dokler Hrvaška
               zavrača odločitev arbitražnega sodišča in ne želi spoštovati njegove odločitve ter ne
               prične z izvajanjem tretjega odstavka 7. člena Arbitražnega sporazuma, je kakršnokoli
               ukrepanje Slovenije v zvezi z implementacijo razsodbe arbitražnega sodišča nepotrebno
               in za Slovenijo lahko tudi škodljivo. S takšnim korakom Hrvaški dobesedno ponujamo
               svoje območje epikontinentalnega pasu.</p>
               <p>Glede na navedeno v Novi Sloveniji predlogu zakona ne bomo nasprotovali. Hvala
               lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Ker k predlogu zakona matično delovno telo ni sprejelo nobenega amandmaja in ker
               amandmaji h končni določbi niso bili vloženi, zaključujem drugo obravnavo predloga
               zakona.</p>
               <p>Odločanje o predlogu zakona bomo v skladu s časovnim potekom seje zbora opravili
               jutri, 19. 4. 2018, v okviru glasovanj.</p>
               <p>S tem prekinjam 2. točko dnevnega reda.</p>
               <p>Prehajamo na <title>3. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  DOPOLNITVAH ZAKONA O OHRANJANJU NARAVE PO NUJNEM POSTOPKU.</title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade, državni
               sekretarki na Ministrstvu za okolje in prostor gospe Lidiji Stebernak.</p>
            </sp>
            <sp who="SDZ7:StebernakLidija">

               <speaker>LIDIJA STEBERNAK:</speaker>

               <p>Hvala za besedo. Spoštovani predsednik, spoštovani poslanke in poslanci!</p>
               <p>Končna razsodba arbitražnega sodišča na podlagi Arbitražnega sporazuma med Vlado
               Republike Slovenije in Vlado Republike Hrvaške ima posledico tudi za predpise, ki
               določajo meje posebnih varstvenih območij, to je Natura 2000, in zavarovanih območij.
               V postopku določanja območja Natura 2000 Vlada določi območja po predhodnem mnenju
               samoupravnih lokalnih skupnosti in na podlagi sprejetja načrta, s katerim se
               ugotovijo posledice na socialne in gospodarske razmere ter določijo ustrezni razvojni
               ukrepi. V postopku spreminjanja meje zavarovanega območja pa njihov ustanovitelj
               seznani javnost s predlagano spremembo akta o ustanovitvi ožjega območja širšega
               zavarovanega območja. Zakon določa, da je v takem primeru treba pred sprejetjem akta
               o zavarovanju seznaniti javnost, obdobje mora znašati najmanj 30 dni, če gre za ožje
               zavarovano območje, in 60 dni, če gre za širše zavarovano območje. Pri slednjem mora
               ustanovitelj tudi izvesti javno predstavitev lokalnih skupnosti, v kateri so
               predvidene spremembe meje zavarovanega območja. Ker gre za uskladitev s sodbo
               arbitražnega sodišča in Zakona o evidentiranju meje z Republiko Hrvaško, je izvedba
               celotnih opisanih postopkov za spremembe območij Nature 2000 in zavarovanih območij
               vsebinsko nepotrebna, postopkovno pa predolgotrajna za prilagoditev novim
               mednarodnopravnim dejstvom.</p>
               <p>S predlagano dopolnitvijo zakona bo vzpostavljena pravna podlaga za enostavnejši in
               krajši postopek uskladitve meje teh območij z evidenco državne meje. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za infrastrukturo, okolje in prostor kot matično
               delovno telo.</p>
               <p>Za predstavitev poročila odbora dajem besedo podpredsedniku gospodu Danilu Antonu
               Rancu.</p>
            </sp>
            <sp who="SDZ7:RancDaniloAnton">

               <speaker>DANILO ANTON RANC (PS SMC):</speaker>

               <p>Spoštovani predsednik, spoštovana gospa Lidija Stebernak, spoštovani kolegice in
               kolegi!</p>
               <p>Odbor za infrastrukturo, okolje in prostor je na 75. nujni seji 11. 4. 2018 kot
               matično delovno telo obravnaval Predlog zakona o dopolnitvah Zakona o ohranjanju
               narave, 
                     EPA 2531 /7, predlog, ki ga je Državnemu zboru v obravnavo po
               nujnem postopku predložila Vlada. Na seji odbora so sodelovali predstavniki
               Ministrstva za okolje in prostor, Komisije Državnega sveta za lokalno samoupravo in
               regionalni razvoj in Zakonodajno-pravna služba Državnega zbora.</p>
               <p>V imenu predlagatelja je državna sekretarka na Ministrstvu za okolje in prostor
               Lidija Stebernak najprej povedala, da ima razsodba arbitražnega sodišča na podlagi
               Arbitražnega sporazuma med Vlado Republike Slovenije in Vlado Republike Hrvaške
               posledice tudi na predpise, ki določajo meje posebnih varstvenih območij Natura 2000
               in zavarovanih območij. Lidija Stebernak je poudarila, da je v primeru razsodbe
               arbitražnega sodišča izvedba celotnih postopkov za spremembe območij Nature 2000 in
               zavarovanih območjih vsebinsko nepotrebna, strokovno pa predolga, saj gre pri
               določitvi državne meje za spremembo območja Republike Slovenije in njene
               jurisdikcije. Predlagana dopolnitev zakona bo tako omogočila enostavnejši in krajši
               postopek uskladitve meje teh območij z evidenco državne meje. Predstavnica
               Zakonodajno-pravne službe Valentina Marolt je povedala, da njihova služba o predlogu
               zakona nima pripomb. Predsednik Komisije Državnega sveta za lokalno samoupravo in
               regionalni razvoj Dušan Strnad je poudaril, da komisija predlog zakona podpira. Ob
               tem je tudi dodal, da je bilo ob večinski podpori predlogu zakona izraženo tudi
               mnenje, da je spreminjanje nacionalne zakonodaje brezpredmetno, dokler Republika
               Hrvaška ne prizna odločitve arbitražnega sodišča.</p>
               <p>Amandmaji znotraj nujnega postopka niso bili predlagani. Razprave o posameznih
               členih predloga zakona ni bilo. Odbor je v skladu s 128. členom Poslovnika Državnega
               zbora glasoval o treh členih predloga zakona skupaj ter jih tudi sprejel. Ker k
               predlogu zakona na matičnem delovnem telesu niso bili sprejeti amandmaji, Odbor za
               infrastrukturo, okolje in prostor Državnemu zboru predlaga, da Predlog zakona o
               dopolnitvah Zakona o ohranjanju narave sprejme v predloženem besedilu. Hvala lepa.
           </p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Stranke modernega centra, zanjo mag. Branislav Rajić.
           </p>
            </sp>
            <sp who="SDZ7:RajićBranislav">

               <speaker>MAG. BRANISLAV RAJIĆ (PS SMC):</speaker>

               <p>Hvala, gospod predsednik. Spoštovani!</p>
               <p>V Državnem zboru smo novembra 2017 sprejeli Zakon o evidentiranju državne meje z
               Republiko Hrvaško, ki ureja evidentiranje državne meje s to državo v skladu s končno
               razsodbo arbitražnega sodišča na podlagi Arbitražnega sporazuma med Vlado Republike
               Slovenije in Vlado Republike Hrvaške. Razsodba arbitražnega sodišča z dne 29. junija
               2017 ima posledice tudi za predpise, ki določajo meje posebnih varstvenih in
               zavarovanih območij, kot je pri nas Natura 2000. Postopek določanja posebnega
               varstvenega območja v 33. členu veljavnega Zakona o ohranjanju narave določa, da
               Vlada določa območja po predhodnem mnenju samoupravnih lokalnih skupnosti in na
               podlagi sprejetja načrta, s katerim se ugotovijo posledice na socialne in gospodarske
               razmere ter določijo ustrezni razvojni ukrepi.</p>
               <p>Postopek spreminjanja meje zavarovanega območja v 57., 58. in 58.a členu Zakona o
               ohranjanju narave določa, da ustanovitelj, Republika Slovenija ali občina, seznani
               javnost s predlagano spremembo akta o ustanovitvi zavarovanega območja, če se
               sprememba nanaša na meje zavarovanega območja. Ker gre pri spremembi oziroma pri
               določitvi državne meje za spremembo območja Republike Slovenije in njene
               jurisdikcije, je izvedba celotnega postopka z javno seznanitvijo in javnimi
               predstavitvami v vseh občinah, ki jih spremembe zadevajo, nepotrebna, zato predlog
               zakona postavlja nove pravne podlage za enostavnejši in krajši postopek izdaje
               podzakonskih predpisov in s tem za hitro uskladitev meje posameznih posebnih
               varstvenih ekološko pomembnih in zavarovanih območij z evidenco državne meje, kot je
               določeno z razsodbo arbitražnega sodišča.</p>
               <p>V Poslanski skupini Stranke modernega centra bomo predlog zakona podprli. Hvala.
           </p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospod
               Ivan Hršak.</p>
            </sp>
            <sp who="SDZ7:HršakIvan">

               <speaker>IVAN HRŠAK (PS DeSUS):</speaker>

               <p>Hvala za besedo. Spoštovani predsednik, spoštovana državna sekretarka, spoštovani
               kolegice in kolegi!</p>
               <p>Poslanska skupina Desus bo enotno podprla novelo Zakona o ohranjanju narave. Gre za
               še eno dopolnitev veljavnega zakona, ki je posledica uveljavitve arbitražne razsodbe.
               S to novelo se bo namreč omogočila precej hitrejša uskladitev meje posameznih
               varstvenih območij, torej Nature 2000, ekološko pomembnih območij in zavarovanega
               območja, z arbitražno razsodbo oziroma z evidenco državne meje, kot bi sicer postopki
               trajali brez nove določbe. Uskladitev meja posebnih varstvenih območij bo namreč z
               dopolnitvijo veljavnega zakona mogoče urediti brez izvedbe postopka pridobitve
               predhodnega mnenja lokalnih skupnosti in brez seznanitve javnosti s predlagano
               spremembo akta o ustanovitvi ožjega oziroma širšega zavarovanega območja.</p>
               <p>Naj na koncu ponovim, da bomo v poslanski skupini soglasno podprli Zakon o
               dopolnitvi Zakona o ohranjanju narave. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, zanjo gospod
               Jožef Horvat.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, še enkrat, gospod predsednik. Spoštovane poslanke, spoštovani poslanci,
               spoštovana državna sekretarka gospa Lidija Stebernak!</p>
               <p>Pravzaprav bi pri tem predlogu zakona lahko ponovili prejšnje stališče. Še en zakon,
               ki po naši oceni prehiteva čas in je njegovo sprejetje v tem trenutku brezpredmetno.
               Vlada predlaga enostavnejši in s tem krajši postopek spremembe meje posebnega
               varstvenega območja, kadar je ta potrebna zaradi uskladitve z evidenco državne meje,
               saj se v takem primeru posebno varstveno območje spreminja zaradi spremenjenega
               pravnega dejstva. Predhodno mnenje lokalnih skupnosti ter tudi izdelava in sprejetje
               načrta ne bodo več potrebni, prav tako ne bo javne obravnave in javnih predstavitev v
               vseh občinah, kjer se meja spreminja.</p>
               <p>Spoštovana koalicija, ki sicer žal de facto in de jure ne obstaja več, naj ponovimo.
               Razsodba arbitražnega sodišča je mednarodnopravno zavezujoča v enaki meri za
               Slovenijo in za Hrvaško. Obe državi se morata pri njenem izvrševanju zavzemati za
               dosledno spoštovanje mednarodnega prava in prava Evropske unije. Hrvaško zavračanje
               argumentov in spoštovanja mednarodnega prava je tako predpogoj za razpravo in
               sprejetje novele Zakona o ohranjanju narave. Dokler Hrvaška zavrača odločitev
               arbitražnega sodišča in ne želi spoštovati odločitve arbitražnega sodišča oziroma ne
               prične z izvajanjem tretjega odstavka 7. člena Arbitražnega sporazuma med Vlado
               Republike Slovenije in Vlado Republike Hrvaške, je kakršnokoli ukrepanje naše države
               v zvezi z implementacijo razsodbe nepotrebno in za Slovenijo morebiti tudi škodljivo.</p>
               <p>Gospe in gospodje, na tem mestu želim poudariti, da se mi soočamo pravzaprav s krizo
               identitete slovenske zunanje politike, ki se odraža v tem, da je Slovenija v zadnjem
               mandatu izgubila kar nekaj svojih tradicionalnih, če smem tako reči, zaveznikov. V
               Novi Sloveniji se sprašujemo, ali nam tisti, ki so nam verjeli leta 1991 oziroma leta
               1992, danes še verjamejo in nam še zaupajo. Koalicijski sporazum je na tem področju,
               na področju zunanje politike, veliko obetal. <q>»Ključna usmeritev,«</q> piše v koalicijskem
               sporazumu, <q>»zunanje politike bo povrnitev kredibilnosti in krepitev zunanje politične
               prepoznavnosti države Slovenije.«</q> Zdaj je čas, da naredimo inventuro. Če bi naša
               soseda tako pridno naredila domačo nalogo, kot to želi narediti Slovenija, potem bi v
               Novi Sloveniji predlog zakona z veseljem podprli. V tem primeru bi bilo res
               dobrodošlo, da vse postopke za spremembo območij Nature 2000 in zavarovanih območij
               skrajšamo in poenostavimo.</p>
               <p>Glede na dano situacijo zakonu v Novi Sloveniji ne bomo nasprotovali.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Ker k predlogu zakona matično delovno telo ni sprejelo nobenega amandmaja in ker
               amandmaji h končni določbi niso bili vloženi, zaključujem drugo obravnavo predloga
               zakona.</p>
               <p>Odločanje o predlogu zakona bomo v skladu s časovnim potekom seje zbora opravili
               jutri, 19. 4. 2018, v okviru glasovanj.</p>
               <p>S tem prekinjam 3. točko dnevnega reda.</p>
               <p>Prehajamo na <title>4. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O OSEBNI ASISTENCI PO SKRAJŠANEM POSTOPKU.</title>
               </p>
               <p>Predlog zakona je v obravnavo zboru predložila Vlada. Predlog zakona je obravnaval
               Odbor za delo, družino, socialne zadeve in invalide kot matično delovno telo.</p>
               <p>Za predstavitev poročila odbora dajem besedo predsedniku gospodu Urošu Priklu.</p>
            </sp>
            <sp who="SDZ7:PriklUroš">

               <speaker>UROŠ PRIKL (PS DeSUS):</speaker>

               <p>Hvala lepa, predsednik. Spoštovane kolegice in spoštovani kolegi, kolikor vas pač je
               v dvorani!</p>
               <p>Dovolite, da vam na kratko predstavim poročilo delovnega telesa, Odbora za delo,
               družino, socialne zadeve in invalide, o Zakonu o osebni asistenci. Naš odbor je na
               svoji 71. nujni seji 11. tega meseca kot matično delovno telo obravnaval Predlog
               zakona o spremembah in dopolnitvah Zakona o osebni asistenci, ki ga je Državnemu
               zboru v obravnavo in sprejetje predložila Vlada. Šlo je za skrajšani postopek. Pri
               delu odbora so sodelovali predstavniki predlagatelja, sodelovali so predstavniki naše
               Zakonodajno-pravne službe, Državnega sveta Republike Slovenije in širok spekter
               civilnodružbenih organizacij.</p>
               <p>Odboru je bilo posredovano mnenje Zakonodajno-pravne službe, ki je predlog zakona
               proučila z vidika njegove skladnosti z ustavo, pravnim sistemom in z
               zakonodajnotehničnega vidika ter dala pripombe načelne in konkretne narave na
               nekatere izmed členov predloga zakona. Odboru je bilo predstavljeno tudi stališče
               Komisije Državnega sveta za socialno varstvo, delo, zdravstvo in invalide, ki, z eno
               besedo, predlog zakona podpira.</p>
               <p>Uvodoma je bilo povedano, da je namen predloga zakona omogočiti pravočasen začetek
               izvajanja osebne asistence, s čimer bo dana možnost invalidom, da živijo v skupnosti
               in enako kot drugi odločajo o svojem življenju. Predlog zakona bo omogočil, da se
               bodo pravočasno lahko začeli izvajati vsi potrebni postopki uveljavljanja pravice do
               osebne asistence, to je najpozneje do 1. julija 2018, ko morajo v skladu z Zakonom o
               osebni asistenci stopiti v veljavo tudi podzakonski predpisi oziroma akti. S tem
               datumom bodo lahko uporabniki začeli vlagati vloge, strokovne komisije, ustanovljene
               v ta namen, bodo začele ocenjevati uporabnike, izdajati mnenja o številu ur osebne
               asistence in vsebine osebne asistence, ter kar je najbolj bistveno, tudi začele
               izdajati odločbe. Na delu matičnega delovnega telesa so predstavniki zainteresirane
               javnosti o predlogu zakona podali svoja stališča in izrazili, to je treba eksplicitno
               izpostaviti podporo rešitvam s ciljem, da bo zakon zaživel tudi v praksi, s čimer bo
               invalidom omogočeno, da bodo živeli enakopravno.</p>
               <p>V razpravi, ki je temu sledila, so članice in člani odbora opozorili, da bi morala
               novela zakona poskrbeti za vse, ki potrebujejo tovrstne storitve. Izpostavljeno je
               bilo tudi vprašanje, ali obstaja pravna osnova, ki zagotavlja, da do prenehanja
               financiranja osebne asistence ne bo prišlo s 1. 1. 2019. Predstavniki predlagatelja
               zakona so poudarili, da izvajalci osebne asistence sodijo v ingerenco zakona o
               delovnih razmerjih, zaposleni delavci tako ne bodo prekarci. Plačevanje bo potekalo
               po urah z vavčerji. Poudarjeno je bilo tudi, da ni nobene bojazni, da bi prišlo do
               prekinitve financiranja osebne asistence, saj si pač nihče, tudi seveda minister, ne
               bi in ne bo dovolil, da ne bi zagotovil financiranja osebne asistence preko 500
               upravičencem oziroma uporabnikom.</p>
               <p>Glavna sprememba novele zakona je prenos ocenjevanja uporabnikov/upravičencev do
               osebne asistence na Skupnost centrov za socialno delo. Centri za socialno delo so
               nosilci postopka za uveljavljanje pravice do osebne asistence in so v tej fazi
               reorganizacije, ki izhaja iz spremembe Zakona o socialnem varstvu, izredno
               obremenjeni, zato ne bi bili sposobni izpeljati ocenjevanja in izobraževanja v
               optimalni meri. Tako je pomemben vidik prenosa odločanja s centra za socialno delo na
               skupnost, tako da bo lahko le-ta pripravila vse potrebno, da bodo s 1. 1. 2019
               odločbe veljale in bo financiranje zagotovljeno.</p>
               <p>Odbor je v nadaljevanju sprejel amandmaje koalicijskih poslanskih skupin kot
               posledica pripomb Zakonodajno-pravne službe in na koncu še glasoval in sprejel vse
               člene predlaganega zakona skupaj. Glede na sprejete amandmaje je na podlagi prvega
               odstavka 133. člena našega poslovnika pripravljeno besedilo dopolnjenega predloga
               zakona, v katerega so vključeni tudi na odboru sprejeti amandmaji. Dopolnjen predlog
               zakona pa je sestavni del tega poročila, ki sem vam ga skušal na kratko predstaviti.
               Hvala lepa za vašo pozornost.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p> Sledi predstavitev stališč poslanskih skupin.</p>
               <p>Besedo ima Poslanska skupina Demokratične stranke upokojencev Slovenije, zanjo
               gospod Uroš Prikl.</p>
            </sp>
            <sp who="SDZ7:PriklUroš">

               <speaker>UROŠ PRIKL (PS DeSUS):</speaker>

               <p>Hvala lepa, predsednik, še enkrat. Še enkrat en lep pozdrav kolegicam in kolegom, ki
               vztrajate, ki ne obstruirate tako pomembne točke, kot je Zakon o osebni asistenci, ki
               prinaša resnično dodano vrednost invalidom, čez 500 upravičencem do pravice, ki
               izhaja iz dopolnitve Zakona o osebni asistenci!</p>
               <p>Dovolite, da vam predstavim stališče Poslanske skupine Desus k temu zakonu.
               Spoznanje, da je v Sloveniji treba asistenco za neodvisno življenje oseb, ki v
               vsakdanjem življenju potrebujejo pomoč drugega, sistemsko korektno in konkretno
               urediti, ne da se tovrstna pomoč omogoča zgolj s poskusnimi, recimo temu, pilotnimi
               projekti, je dokončno dozorelo lanskega 17. februarja, ko smo poslanci in poslanke z
               več kot ustavno večino sprejeli zelo dolgo in težko pričakovan zakon, Zakon o osebni
               asistenci. Malo kasneje smo sprejeli še zakon, ki je prinesel prav tako težko
               pričakovano reorganizacijo centrov za socialno delo, gre za Zakon o socialnem
               varstvu. Oboje, oba zakona sta tesno povezana, saj imajo prav zdaj, ko tečejo
               postopki reorganizacije centrov za socialno, slednji ogromno dela z vzpostavitvijo
               novega sistema in ostalih določil, ki izhajajo iz novele oziroma spremembe Zakona o
               socialnem varstvu.</p>
               <p>Nazaj na osebno asistenco. V Poslanski skupini Desus bomo vladni predlog, ki
               predlaga drugačno začasno rešitev v začetnem obdobju urejanja pravic z osebno
               asistenco, seveda podprli. Po predlogu Vlade bi komisije, ki bodo ocenjevale
               upravičence in izdelovale mnenje o številu ur in vsebini osebne asistence, do
               najpozneje konca leta 2019 delovale v okviru Skupnosti centrov za socialno delo
               Slovenije in ne na centrih za socialno delo, kot je bilo to prvotno zamišljeno. V
               Poslanski skupini Desus verjamemo, da bo v tej prehodni fazi reorganizacije to
               resnično razbremenilo centre in da se bodo lahko fokusirali na samo reorganizacijo,
               aktivacijo in vsa ostala določila, ki iz ZSV izhajajo, hkrati pa bo omogočen
               pravočasen začetek izvajanja Zakona o osebni asistenci. Predlog novele na drug način,
               kot je bilo prvotno zastavljeno, ureja tudi financiranje izvajalcev osebne asistence.
               Le-ti ne bodo financirani po dvanajstinah, kot je bilo prvotno predvideno, ampak na
               podlagi mesečno izstavljenih zahtevkov. Da bi zagotovili kakovostno ocenjevanje
               potreb po osebni asistenci, je na novo opredeljeno tudi obvezno usposabljanje članov
               v komisiji in tako imenovanih koordinatorjev. Zaradi ekonomičnosti, gospodarnosti bo
               komisija svoje delo opravljala v sestavi dveh članov, pri čemer se ohranja možnost,
               da je eden izmed teh dveh članov imenovan iz vrst predstavnikov samih uporabnikov.
               Predlog novele nadalje tudi spreminja pristojnost za odločanje o pravicah do osebne
               asistence, in sicer bo to glede na dejanski kraj bivanja uporabnikov, s čimer se jim
               storitev oziroma organ, kjer bodo pravice uredili, dejansko tudi približa. Med drugim
               predlog dodatno, in po našem mnenju bolje, optimalneje, ureja še pogodbo z izvajalci
               asistence, pripravo izvedbenega načrta, natančno vsebino dogovora o izvajanju
               storitev in evidenco osebnih asistentov. Da počasi zaključim, bistveno je, da bomo s
               to novelo omogočali pravočasno izvajanje osebne asistence in hkrati zagotovili tudi
               ustrezno kakovost izvajanja pomoči uporabnikom.</p>
               <p>Vsled te naše ocene in dejstva, da praktično vsi, ki jim je ta zakon namenjen, torej
               vsi uporabniki, z zadovoljstvom ugotavljajo, da je ta zakon dober, ne vidimo v naši
               poslanski skupini prav nikakršnega razloga, da ne bi v celoti namenili podpore temu
               zakonu. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospa Marija Bačič.</p>
            </sp>
            <sp who="SDZ7:BačičMarija">

               <speaker>MARIJA BAČIČ (PS SD):</speaker>

               <p>Spoštovani gospod predsednik, spoštovana gospa ministrica, kolegice in kolegi!</p>
               <p>S težavo bom povedala to svoje stališče, ker nas je ob tako pomembnem zakonu, kot je
               osebna asistenca za najbolj ranljive skupine, kot so invalidi, v dvorani le enajst
               poslancev. To res ni lepo.</p>
               <p>Socialni demokrati bomo predlog Zakona o osebni asistenci podprli, saj gre za
               nadgradnjo zakona, ki bo omogočala lažje izvajanje sprejete zakonodaje. Pravočasen
               začetek izvajanja osebne asistence je ključen, če želimo zagotoviti izvedbo ciljev in
               zagotoviti pomoč invalidom uporabnikom pri izvajanju aktivnosti, vezanih na
               vključevanje v družbo. S predlogom zakona se bo zagotovil pravočasen začetek
               izvajanja osebne asistence. S tem bo zagotovljeno, da se bodo lahko izvajali postopki
               uveljavljanja pravice do osebne asistence najpozneje 1. julija 2018, do takrat morajo
               v skladu z zakonom začeti veljati podzakonski predpisi. S tem presečnim datumom,
               torej 1. 7. 2018, bodo uporabniki lahko začeli vlagati vloge, strokovne komisije pa
               ocenjevati uporabnike, izdajati mnenja o številu ur in o vsebini osebne asistence. Na
               tej podlagi mnenj se bodo izdajale tudi odločbe. Centri za socialno delo so po zakonu
               glavni nosilci aktivnosti ocenjevanja uporabnikov, a v tem kritičnem začetnem obdobju
               bodo centri za socialno delo v fazi reorganizacije in bodo izredno obremenjeni, zato
               bo v prihodnjem obdobju, od 1. julija 2018 do 31. decembra 2019, Skupnost centrov za
               socialno delo Slovenije namesto centrov za socialno delo imenovala in organizirala
               strokovne komisije. Na tak način nam bo uspelo zagotoviti pravočasno izvedbo
               postopkov in izvajanja osebne asistence za približno 500 uporabnikov.</p>
               <p>Poleg navedenega se s predlogom zakona predlagajo še nekateri manjši vsebinski
               popravki, med drugim tudi drugačen način urejanja financiranja izvajalcev osebne
               asistence, ki bodo financirani po dejansko realiziranih urah, pravilnik pa bo določil
               metodologijo za izračun cene ure storitev osebne asistence. Na novo se opredeljuje
               obvezno usposabljanje članov komisij in koordinatorjev, saj se lahko le tako zagotovi
               strokovno in enakovredno ocenjevanje potreb po osebni asistenci, število ur osebne
               asistence, do katerih bo posamezni uporabnik upravičen. Program usposabljanja bo
               pripravilo ministrstvo v tesnem sodelovanju z Inštitutom Republike Slovenije za
               socialno varstvo in Skupnostjo centrov za socialno delo Slovenije. Spremenili sta se
               tudi dve alineji pri storitvah osebne asistence, ki se nanašata na storitve s
               področja zdravstva. Nova opredelitev storitve ne zahteva posebnih znanj asistenta, od
               njega pa se pričakuje, da bo opravljal vse naloge za uporabnika, kot bi jih lahko
               sam, če ga pri tem ne bi ovirala invalidnost. To je le nekaj dopolnitev novih rešitev
               in popravkov, ki bodo pozitivno pripomogle uporabnikom osebne asistence.</p>
               <p>V naši poslanski skupini, kot sem že povedala, bomo zakon soglasno podprli. Hvala
               lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Levica, zanjo Miha Kordiš.</p>
            </sp>
            <sp who="SDZ7:KordišMiha">

               <speaker>MIHA KORDIŠ (PS Levica):</speaker>

               <p>Lepo pozdravljeni!</p>
               <p>Danes bomo glasovali o popravkih zakona, ki se na srečo še ni začel uporabljati.
               Pravim na srečo, zato ker se brez vladnih popravkov zakona sploh ne bi dalo
               izvrševati.</p>
               <p>Noveli zakona v Levici ne bomo nasprotovali, prav tako je ne bomo podprli. Vzdržali
               se bomo, zato ker osnovni zakon invalidom ne zagotavlja univerzalne pravice do osebne
               asistence. Zakon po nepotrebnem omejuje krog upravičencev samo na najtežje invalide.
               Kriteriji za odobritev osebne asistence so postavljeni tako strogo, da jih okoli 80 %
               sedanjih uporabnikov ne izpolnjuje. Izključeni so vsi, ki bodo invalidi postali po
               65. letu starosti, čeprav vemo, da se življenjska doba podaljšuje in da je tveganje
               za nastanek slepote ali možganske kapi največje ravno pri starejših. Prav tako je
               nesprejemljivo, da pravice do osebne asistence ne bodo imeli tisti invalidi, ki po
               normativih potrebujejo manj kot 30 ur pomoči na teden. Za take neživljenjske omejitve
               ni nobenega pravega razloga. Edini razlog je varčevanje, varčevanje na račun
               invalidov. Lani je ministrstvo za delo za sofinanciranje osebne asistence namenilo
               zgolj in samo 3,6 milijona evrov, za primerjavo, to je manj, kolikor stane en sam
               oklepnik tipa boxer, ki jih namerava Vlada kupiti zaradi zavez do Nata. En oklepnik
               boxer namreč nanese 4,5 milijona evrov. Če to pomnožimo s 130 oklepniki, pridemo na
               več kot 600 milijonov evrov, kar je pa spet seveda samo polovica od 1,2 milijarde
               evrov, ki naj bi jo porabili za dve Natovi srednji bataljonski skupini.</p>
               <p>Zakaj to razlagam? Zato ker ta primerjava zgovorno priča, da bi Vlada z novelo tega
               zakona lahko zagotovila osebno asistenco vsem invalidom, ki jo potrebujejo, seveda če
               bi delovala za blaginjo državljanov, ne pa po navodilih tujih centrov moči. Primere
               take vrste bi lahko našteval v nedogled, zato mi dovolite, da se zadržim samo še pri
               enem. Lani je ministrstvo za delo invalidskim organizacijam zagotovilo 3,6 milijona
               evrov, s čimer naj bi zaposlili 353 osebnih asistentov. Med tem je bivakiranje 90
               vojakov Slovenske vojske na Natovi operaciji v Latviji naše državljane lani stalo 4,6
               milijona evrov. Skratka, denar je, denarja je dovolj, ampak se ne porablja za
               blaginjo državljank in državljanov, ampak za Natove rabote in druge nesmiselne
               nakupe. Pri tem ima poveljnik voda Slovenske vojske v Latviji dobrih 4 tisoč 740
               evrov neto plače, medtem ko subvencije za zaposlitev osebnih asistentov ne
               zadostujejo niti za izplačilo minimalca. Invalidske organizacije morajo to razliko
               doplačevati, in to so prioritete slovenskega političnega razreda, navsezadnje tudi
               stranke Socialnih demokratov, ki jo vodi tako ministrstvo za socialne zadeve kot
               ministrstvo za obrambo. Pa jim za reveže neprestano zmanjkuje denarja, za tanke pa
               nikoli. Položaj delavcev, ki izvajajo osebno asistenco, je drugi razlog, zakaj se
               bomo vzdržali. Poslanci Levice smo lani predlagali več varovalk, ki bi preprečevale
               zaposlovanje osebnih asistentov preko espejev in ki bi zagotovile enako plačilo vsem
               osebnim asistentom. Zakon namreč ne ustvarja samo dveh kategorij invalidov, ampak
               tudi dve kategoriji osebnih asistentov – prvorazredne, ki bodo plačani iz proračuna
               in jih bo varovala kolektivna pogodba, in drugorazredne, ki bodo še naprej odvisni od
               ad hoc programov in finančnih zmožnosti invalidskih organizacij.</p>
               <p>Ker vladna novela te diskriminacije ne bo odpravila, se bomo v Levici pri glasovanju
               o tem zakonu vzdržali. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima poslanska skupina Nove Slovenije – krščanskih demokratov, zanjo gospod
               Jožef Horvat.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovana gospa ministrica, spoštovani kolegice in
               kolegi!</p>
               <p>Zakon o osebni asistenci, ki smo ga na naš predlog, na predlog Nove Slovenije, vsi
               skupaj sprejeli lani februarja, omogoča invalidom, da živijo v skupnosti in enako kot
               drugi odločajo o svojem življenju. Kolegice in kolegi, na tem mestu mi dovolite, da
               ponovno izrazim priznanje in hvaležnost Državnemu zboru, da je razumel predlog
               opozicijske Nove Slovenije in zmogel izjemno podporo Zakonu o osebni asistenci. Zakon
               o osebni asistenci omogoča osebno asistenco na domu, na delovnem mestu, pri
               izobraževanju in pri vključevanju v socialno okolje. Invalidom se torej omogoči
               podpora pri vključevanju v vsakdanje življenje. Po ocenah ministrstva naj bi bilo v
               začetni fazi od 400 do 500 uporabnikov, ki bodo po ocenjevanju, ki bo potekalo v
               prehodnem obdobju, od 1. julija do 31. decembra 2018, upravičeni do osebne asistence.</p>
               <p>V Poslanski skupini Nove Slovenije podpiramo vsa prizadevanja Vlade, da se zakon
               prične v polni meri izvajati januarja prihodnje leto, zato tudi podpiramo predlagano
               novelo. V začetni fazi ocenjevanja naj bi strokovne komisije imenovala in
               organizirala njihovo delo Skupnost centrov za socialno delo Slovenije, ko bodo
               izpolnjeni pogoji, pa bodo te naloge prevzeli centri za socialno delo. V predlogu
               novele se določa tudi nova ureditev financiranja izvajalcev osebne asistence, torej
               glede na dejansko realizirane ure namesto po dvanajstinah. Od izvajalcev osebne
               asistence se po novem pričakuje opravljanje zgolj tistih nalog, ki bi jih lahko
               opravljal uporabnik sam, če ga pri tem ne bi ovirala invalidnost. Predlog prinaša še
               nekaj drugih rešitev, ki bodo omogočile nemoteno izvajanje zakona.</p>
               <p>V Poslanski skupini Nove Slovenije podpiramo novelo predloga zakona, ker si želimo,
               da zakon 1. januarja 2019 zaživi in predvsem da konkretne rezultate. Glasovali bomo
               za zakon.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo mag. Tanja Cink.</p>
            </sp>
            <sp who="SDZ7:CinkTanja">

               <speaker>MAG. TANJA CINK (PS SMC):</speaker>

               <p>Spoštovani predsednik, gospa ministrica, kolegice in kolegi!</p>
               <p>Osebna asistenca je definirana kot pomoč uporabniku pri tistih opravilih in
               dejavnostih, ki jih uporabnik ne more izvajati sam zaradi vrste in stopnje
               invalidnosti, vendar pa jih vsakodnevno potrebuje tako doma kot izven doma. Tem
               osebam je z osebno asistenco omogočeno, da lahko živijo neodvisno in aktivno ter so
               enakopravno vključene v družbo. V preteklosti se je osebna asistenca v Sloveniji
               programsko izvajala in financirala vrsto let, četudi ni bilo to področje zakonsko
               oziroma sistemsko urejeno. Prizadevanja, da osebna asistenca dobi zakonsko podlago,
               segajo skoraj desetletja nazaj in veseli nas, da smo v tem sklicu državnega zbora, to
               je bilo februarja lani, poslanci soglasno s 70 glasovi za sprejeli Zakon o osebni
               asistenci. Sprejetje zakona predstavlja uresničitev temeljnega namena Konvencije o
               pravicah invalidov, in sicer uresničevanje pravice do dostojanstva, enakega
               obravnavanja, samostojnega življenja in sodelovanja v družbi.</p>
               <p>Z novelo Zakona o osebni asistenci, ki jo imamo danes na poslanskih klopeh, je
               nedvomno povezana tudi septembra lani sprejeta novela Zakona o socialnem varstvu, ki
               predstavlja pravno podlago za reorganizacijo centrov za socialno delo. Uporaba Zakona
               o osebni asistenci se namreč prične 1. januarja 2019, podzakonski akti pa morajo biti
               sprejeti do 30. junija 2018. S tem dnem pa tudi centri za socialno delo začnejo
               postopke za uveljavljanje pravice do osebne asistence. Centri za socialno delo, ki so
               nosilci postopka za uveljavljanje pravice do osebne asistence, pa so na podlagi
               novele Zakona o socialnem varstvu v procesu reorganizacije posledično izredno
               obremenjeni. Prav to je ključni razlog za spremembe veljavnega zakona. Spremembe
               predvidevajo razbremenitev centrov za socialno delo na začetku izvajanja veljavnega
               zakona, s čimer se omogoča pravočasen začetek izvajanja osebne asistence. Za same
               uporabnike je to seveda ključnega pomena.</p>
               <p>Ker se poslanci in poslanke skupine SMC zavedamo, kako nujne so spremembe zakona,
               smo seveda sopodpisali zahtevo za sklic izredne seje Državnega zbora. Da so spremembe
               nujne in jih pozdravljajo tudi številni deležniki, dokazujejo tudi dopisi, ki smo jih
               poslanci prejeli s strani YHD, zveze Sožitje ter Skupnosti organizacij za
               usposabljanje oseb s posebnimi potrebami v Sloveniji. Pri tem bi želela poudariti
               tudi, da smo v tem mandatu Državnega zbora poleg Zakona o osebni asistenci sprejeli
               že kar nekaj zakonov in sprememb, ki pomembno vplivajo na položaj invalidov v družbi,
               s čimer smo dokazali, da nam ni vseeno za izzive in težave, s katerimi se vsakodnevno
               srečujejo tako invalidi kot tudi njihovi bližnji. Prav tako me veseli, da bomo na tej
               izredni seji obravnavali tudi zakon o socialnem vključevanju invalidov, in verjamem,
               da zmoremo poslanci napraviti te odločilne korake in da bomo spremembe Zakona o
               osebni asistenci sprejeli.</p>
               <p>V Poslanski skupini Stranke modernega centra bomo predlog zakona seveda podprli.
               Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona. Odločanje o predlogu zakona bomo v skladu s časovnim
               potekom seje zbora opravili jutri, 19. aprila 2018, v okviru glasovanj.</p>
               <p>S tem prekinjam 4. točko dnevnega reda.</p>
               <p>Prehajamo na <title>5. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O ŠTIPENDIRANJU PO SKRAJŠANEM POSTOPKU.</title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade,
               ministrici za delo, družino, socialne zadeve in enake možnosti, ki opravlja tekoče
               posle, dr. Anji Kopač Mrak.</p>
            </sp>
            <sp who="SDZ7:KopačMrakAnja">

               <speaker>DR. ANJA KOPAČ MRAK:</speaker>

               <p>Spoštovani predsednik Državnega zbora, hvala za besedo. Dragi poslanke in
               poslanci!</p>
               <p>Kot predstavnica predlagatelja želim v današnji obravnavi sprememb in dopolnitev
               Zakona o štipendiranju uvodoma izpostaviti, da je pred vami zadnji izmed zakonodajnih
               predlogov, povezanih z avtomatičnim informativnim izračunom, ki ga je za vse pravice
               iz javnih sredstev, med katere sodi tudi državna štipendija, prinesla novela Zakona o
               uveljavljanju pravic iz javnih sredstev. Štipendije so namenjene spodbujanju,
               izobraževanju in doseganju višje izobrazbene ravni štipendistk in štipendistov.
               Država največji delež sredstev namenja ravno za štipendije tistih, ki jih najbolj
               potrebujejo, in s tem prispeva k doseganju enakih možnosti vseh za izobraževanje. Da
               bi se za avtomatični informativni izračun lahko v večini primerov uporabil tudi za
               državne štipendije, so v predlaganem zakonu predvidene rešitve, s katerimi se tako za
               štipendiste kot tudi za štipenditorje odpravljajo pomembne administrativne ovire in
               poenostavljajo pogoji in postopki za odločanje o štipendijah.</p>
               <p>Danes obravnavani predlog zakona tako daje pravno podlago, da štipendistom ni nujno
               treba vsako leto vlagati vloge in predlagati dokazil za nadaljnje prejemanje
               štipendije. Državni štipendisti bodo vlogo vložili samo za prvo šolsko oziroma
               študijsko leto, naslednja leta pa jim bo štipendijsko razmerje podaljšano po uradni
               dolžnosti vse do konca izobraževalnega programa. Podatki, s katerimi se bo preverilo,
               ali štipendist izpolnjuje pogoje za nadaljnje prejemanje, bodo pridobljeni iz uradnih
               evidenc. Po uradni dolžnosti se bo odločalo tudi o dodatku k štipendiji, ki se sedaj
               dodeljuje na zahtevo štipendista. Leta 2017 je državno štipendijo prejemalo skoraj 47
               tisoč dijakov in študentov, večina teh bo po novem zajeta v avtomatični informativni
               izračun. Glede na to, da centri za socialno delo letno odločijo o približno 80 tisoč
               vlogah za državne štipendije, avtomatizacija postopka razbremenjuje njihovo delo,
               predvsem pa za štipendiste predstavlja hitrejše odločanje o njihovi pravici, saj bo o
               vseh pravicah odločeno že v mesecu oktobru. To pa pomeni, da bodo vsi štipendisti
               prejeli državno štipendijo že v mesecu novembru, kar je veliko prej kot do sedaj, ko
               se je o vlogah odločalo tudi do decembra. Popolna avtomatizacija je za državne
               štipendije tako predvidena za šolsko oziroma študijsko leto 2019/2020, medtem ko bodo
               vsebinske spremembe, ki jih prinaša obravnavana novela, začele veljati že s šolskim
               oziroma študijskim letom 2018/2019.</p>
               <p>V predlaganem zakonu je predvidenih še kar nekaj drugih sprememb, ki so bile
               pripravljene v luči poenostavitve postopkov odločanja o štipendijah, hkrati pa
               učinkujejo v korist štipendistov, tako v smislu predvidenih posledic kakor tudi
               razbremenitve glede predlaganja različnih potrdil. Ena takšnih je odprava trenutno
               veljavne ureditve, da mora štipendist pred spremembo izobraževalnega programa
               pridobiti soglasje štipenditorja, sicer mu štipendija preneha. Namen državne
               štipendije je omogočanje izobraževanja dijakov in študentov, ki prihajajo iz socialno
               šibkejših družin, namen Zoisove štipendije pa je spodbujanje dijakov in študentov k
               doseganju izjemnih dosežkov na različnih področjih. V nobenem primeru pa področje
               izobraževanja ne vpliva na dodelitev štipendije niti na njeno višino. Ker približno
               tisoč štipendistov vsako leto zamenja izobraževalni program, jim bo s tem predlaganim
               zakonom olajšano prehajanje med programi, brez strahu, da se jim bo zaradi tega
               prenehalo štipendijsko razmerje. Predlog zakona prinaša tudi spremembe pri vračanju
               štipendije, ko štipendist ne zaključi letnika ali programa, za katerega je bil
               štipendiran. Bistvena novost je, da štipendistu ne bo več treba vračati štipendije,
               če letnika ali izobraževalnega programa ne bo uspešno zaključil zaradi zdravstvenih
               razlogov, starševstva ali socialnih razlogov, česar sedaj veljavni zakon ne omogoča.
               Na ta način bo štipendistom, ki študija ne uspejo zaključiti zaradi različnih
               opravičljivih razlogov, prihranjena dodatna socialna stiska.</p>
               <p>Verjamem, da boste zakon podprli. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za delo, družino, socialne zadeve in invalide kot
               matično delovno telo.</p>
               <p>Za predstavitev poročila odbora dajem besedo predsedniku Urošu Priklu.</p>
            </sp>
            <sp who="SDZ7:PriklUroš">

               <speaker>UROŠ PRIKL (PS DeSUS):</speaker>

               <p>Hvala lepa, predsednik. Spoštovani!</p>
               <p>Odbor za delo, družino, socialne zadeve in invalide je na svoji 71. seji 11. tega
               meseca kot matično delovno telo obravnaval Predlog zakona o spremembah in dopolnitvah
               Zakona o štipendiranju. Državnemu zboru ga je predložila v obravnavo in sprejetje
               Vlada po skrajšanem postopku. Pri delu odbora so bili prisotni oziroma so aktivno
               sodelovali predstavniki ministrstva za delo, predstavnica Zakonodajno-pravne službe
               Državnega zbora ter predstavnik Državnega sveta Republike Slovenije. Odboru je bilo
               posredovano mnenje Zakonodajno-pravne službe, ki je predlog zakona preučila z vidika
               njegove skladnosti z ustavo, pravnim sistemom in z zakonodajno-tehničnega vidika ter
               dala pripombe k členoma 7 in 25. Odbor je prejel oziroma se je seznanil z mnenjem
               Komisije Državnega sveta za socialno varstvo, delo, zdravstvo in invalide, ki novelo
               zakona seveda podpira.</p>
               <p>Uvodoma je bilo predstavljeno, kar je prejle že povedala predstavnica predlagatelja,
               da je eden izmed ključnih ciljev predlagane novele poenostavitev odločanja o
               štipendijah in bolj enotno in učinkovito odločanje o tej materiji. V razpravi, ki je
               sledila na matičnem delovnem telesu, so pravzaprav vsi razpravljavci podprli
               predlagano spremembo zakona, eksplicitno pa je bilo poudarjeno, da bo odločanje o
               štipendijah bolj enostavno in bolj učinkovito, s čimer se razbremeni na eni strani
               tako dodeljevalce štipendij kot na drugi strani vlagatelje. Cilj je tudi omilitev
               najbolj strogih določb veljavnega zakona, ki ima za štipendiste nesorazmerne
               posledice glede prenehanja štipendijskega razmerja in obveznosti vračila štipendije
               za neuspešno zaključen letnik. Novela gre v prid dijakom in študentom, to je treba
               povedati, z njo se na podlagi tega strinja tudi Študentska organizacija. Ob tem je
               bilo tudi izpostavljeno stališče, da moramo ustvariti pogoje, da bodo lahko vsi, ki
               hočejo in si želijo študirati, imeli to možnost, in kar je prav tako bistvenega
               pomena, po končanem študiju dobili zaposlitev.</p>
               <p>V nadaljevanju je odbor sprejel amandmaje k členom 17, 24 in 25 ter na koncu
               glasoval in tudi sprejel vse člene skupaj. Glede na sprejete amandmaje je na podlagi
               prvega odstavka 133. člena našega poslovnika pripravljeno besedilo dopolnjenega
               predloga Zakona o štipendiranju, v katerega so vključeni ti amandmaji. Ta dopolnjeni
               predlog sem vam zelo na kratko predstavil v tem kratkem poročilu. Najlepša hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Demokratične stranke upokojencev Slovenije, zanjo mag.
               Julijana Bizjak Mlakar.</p>
            </sp>
            <sp who="SDZ7:BizjakMlakarJulijana">

               <speaker>MAG. JULIJANA BIZJAK MLAKAR (PS DeSUS):</speaker>

               <p>Spoštovani predsednik Državnega zbora, spoštovani poslanke, poslanci in drugi
               prisotni!</p>
               <p>Predlog zakona o spremembah in dopolnitvah Zakona o štipendiranju, ki je pred nami,
               je bil pripravljen v luči sprememb Zakona o uveljavljanju pravic iz javnih sredstev,
               ki so bile povezane z uvedbo avtomatiziranega informativnega izračuna. Spremembe
               pomenijo na eni strani odpravo administrativnih ovir za štipendiste, na drugi strani
               pa razbremenitev dodeljevalcev štipendij, to je centrov za socialno delo in javnega
               sklada, ki je pristojen za izvedbo štipendijske politike. Druga vrsta sprememb, ki
               jih prinaša predlagana novela, so vsebinske spremembe v korist dijakom in študentom.
               V praksi se je pri izvajanju zakona namreč izkazalo, da so nekatere določbe
               veljavnega zakona preveč rigorozne in z vidika posledic, ki nastanejo štipendistu,
               nesorazmerne glede na pogoje in obveznosti, ki bi jih moral štipendist izpolnjevati.
               Prva pomembna izboljšava trenutne veljavne ureditve gre v smeri, da se bosta pravica
               do štipendije in dodatkov podaljševali avtomatično in ne na podlagi vsakokratne vloge
               za podaljšanje štipendijskega razmerja, seveda če bo štipendist izpolnjeval pogoje.</p>
               <p>Državna in Zoisova štipendija se ne bosta dodeljevali za točno določen izobraževalni
               program, ampak za raven izobrazbe. Posledično štipendist za spremembo izobraževalnega
               programa ne bo potreboval predhodnega soglasja štipenditorja in bo štipendijo
               prejemal, če bo naslednje leto uspešno vpisan v višji letnik, ne glede na to, ali bo
               vpisan v isti ali drug izobraževalni program. Dodatek za uspeh bo vezan samo na
               povprečno oceno in ne več v odvisnosti od kreditnih točk. Če se štipendist naslednje
               šolsko oziroma študijsko leto ne bo vpisal v višji letnik, mu bo štipendija
               avtomatično mirovala, po enem letu pa se bo preverilo, ali je napredoval v višji
               letnik. Če štipendist ne bo diplomiral oziroma magistriral v roku, bo vračal
               štipendijo samo za neuspešno zaključen letnik, ne bo pa je treba vračati tistim, ki
               iz določenih opravičljivih razlogov niso mogli uspešno zaključiti letnika. Pri
               kadrovskih štipendijah bo možno nadaljevanje izobraževanja s prve na drugo bolonjsko
               stopnjo, rok, v katerem je delodajalec dijaka oziroma študenta štipendiral, pa se bo
               nekoliko podaljšal.</p>
               <p>Naše mnenje k nanizanim novostim na področju štipendiranja je, da le-te dijakom in
               študentom omogočajo boljši družbeni in socialni položaj, hkrati pa, kot že večkrat
               povedano, smo v Poslanski skupini Desus vedno naklonjeni rešitvam, ki vodijo v
               odpravo nepotrebnih birokratskih in ostalih omejitev, ki ne služijo osnovnemu namenu
               določene materije. Zavzemamo se za to, da bi zakonske rešitve, ob tem, ko urejajo
               določen položaj, pravice in v zvezi z njimi potrebne postopke, tako po vsebini kot
               postopkovnem vidiku čim bolj stremele k prijaznosti do uporabnika in samega izvajalca
               predpisa.</p>
               <p>Ker temu načelu po našem mnenju predlog novele Zakona o štipendiranju sledi, ga bomo
               v Poslanski skupini Desus soglasno podprli. Hvala lepa za pozornost.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospa Marija Bačič.</p>
            </sp>
            <sp who="SDZ7:BačičMarija">

               <speaker>MARIJA BAČIČ (PS SD):</speaker>

               <p>Hvala lepa, še enkrat, za besedo, gospod predsednik. Lepo pozdravljeni vsi!</p>
               <p>Pred sabo imamo še en vladni zakon, ki je po svoji vsebini predvsem tehnične narave.
               Po navedbah predlagatelja je cilj predlagane novele, da postane odločanje o
               štipendijah bolj enostavno in učinkovito, s čimer se razbremeni tako dodeljevalce
               štipendij kot tudi vlagatelje. Cilj pa je tudi omilitev najbolj rigoroznih določb
               veljavnega zakona, ki ima za štipendiste nesorazmerne posledice glede prenehanja
               štipendijskega razmerja in obveznosti vračila štipendije za neuspešno zaključen
               letnik.</p>
               <p>Predlog tako na novo opredeljuje osnovne določbe glede dodeljevanja štipendije in
               loči med tistimi štipendijami, ki se dodelijo za izobraževalni program, in tistimi,
               ki se dodelijo za raven izobraževanja. V vsakem šolskem oziroma študijskem letu se bo
               preverilo, ali je štipendist vpisan v višji letnik programa na ravni, ki je višja od
               njegove že pridobljene, in če bo temu tako, se mu bo štipendija avtomatično dodelila.
               V nasprotnem primeru pa bo štipendijsko razmerje mirovalo. Pri štipendijah, pri
               katerih je pomemben tudi izobraževalni program, pa se bo preverilo, ali je štipendist
               vpisan v višji letnik istega izobraževalnega programa kot v predhodnem šolskem ali
               študijskem letu. Novela spreminja tudi določbe glede dodatkov, kjer se predvideva
               poenostavitev glede preverjanja pogojev dodatka za bivanje, ki se bodo preverjali
               samo ob prvi vlogi in ob morebitni spremembi začasnega prebivališča. Dodatek za uspeh
               je po predlogu vezan samo na povprečno oceno. Pri kadrovskih štipendijah se predlaga
               daljši rok za zaposlitev štipendista po zaključku izobraževalnega programa in tudi
               možnost nadaljevanja izobraževanja s prve na drugo bolonjsko stopnjo ali s srednje
               poklicne na srednjo tehniško izobraževanje. Novela tudi natančneje opredeljuje pogoje
               za nadaljevanje štipendiranja ob spremembi izobraževalnega programa ter enostavnejše
               odločanje o mirovanju štipendijskega razmerja. Z vidika štipendistov je pomembna
               določba, ki določa, v katerih primerih je štipendist dolžan vrniti štipendijo. Dodaja
               se opredelitev, da je vračilo potrebno samo v primeru neuspešno zaključenega letnika,
               poleg tega se predlaga, da štipendije niso dolžni vrniti štipendisti, ki letnika ne
               dokončajo iz opravičljivih razlogov.</p>
               <p>V naši poslanski skupini predlagane rešitve pozdravljamo in jih bomo tudi soglasno
               podprli. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Levica, zanjo Miha Kordiš.</p>
            </sp>
            <sp who="SDZ7:KordišMiha">

               <speaker>MIHA KORDIŠ (PS Levica):</speaker>

               <p>Lep pozdrav!</p>
               <p>V Levici bomo predlagano novelo Zakona o štipendiranju podprli, saj poenostavlja
               postopke pridobivanja in ohranjanja štipendije ter odpravlja nekatere najbolj
               rigorozne in neživljenjske določbe, ki so bile v veljavi do sedaj. V Levici še
               posebej pozdravljamo ukrepe, ki gredo v prid socialno najbolj ogroženim študentom in
               študentkam. Če se zadržim pri treh <gap n="…"/> Na podlagi veljavnega zakona se je v praksi
               dogajalo, da so študenti zaradi birokratskih zapletov ob spremembi programa, navkljub
               temu da so napredovali v višji letnik, izgubili štipendijo oziroma so morali to
               štipendijo vračati. S spremembo, da se štipendija podeli za raven izobraževanja in ne
               za posamezen izobraževalni program, se ta težava odpravlja. Predlog takisto odpravlja
               nesorazmeren ukrep vračanja štipendije, ki je v praksi pomenil, da so morali
               študentje, ki niso diplomirali v roku, vrniti znesek prejete štipendije za dve leti,
               kar je lahko naneslo več kot 4 tisoč 500 evrov dolga. Pri največjih dolgovih gre
               predvsem za študente iz socialno najbolj ogroženih družin, ki jih lahko samo en sam
               zamujen dan skupaj z njihovimi družinami pahne še globlje v začaran krog revščine.
               Poleg tega se spreminja neživljenjska določba, ki je določala, da mora štipendist
               štipendijo vrniti, tudi če letnika ni zaključil zaradi opravičljivih razlogov. V
               takem primeru je zdaj sicer lahko upravičen do odpisa dolga, kar pa je v praksi
               povzročalo velike težave in do odpisa v večini primerov ni prišlo. Sedaj se končno
               določa, da dolg v tem primeru ne nastane.</p>
               <p>Moram pa se kritično odzvati na vsebino stališča Državnega sveta v tistem delu, kjer
               se predlaga uvedba dodatnih pogojev za preprečitev bega možganov iz določenih krajev
               in regij. V Levici smo proti kakršnemukoli omejevanju oziroma pogojevanju
               štipendiranja na način, da bi se od študentov zahtevala zaposlitev v določenem kraju.
               Mladi se za odhod iz deprivilegiranih območij ne odločajo zaradi odsotnosti prisile,
               ampak zaradi slabih življenjskih pogojev, predvsem nizkih plač in visokih stroškov
               bivanja. Štipendijska politika mora zagotavljati, da imajo vsi enake možnosti, se
               pravi materialne pogoje za to, da lahko študirajo. Funkcija štipendije je v
               izenačevanju možnosti, ne pa v prilagajanju potrebam trga ali kot nek nadomestek za
               odsotnost razvojnih politik na državni oziroma na regionalni ravni. Beg možganov,
               torej izobraženih mladih, iz določenih regij oziroma kar iz naše države lahko
               zaustavimo le z uspešno socialno in gospodarsko politiko doma, s stanovanjsko
               politiko, ki mladim zagotovi dostopna stanovanja, z dostojnimi plačami, kvalitetnimi,
               dosegljivimi javnimi storitvami. Kar v tej državi počnemo pod komando vladajočega
               razreda, je ravno nasprotno. Politične volje, da bi po zgledu drugih držav omejili
               tržne najemnine, ni, plače obstajajo na ravni, ki ne omogoča dostojnega življenja,
               medtem ko z deregulacijo na področju zaposlovanja tujcev spodbujamo zaposlovanje
               tujih izobraženih kadrov pri nas in stimuliramo socialni damping.</p>
               <p>Pa še to, nikakor ne smemo dopustiti, da bi vlogo socialnega korektiva opravljalo
               študentsko delo, zaradi katerega mnogi študentje beležijo bistveno nižjih uspeh,
               zabeležen pa je tudi višji osip med tistimi, ki več delajo. V Levici zagovarjamo
               reformo študentskega dela na način, da se odpravi njegova dampinška narava,
               posredovanje študentskega dela je treba iz zasebnih agencij premestiti na javni
               zavod, s čimer bi letno pridobili deset milijonov evrov, ki jih zdaj v žepe
               pospravljajo privatniški študentski servisi, lahko pa bi jih namenili za štipendije.
               Hvala.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Gospod Jožef Horvat bo predstavil stališče Poslanske skupine Nove Slovenije –
               krščanskih demokratov.</p>
               <p>Izvolite.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, spoštovani gospod podpredsednik. Spoštovana ministrica, dragi kolegice
               in kolegi!</p>
               <p>V Poslanski skupini Nove Slovenije poudarjamo, da je skrb za socialno, kulturno in
               materialno prikrajšane otroke in nadarjeno mladino dejavnost posebnega družbenega
               pomena, zato pozdravljamo vsak predlog poenostavljanja področja štipendiranja mladih.
               Ukrepi glede prenehanja štipendijskih razmerij in obveznosti vračila štipendij za
               neuspešno zaključen letnik so pomembni tudi v luči odpravljanja administrativnih
               bremen. Pri slednjih sta ključni predhodni pisni soglasji tako štipenditorja kot tudi
               štipendista, ki ne bo potreboval vlagati ponovne vloge za letno podaljšanje
               štipendijskega razmerja. Štipendija je naložba. Je naložba v znanje naših mladih, kar
               je v interesu države. Prejemanje štipendije pa je gotovo tesno povezano z
               odgovornostjo, med drugim tudi do štipenditorja, bodisi države ali zasebnega
               gospodarskega subjekta.</p>
               <p>Kot mi v Novi Sloveniji razumemo, predlog zakona predvideva tudi poenostavitev
               preverjanja pogojev dodatka za bivanje, ki se bodo preverjali samo ob prvi vlogi in
               ob morebitni spremembi začasnega prebivališča. Slednjega bo javni sklad preverjal
               preko centralnega registra prebivalstva. Prav tako je pomemben tudi način
               dodeljevanja dodatka za uspeh, ki ni več vezan na točke ECTS, temveč na končni uspeh.
               Tako za socialno in kulturno prikrajšane kot za nadarjene bo bolje poskrbljeno s
               pomočjo dodeljevanja dodatka tudi na prehodu s študijskega programa prve stopnje na
               drugo bolonjsko stopnjo. S tem ukrepom bodo vsi imeli enake možnosti za uspešen
               zaključek magistrskega študija. Predlog zakona ureja tudi primere vračila štipendije,
               odpravlja pomanjkljivosti trenutno veljavnega zakona, v katerem je umanjkalo
               določilo, da je vračilo potrebno samo v primeru neuspešno zaključenega letnika.
               Pozdravljamo predlog, da štipendije niso dolžni vrniti štipendisti, ki letnika ne
               dokončajo iz opravičljivih razlogov, saj imamo v Sloveniji med študenti različne
               oblike socialnih stisk. Slovenija je socialna država, mladi pa naš temelj družbe,
               zato moramo narediti vse, kar je v naši moči, da ima vsak enake izhodiščne možnosti.</p>
               <p>V Poslanski skupini Nove Slovenije pozdravljamo vsak ukrep, ki mladim omogoča lažje
               in boljše pogoje na vseh stopnjah izobraževanja, in pobude, ki poenostavljajo
               odločanje o štipendijah, predvsem državnih. Slednje namreč predstavljajo največje
               administrativno breme za centre za socialno delo, saj izdajo približno 80 tisoč
               odločb na leto. V Poslanski skupini Nove Slovenije bomo predlog zakona podprli.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Dr. Mirjam Bom Klanjšček, bo predstavila stališče Poslanske skupine nepovezanih
               poslancev.</p>
               <p>Izvolite.</p>
            </sp>
            <sp who="SDZ7:BonKlanjščekMirjam">

               <speaker>DR. MIRJAM BON KLANJŠČEK (PS NP):</speaker>

               <p>Hvala lepa. Vsi prav lepo pozdravljeni!</p>
               <p>Predlog zakona o spremembah in dopolnitvah Zakona o štipendiranju prinaša spremembe
               pri odločanju o dodelitvi štipendij, ki bo od zdaj naprej bolj enostavno. Prav tako
               bodo z novelo Zakona o štipendijah določbe, ki opredeljujejo prenehanje
               štipendijskega razmerja in vračilo štipendije ob morebitnem neuspešno zaključenem
               letniku, postale manj stroge in bolj življenjske. Kot poudarja Vlada, pa bo
               predlagana novela prinesla še nekatere poenostavitve in debirokratizacijo pri
               odločanju o nekaterih pravicah, kot je na primer dodatek za bivanje, ter postopkih,
               kot je na primer mirovanje štipendijskega razmerja. Prav je, da poskrbimo, da se
               študentje in dijaki na svojih poteh ne ukvarjajo z birokratskimi vlogami in
               zapletenimi postopki, temveč vso svojo energijo usmerijo v doseganje svojih
               življenjskih in študijskih ciljev.</p>
               <p>Predlog zakona so tako podprli tudi mladi, in kot sem rekla že ob razpravi na
               matičnem delovnem telesu, če so zadovoljni oni, smo zadovoljni tudi mi. Novelo zakona
               bomo v Poslanski skupini nepovezanih poslancev podprli. Hvala lepa.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Mag. Tanja Cink bo predstavila stališče Poslanske skupine Stranke modernega
               centra.</p>
               <p>Izvolite.</p>
            </sp>
            <sp who="SDZ7:CinkTanja">

               <speaker>MAG. TANJA CINK (PS SMC):</speaker>

               <p>Spoštovani podpredsednik, spoštovana ministrica, dragi kolegice in kolegi!</p>
               <p>Namen štipendije je spodbujanje izobraževanja in doseganje višje ravni izobrazbe
               prejemnikov oziroma prejemnic štipendij. Štipendije v Republiki Sloveniji
               predstavljajo dopolnilni prejemek, ki je namenjen kritju stroškov v zvezi z
               izobraževanjem. Novela Zakona o štipendiranju, ki jo imamo pred seboj, je bila
               pripravljena zaradi sprememb Zakona o uveljavljanju pravic iz javnih sredstev, ki smo
               jih poslanci sprejeli decembra lani. Bistvena sprememba, ki jo je uvedla novela
               Zakona o uveljavljanju pravic iz javnih sredstev, je bil avtomatizirani informativni
               izračun. S tem se je odpravila vsakoletna vloga za letne pravice, z informativnim
               izračunom pa se vsako leto upravičencem avtomatično podaljša pravica do štipendije.
               To je tudi poglavitni razlog, da so spremembe Zakona o štipendiranju nujno potrebne,
               ob tem pa se z novelo odpravljajo tudi administrativne ovire za štipendiste ter
               razbremenjujejo dodeljevalci štipendij, torej centri za socialno delo ter Javni
               štipendijski, razvojni, invalidski in preživninski sklad Republike Slovenije.</p>
               <p>V Poslanski skupini Stranke modernega centra predlog zakona podpiramo, zlasti zato
               ker predlagane spremembe dajejo podlago za razbremenitev centrov za socialno delo. Z
               uvedbo avtomatiziranega informativnega izračuna bo namreč podaljšanje pravice do
               štipendije avtomatično vsako leto. Ker vemo, kako zelo so centri za socialno delo
               obremenjeni z administrativnim delom, namesto da bi se posvetili delu z ljudmi in
               delu na terenu, je ta sprememba še kako dobrodošla. Hkrati nas veseli, da predlog
               zakona podpira tudi Študentska organizacija Slovenije, čeprav so opozorili na
               varčevalne ukrepe, ki so še vedno prisotni na področju državnih štipendij. Predlagane
               spremembe v Poslanski skupini Stranke modernega centra pozdravljamo, vendar mislimo,
               da bi bilo treba opraviti temeljit razmislek tudi o tem, ali je sploh primerno, da se
               skladno z Zakonom o uveljavljanju pravic iz javnih sredstev v cenzusu za pridobitev
               štipendije upoštevajo otroški dodatek, denarna socialna pomoč ter varstveni dodatek.
               Namreč kot izhaja iz definicije štipendije, je štipendija namenjena kritju stroškov v
               zvezi z izobraževanjem in ni socialni transfer. S tem, ko je pravica do državne
               štipendije uvrščena na četrto mesto pri vrstnem redu uveljavljanja pravic iz javnih
               sredstev, lahko sklepamo, da naj bi se le-ta smatrala kot socialni transfer.
               Vprašanje, ki si ga moramo tu zastaviti, je, ali je nekdo, ki je upravičen do vseh
               prej naštetih pravic iz javnih sredstev, zares lahko upravičen tudi do nižje državne
               štipendije. Hvala.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Gospod Žan Mahnič bo predstavil stališče Poslanske skupine Slovenske demokratske
               stranke.</p>
               <p>Izvolite.</p>
            </sp>
            <sp who="SDZ7:MahničŽan">

               <speaker>ŽAN MAHNIČ (PS SDS):</speaker>

               <p>Hvala za besedo, podpredsednik. Gospa ministrica, kolegice in kolegi!</p>
               <p>V Poslanski skupini Slovenske demokratske stranke predlogu zakona ne bomo
               nasprotovali, vendarle pa je treba povedati nekaj glede tega zakona. Pozdravljamo
               sicer nekatere spremembe, dodatne definicije oziroma bolje rečeno dodatne pogoje, ki
               marsikakšno stvar naredijo bolj jasno, bolj učinkovito, tudi, da se črtajo ven
               nekatere birokratske ovire in da skušamo ta sistem narediti čim bolj učinkovit. To
               štejemo seveda kot plus, po drugi strani pa kot velik minus štejemo, da so športniki
               še vedno v deprivilegiranem položaju. Vemo, kaj se je zgodilo leta 2013, kaj je
               takratna ministrica, ki je sicer ministrica v odstopu oziroma ki opravlja tekoče
               posle tudi danes, dr. Anja Kopač Mrak naredila. In sicer s takratno spremembo so za
               pogoj, da dobiš štipendijo, postavili dva – da moraš imeti izjemen dosežek in da
               moraš biti uspešen pri procesu izobraževanja. Prej je bil pogoj samo eden, to se
               pravi ali eno ali drugo. Poleg tega so iz naslova izjemnih dosežkov črtali športne
               dosežke. To se pravi nekdo, ki se šola, danes ni upravičen do Zoisove štipendije,
               zato ker je športnik in ker po tem zakonu ni upravičen do tega. Lahko je odličnjak,
               lahko ima tudi vrhunski športni dosežek, ampak ker se športni dosežki ne štejejo,
               niso kriterij, pač Zoisove štipendije ne more dobiti.</p>
               <p>Sprašujem vas, zakaj takšen odnos do naših mladih upov, do mladih športnikov, ko pa
               vemo, kako se politiki, tukaj predvsem Vlada, predsednik Vlade, ministri, posebej
               ministrica za izobraževanje, radi slikate z našimi športniki, ko iz tujine prinesejo
               zlate, srebrne, bronaste medalje, druga odlikovanja in tako naprej. Vemo, kaj se
               dogaja sedaj, v preteklih dneh, tednih, kakšne nagrade je obljubljal predsednik Vlade
               Miro Cerar našim vrhunskim športnikom košarkarjem, ki so bili prvi, danes pa se z
               njimi ne upa soočiti, ker vemo, kako je z omenjenimi nagradami. Se pravi, na eni
               strani govorimo, kako športnike podpiramo, se z njimi slikamo, po drugi strani pa
               mačehovski odnos države do njih. Če se kot izjemen dosežek šteje recimo udeležba
               nekoga na neki mednarodni konferenci – to je potem lahko tudi pogoj za štipendijo –
               me zanima, zakaj je ta udeležba na mednarodni konferenci vredna več kot pa neka zlata
               medalja na evropskem, svetovnem, tudi drugem prvenstvu. Mislim, da je vredno tako eno
               kot drugo, in s tem ko diskriminiramo mlade športnike, pljuvamo v svojo lastno skledo
               in onemogočamo mladim, da bi svoje talente, svoje potenciale še bolj razvijali in da
               bi jim država že v času njihovega šolanja dala neko priznanje za to. Konkretno
               govorim o Zoisovi štipendiji.</p>
               <p>Resnično smo v Slovenski demokratski stranki verjeli, da bo s tem zakonom ta krivica
               popravljena, vendar žal temu ni tako. Resnično nas zanima odgovor na vprašanje, zakaj
               ima ministrica za delo, družino, socialne zadeve in enake možnosti dr. Anja Kopač
               Mrak tako mačehovski odnos do športnikov, predvsem do tistih mladih. Zakaj niste tega
               popravili? Zakaj še vedno športni dosežki niso izjemni dosežki? In zakaj še vedno, če
               ste jih že izvzeli, tudi še naprej oba kriterija, če je prej sistem funkcioniral?
               Skratka, to so vprašanja, na katera bomo morali odgovarjati, ne samo odgovarjati, pač
               pa tudi iskati in predlagati rešitve v prihodnosti. V Slovenski demokratski stranki
               bomo to storili, če nam boste 3. junija namenili svoj glas na volitvah. Hvala
               lepa.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje zbora opravili
               jutri, 19. aprila, v okviru glasovanj.</p>
               <p>S tem prekinjam 5. točko dnevnega reda.</p>
               <p>Prehajamo na <title>6. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  DOPOLNITVI ZAKONA O ZAPOSLOVANJU, SAMOZAPOSLOVANJU IN DELU TUJCEV PO SKRAJŠANEM
                  POSTOPKU.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavnici Vlade, in sicer ministrici za delo,
               družino, socialne zadeve in enake možnosti dr. Anji Kopač Mrak.</p>
               <p>Izvolite.</p>
            </sp>
            <sp who="SDZ7:KopačMrakAnja">

               <speaker>DR. ANJA KOPAČ MRAK:</speaker>

               <p>Spoštovani podpredsednik Državnega zbora, hvala za besedo. Spoštovani poslanke in
               poslanci!</p>
               <p>S predlogom zakona, ki je pred vami, želi ministrstvo za delo slovenskemu
               gospodarstvu omogočiti hitrejše zagotavljanje ustrezne tuje delovne sile, spodbuditi
               pozitivne dejavnike Republike Slovenije kot gospodarsko privlačnega okolja ter
               omogočiti boljše pogoje za poslovanje podjetij, ki izpolnjujejo določene pogoje.
               Upoštevajoč navedeno, je ministrstvo za delo pristopilo k pripravi predloga zakona,
               ki je nastal v tesnem sodelovanju z ministrstvom za gospodarski razvoj in
               tehnologijo. Predlog zakona na področju zaposlovanja tujcev vnaša spremembe in
               dopolnitve, povezane z zakonom, ki ureja spodbujanje investicij. Zakon o spodbujanju
               investicij, ki ga je Državni zbor sprejel februarja letos, med drugim vzpostavlja dva
               registra. Register podjetij z visoko dodano vrednostjo in register inovativnih
               zagonskih podjetij. V skladu z usmeritvijo Vlade Republike Slovenije, da se v
               Slovenji zagotovi privlačno in predvidljivo poslovno okolje za nemoteno delovanje
               tako domačih kot tujih gospodarskih družb, se v kontekstu pohitritve postopkov
               zaposlovanja tujcev predlaga tudi dopolnitev Zakona o zaposlovanju, samozaposlovanju
               in delu tujcev.</p>
               <p>Pri tem je temeljni cilj predlagane spremembe v zakonodajni okvir vnesti pravno
               podlago, ki bi delodajalcem v okviru registrov podjetij z visoko dodatno vrednostjo
               in v registru zagonskih podjetij omogočila hitrejše in enostavnejše zaposlovanje
               tujcev. Skladno z gospodarskim interesom države in kadrovsko vrzeljo, ki je na trgu
               dela v Republiki Slovenji prisotna, stremimo k cilju, da se omenjenim podjetjem
               omogoči sorazmerno enostavnejše in hitrejše zapolnjevanje svojih kadrovskih vrzeli z
               zaposlovanjem tujcev ob hkratnem zagotavljanju enake ravni zaščite pravic in pravne
               varnosti delavcem migrantom. Prav tako se bo pred zaposlitvijo tujcev tudi v teh
               primerih ugotavljajo, ali za zasedbo teh delovnih mest v evidenci brezposelnih oseb
               obstajajo ustrezni domači kadri.</p>
               <p>Predlagane spremembe so podobne sistemskim rešitvam, ki so jih v različnih oblikah
               že v praksi uvedle nekatere evropske države in kažejo pozitivne učinke na gospodarsko
               okolje posamezne države. Zakon, ki je pred vami, je torej pripravljen v kontekstu
               spodbujanja in upoštevanja interesov slovenskega gospodarstva, omogoča podporo
               podjetjem, ki so prepoznana kot zaupanja vredna oziroma zanesljiva z vidika
               spoštovanja delovnopravne zakonodaje in davčne zakonodaje.</p>
               <p>Skladno s tem vas prosim, da predlagani zakon podprete.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Predlog zakona je obravnaval Odbor za delo, družino, socialne zadeve in invalide kot
               matično delovno telo. Za predstavitev poročila odbora dajem besedo predsedniku
               gospodu Urošu Priklu.</p>
               <p>Izvolite.</p>
            </sp>
            <sp who="SDZ7:PriklUroš">

               <speaker>UROŠ PRIKL (PS DeSUS):</speaker>

               <p>Hvala lepa za besedo. Spoštovani!</p>
               <p>Odbor za delo, družino, socialne zadeve in invalide je na svoji 71. seji 11. 4. 2018
               kot matično delovno telo obravnaval Predlog zakona o dopolnitvah Zakona o
               zaposlovanju, samozaposlovanju in delu tujcev. Državnemu zboru ga je predložila v
               obravnavo in sprejetje Vlada Republike Slovenije, postopek pa je šel po skrajšanem
               postopku. Pri samem delu odbora so sodelovali predstavniki Vlade, torej ministrstva
               za delo, predstavniki Zakonodajno-pravne službe, predstavniki Državnega sveta in
               predstavniki Delavske svetovalnice. Odboru je bilo posredovano mnenje
               Zakonodajno-pravne službe, ki je predlog zakona proučila z vidika njegove skladnosti
               z ustavo, pravnim sistemom in z zakonodajnotehničnega vidika ter opozorila na
               predlagano rešitev v 16. členu zakona. Prav tako nam je bilo na odboru predstavljeno
               mnenje Komisije Državnega sveta za socialno varstvo, delo, zdravstvo in invalide, ki
               je novelo zakona podprl oziroma jo podpira.</p>
               <p>Iz razprave. Temeljni cilj predlagane spremembe je v zakonodajni okvir vnesti pravno
               podlago, ki bi delodajalcem v registru podjetij z visoko dodano vrednostjo ali v
               registru zagonskih podjetij omogočila hitrejše in preprostejše zaposlovanje tujcev. V
               skladu z gospodarskim interesom države Slovenije in zaradi na trgu dela v Republiki
               Sloveniji prisotnega pomanjkanja ustreznih strokovnjakov se stremi oziroma teži k
               cilju, da se navedenim podjetjem omogoča sorazmerno preprostejše in hitrejše
               zaposlovanje kadrovskih vrzeli z zaposlovanjem tujcev ob hkratnem zagotavljanju enake
               ravni zaščite pravic in pravne varnosti delavcem migrantom. Z novelo tega zakona se
               doda izjema pri preverjanju pogojev, ki jih mora Zavod za zaposlovanje po uradni
               dolžnosti preverjati v postopku podaje soglasja za zaposlitev tujca pri podjetju, ki
               je na podlagi določb zakona, ki ureja spodbujanje investicij, vpisano v register
               podjetij z visoko dodano vrednostjo ali register inovativnih zagonskih podjetij. S
               tem se zagotavljajo lažji in hitrejši postopki zaposlovanja tujcev za navedena
               podjetja. Kljub nekaterim kritikam in pomislekom, izhajajoč iz razprave na matičnem
               delovnem telesu, pa je predlog zakona, povezan z Zakonom o spodbujanju investicij,
               namenjen predvsem, ne pa izključno, lažjemu in hitrejšemu zaposlovanju tujcev. Še
               vedno pa se bo pred izdajo dovoljenja pregledal trg dela z našo delovno silo, torej z
               iskalci zaposlitve, ki so državljani Republike Slovenije. Gre pa za – kar je bistveno
               ob zaščiti naših delavcev, naših ljudi – odpravo dvojnega nepotrebnega
               administriranja.</p>
               <p>Odbor je v nadaljevanju sprejel amandma poslanskih skupin koalicije k 2. členu, na
               koncu pa glasoval o obeh – zakon ima namreč samo dva člena – členih skupaj ter ju
               sprejel. Glede na sprejeti amandma k temu 2. členu in na podlagi prvega odstavka 133.
               člena Poslovnika Državnega zbora je pripravljeno besedilo dopolnjenega predloga
               zakona, v katerega je vključen sprejeti amandma. Dopolnjen predlog zakona pa je
               sestavni del tega poročila, ki sem vam ga na kratko predstavil. Hvala lepa.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Sledi predstavitev stališč poslanskih skupin. Besedo ima Poslanska skupina Socialnih
               demokratov, zanjo gospa Marija Bačič.</p>
               <p>Izvolite.</p>
            </sp>
            <sp who="SDZ7:BačičMarija">

               <speaker>MARIJA BAČIČ (PS SD):</speaker>

               <p>Gospod podpredsednik, hvala lepa za besedo. Kolegice in kolegi!</p>
               <p>Novela Zakona o zaposlovanju, samozaposlovanju in delu tujcev je potrebna zaradi
               uskladitve z zakonom, ki ureja spodbujanje investicij. Predlog dopolnitve zakona o
               zaposlovanju, samozaposlovanju in delu tujcev je namreč v tesni povezavi s sprejetim
               Zakonom o spodbujanju investicij. Z zagotovitvijo ustrezne pravne podlage
               delodajalcem iz registra podjetij z visoko dodano vrednostjo ali registra zakonskih
               podjetij bo omogočeno hitrejše in preprostejše zaposlovanje tujcev ob hkratnem
               zagotavljanju enake ravni zaščite pravic in pravne varnosti delavcem migrantom. S
               predlogom zakona o spodbujanju investicij se predlaga nov, sistemski način
               spodbujanja investicij na območju Republike Slovenije. Predlog zakona med drugim
               vzpostavlja dva registra: register podjetij z visoko dodano vrednostjo in register
               inovativnih zakonskih podjetij. Podjetja, ki so vpisana v enega izmed navedenih
               registrov, se zaradi pomanjkanja ustreznih strokovnjakov na trgu dela v Republiki
               Sloveniji pogosto spoprijemajo s težavami pri zapolnjevanju svojih kadrovskih potreb.
               Slovenska podjetja si pri tem večinoma pomagajo tudi z zaposlovanjem visoko
               usposobljenih tujih strokovnjakov s specialnimi znanji.</p>
               <p>V skladu z usmeritvijo Vlade Republike Slovenije, da se v Sloveniji zagotovi
               privlačno in predvidljivo poslovno okolje za nemoteno delovanje tako domačih kot
               tujih gospodarskih družb, in zaradi zmanjševanja togosti delovnopravne zakonodaje se
               sočasno s sprejemanjem predloga zakona predlaga tudi dopolnitev Zakona o
               zaposlovanju, samozaposlovanju in delu tujcev, in sicer bi se s predlagano rešitvijo
               podjetjem, vpisanim v enega od registrov, omogočilo zaposlovanje tujcev, državljanov
               tretjih držav po hitrejšem oziroma skrajšanem postopku. Za preprostejše oziroma
               hitrejše postopke zaposlovanja tujcev v podjetjih z visoko dodano vrednostjo in
               zagonskih podjetjih se z novelo omogoča hitrejši postopek zaposlovanja tujcev, saj
               zavod v skladu z novelo nekaterih pogojev v primeru zaposlovanja tujcev v
               izpostavljenih podjetjih ne bo več preverjal.</p>
               <p>V naši poslanski skupini bomo seveda predlog zakona podprli. Hvala lepa.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Besedo ima Poslanska skupina Levica, zanjo gospod Miha Kordiš.</p>
            </sp>
            <sp who="SDZ7:KordišMiha">

               <speaker>MIHA KORDIŠ (PS Levica):</speaker>

               <p>Dober dan!</p>
               <p>Vedno, kadar ministrstvo predlaga spremembo zakona o zaposlovanju tujcev, gre za
               reševanje velikih in malih skrbi delodajalcev, ki se v praksi kažejo kot zmanjševanje
               pravic in zaviranje rasti plač doma. Predlogi deregulacije, spretno zapakirani v
               govoričenje o odpravi administrativnih ovir, povečevanju konkurence, pomanjkanju
               domače delovne sile in podobnih floskulah, praviloma pomenijo škodo, kršenje
               delavskih pravic tujcev in stimulacijo socialnega dampinga doma. Takšnih predlogov v
               Levici ne podpiramo.</p>
               <p>Če obrazložim. Izhodišče za predlagane spremembe je teza, da se delodajalci v tako
               imenovanih inovativnih zagonskih podjetjih in podjetjih z visoko dodano vrednostjo
               soočajo s pomanjkanjem ustrezno izobraženega kadra, zato moramo z odpravo
               administrativnih ovir omogočiti njihovo uspešno poslovanje. Tej mitološki pripovedi v
               Levici ne verjamemo. V Sloveniji nimamo problema pomanjkanja usposobljenega kadra. Če
               bi ga imeli, bi ministrstvo to tudi ustrezno obrazložilo in dokazalo, česar pa v
               uvodnem predlogu besedila ni storilo. Problem ni pomanjkanje kadra, ampak kot sem že
               izpostavil pri prejšnji točki o zakonu o štipendijah, nizke plače in visoki
               življenjski stroški. Ljudje, predvsem izobraženi mladi, ki jih imamo na pretek, nam
               bežijo iz države. Imamo dober izobraževalni sistem, študente, ki dosegajo mednarodna
               priznanja na specializiranih področjih, kopico inovativnih mladih, in če kaj, bi si
               moralo ministrstvo prizadevati, da se v teh podjetjih zaposlujejo predvsem tuji
               izobraženi mladi kadri, ne pa, da se ustvarjajo zakonske spodbude za socialni
               damping. Če bo nastala potreba po tem oziroma se bo pojavil manko domačega znanja, pa
               dva ali trije dodatni papirji nikakor niso problem, ki bi ga moral Državni zbor
               reševati tik pred koncem mandata na izredni seji.</p>
               <p>Naloga oblasti tako ni, da venomer rešuje vsako še tako majhno težavo delodajalcev,
               ampak da v prvi vrsti poskrbi za dobre bivanjske pogoje in dostojne plače. Ne pa, da
               daje potuho delodajalcem, da v času padajoče brezposelnosti, ko se morajo potruditi
               za kader, še vedno lahko ohranjajo nizke plače z uvažanjem ljudi iz tujine. Takšni
               predlogi s spodbujanjem in olajševanjem uvoza tuje delovne sile, posledičnim plačnim
               dampingom počnejo natančno to – sesuvajo rast slovenskih domačih plač. Slovenska
               oblast, tudi aktualna koalicija, načrtno drži rast plač na nizki ravni. Način, kako
               to počnejo, je ohranjanje nizke socialne pomoči, da morajo ljudje sprejeti vsako še
               tako izkoriščevalsko, nečastno, slabo plačano delo na eni strani, in na drugi strani
               deregulacija za uvoz poceni delovne sile iz tujine.</p>
               <p>Naši dvomi o dobronamernosti takšnih predlogov niso neutemeljeni. Z zadnjo spremembo
               tega istega zakona se je na podobni podlagi predlagalo, da nekatere kršitve
               delovnopravne zakonodaje ne bi bile več osnova za prepoved nadaljnjega zaposlovanja
               tujcev. Med te izjeme so se sprva predlagale kršitev delodajalca, da ne zagotovi
               minimalnih bivanjskih ali higienskih standardov, in druge večje kršitve s področja
               delovnega časa, počitkov, dodatkov, odpravnin in dopusta, skratka temeljnih delavskih
               pravic. Takrat bi jih lahko delodajalec mirno kršil, pa se mu ne bi zgodilo nič
               resnega, in ker smo v Levici zoper te absurdne spremembe povzdignili glas in
               predlagali amandma, ki je dampinške spremembe črtal, je tudi koalicijo srečala pamet
               oziroma natančneje, koalicija in pamet sta se srečali na pol poti. Predlagali so
               namreč amandma, ki je najhujše kršitve izvzel iz predlaganih izjem, ampak še vedno
               notri pustil nekatere kršitve, med njimi kršitev zagotavljanja pravice do letnega
               dopusta.</p>
               <p>Zato smo v Levici takrat glasovali proti novelaciji tega zakona in podobno bomo
               storili tudi danes. Zlasti v obdobju gospodarske rasti je treba podjetja prisiliti,
               da se prestrukturirajo in absorbirajo tiste mlade, ki zdaj odhajajo v tujino ali
               kljub visoki izobrazbi opravljajo slabo plačano delo. Naloga zakonodajalca je, da
               poskrbi za višje plače in dostopna stanovanja, ne pa da počne obratno – da stimulira
               dobičke delodajalcev na račun uvažanja poceni delovne sile, plačnega dampinga, kar je
               smer, v katero gre aktualni zakonski predlog.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Gospa Janja Sluga bo predstavila stališče Poslanske skupine Stranke modernega
               centra.</p>
               <p>Izvolite.</p>
            </sp>
            <sp who="SDZ7:SlugaJanja">

               <speaker>JANJA SLUGA (PS SMC):</speaker>

               <p>Hvala lepa, podpredsednik.</p>
               <p>Sprememba Zakona o zaposlovanju, samozaposlovanju in delu tujcev je potrebna zaradi
               februarja sprejetega Zakona o spodbujanju investicij. Zakon o spodbujanju investicij
               v svojem 30. in 31. členu določa register podjetij z visoko dodano vrednostjo ter
               register inovativnih zagonskih podjetij. Z obravnavano novelo pa se želi podjetjem,
               ki so vpisana v enega od teh dveh registrov, omogočiti lažje zaposlovanje tujcev na
               način, da Zavodu za zaposlovanje ni treba preverjati izpolnjevanja določenih pogojev
               v postopku izdaje ali pa podaljšanja enotnega dovoljenja.</p>
               <p>V razpravi na matičnem delovnem telesu je bila izpostavljena bojazen, povezana z
               deregulacijo trga dela. Pri tem naj poudarim, da pri predlagani spremembi sploh ne
               gre za to, da bi se opustilo preverjanje teh določenih pogojev, pač pa za
               administrativno poenostavitev, saj se odpravlja dvojno preverjanje teh pogojev.
               Skratka, izpolnjevanje teh pogojev bodo morala podjetja dokazati že ob vpisu v
               omenjena registra, kar bo preverjal Slovenski podjetniški sklad. Zato se mi zdi nujno
               poudariti, da ta zakonska sprememba ne pomeni nikakršne deregulacije trga dela, kakor
               si morda nekateri to razlagajo. Gre zgolj za to, da se prepreči še ena od
               administrativnih ovir, s katerimi se slovenska podjetja vedno znova srečujejo. Sama
               sprememba nedvomno v veliki meri zadeva startupe in dejstvo je, da je ta podjetja
               treba razumeti in podpirati, zato ker bodo v prihodnosti točno ta podjetja ustvarjala
               večino novih delovnih mest tako doma kot tudi v svetu. Če samo navedem podatek, da so
               v letih od 2005 do 2016 slovenski startupi v okviru približno 400 investicij zbrali
               kar 350 milijonov dolarjev, je jasno, da mora država temu področju nameniti posebno
               pozornost. S tem, ko bomo sprejeli predlagane spremembe, bomo pomembno prispevali k
               temu, da Zakon o spodbujanju investicij doseže svoj cilj, to je spodbujanje začetnih
               investicij z namenom privabiti investitorje k trajnemu investiranju na našem
               področju. Slovenska zagonska podjetja potrebujejo visokoizobražen in usposobljen
               kader, ki je na globalnem trgu, a zaradi neprijazne zakonodaje čaka na priložnost, da
               vstopi. Sprejetje obravnavanih sprememb je zato nujno za še hitrejši gospodarski
               razvoj in tudi za dvig konkurenčnosti Slovenije.</p>
               <p>Na tej točki pa velja omeniti tudi to, da je eno izmed temeljnih izhodišč
               koalicijskega sporazuma predvidljivo in enostavno poslovno okolje, znotraj tega pa
               tudi poenostavitev postopkov pridobivanja dovoljenj. To je le še en dokaz, da vlada
               pod vodstvom dr. Mira Cerarja, kljub temu da opravlja tekoče posle, izpolnjuje svoje
               zaveze iz koalicijskega sporazuma. V Stranki modernega centra dajemo poseben pomen
               odpravi administrativnih ovir, kar izhaja tudi iz našega volilnega programa.
               Zavzemamo se za uporabniku prijazen in učinkovit javni servis, znotraj česar bomo
               nadaljevali z odpravljanjem administrativnih ovir.</p>
               <p>Predlog zakona bomo v Poslanski skupini Stranke modernega centra podprli, vendar pa
               na tej točki apeliramo na ministrstvo za delo, da v luči opozoril gospodarstva v
               zvezi s pomanjkanjem delovne sile razmisli o smiselnosti uveljavljanja dvojnih meril
               pri zaposlovanju tujcev. Na eni strani se želi spodbujati lažje zaposlovanje tujcev,
               medtem ko se na drugi strani želi omejiti zaposlovanje državljanov sosednje Republike
               Hrvaške. Hvala lepa.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Gospod Uroš Prikl bo predstavil stališče Poslanske skupine Demokratične stranke
               upokojencev Slovenije.</p>
               <p>Izvolite.</p>
            </sp>
            <sp who="SDZ7:PriklUroš">

               <speaker>UROŠ PRIKL (PS DeSUS):</speaker>

               <p>Hvala lepa.</p>
               <p>Dovolite tokrat resnično zelo na kratko stališče poslanske skupine k dopolnitvi
               Zakona o zaposlovanju, samozaposlovanju in delu tujcev. S potrditvijo dopolnitve tega
               zakona se bo podjetjem, ki so bila opredeljena v nedavno sprejetem Zakonu o
               spodbujanju investicij kot podjetja z visoko dodano vrednostjo in inovativna zagonska
               podjetja ali tako imenovana startup podjetja, omogočilo hitrejše in preprostejše
               zaposlovanje tujega kadra. Evidentno je namreč, da se v praksi pojavljajo težave s
               pomanjkanjem ustreznih domačih strokovnjakov za posamezna področja, na katerih
               delujejo navedena podjetja, ta startup podjetja, zato je nujno omogočiti prej
               navedenim delodajalcem bolj preprosto, predvsem pa hitrejše zaposlovanje tujcev,
               seveda ob hkratnem zagotavljanju enake ravni zaščite pravic in pravne varnosti
               delavcem migrantom.</p>
               <p>Spoštovani, to, kar se nam še posebej zdi pomembno pri tem zakonu eksplicitno
               izpostaviti in poudariti, je, da novela, vsebina tega zakona ne pomeni, da bodo lahko
               tujci hitreje prišli do zaposlitev, do delovnih mest kot naše državljanke in
               državljani, torej da bi imeli tujci nekakšen privilegij napram našim državljanom. Z
               navezovanjem tega predloga zakona na Zakon o spodbujanju investicij se zgolj
               odpravlja podvajanje in administratiranje, pretirano administrativno urejevanje
               postopkov pri izdaji dovoljenja za zaposlitev tujcem. Tako se odpravlja nepotrebno
               dvojno preverjanje določenih pogojev, ki se jih bo v skladu z že omenjenim zakonom za
               navedena podjetja predhodno preverilo že pred vpisom podjetja v enega izmed poslovnih
               registrov. Sprejetje tega zakona bo pozitivno vplivalo, mi v Poslanski skupini Desus
               smo prepričani, tako na gospodarstvo kot posledično na zaposlovanje, da se bo še
               nižalo število brezposelnih, da se bodo v proračun in v obe blagajni, tako v
               pokojninsko kot zdravstveno, stekali višji zneski. Ta ukrep in mnogi drugi, ki so
               predvideni po že prej omenjenih zakonih, bodo zvišali oziroma naredili večjo
               privlačnost poslovnega okolja in hkrati povečali možnost konkurenčnosti našega
               slovenskega gospodarstva.</p>
               <p>Slednje nedvomno lahko prispeva k še ugodnejši gospodarski rasti in boljšim kazalcem
               v prihodnje, zato bomo, kot rečeno, v Poslanski skupini Desus soglasno podprli
               predlog tega zakona. Hvala lepa.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje zbora opravili
               jutri, 19. aprila, v okviru glasovanj.</p>
               <p>S tem tudi prekinjam 6. točko dnevnega reda.</p>
               <p>Prehajamo na <title>7. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O SOCIALNO VARSTVENIH PREJEMKIH.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavnici Vlade, in sicer ministrici za delo,
               družino, socialne zadeve in enake možnosti dr. Anji Kopač Mrak.</p>
               <p>Izvolite.</p>
            </sp>
            <sp who="SDZ7:KopačMrakAnja">

               <speaker>DR. ANJA KOPAČ MRAK:</speaker>

               <p>Spoštovani podpredsednik Državnega zbora, spoštovani poslanke in poslanci!</p>
               <p>Verjetno je pred menoj ena najtežjih vlog v tem mandatu, ker moramo namreč k stvari,
               ki je vsem všečna, dati določena pojasnila. Danes boste glasovali o predlogu dviga
               minimalnega dohodka. Vlada je predlagala zvišanje z 297 evrov na 331 evrov, kar
               predstavlja 11 %. Danes je pred vami predlog, da se ta znesek dvigne na 385 evrov.
               Verjetno se vsi strinjamo v tej dvorani, da je tudi s 385 evri težko preživeti. Sem
               pa tukaj pred vami tudi v vlogi ministrice za delo, zato bi vas rada, preden
               izglasujete ta predlog, opozorila na določene posledice in dala ta znesek v širši
               družbeni kontekst.</p>
               <p>S tem zneskom, ki ga boste izglasovali, se namreč izenačuje razlika med tistimi, ki
               v Sloveniji delajo, in tistimi, ki ne delajo. Delo, jaz verjamem, da je vrednota in
               mora ostati vrednota, in to se mi zdi prav – da je delo vrednota v naši družbi.
               Mislim, da tega ljudem, ki vsako jutro odidejo na delo, so tam 8 ur, veliko izmed
               njih niti ne v dobrih razmerah, enostavno ne smemo narediti. Kdo bo pod temi pogoji
               še vsako jutro z veseljem odšel na delo? Da ne bo vtisa, da govorim na pamet in da ne
               želim ljudem privoščiti tega povišanja – številke bom govorila za dvostarševsko
               družino z enim otrokom v vrtcu in enim v osnovni šoli. Morate se zavedati, da je
               treba poleg prejemkov, kot je danes minimalni dohodek, ko govorimo o denarni socialni
               pomoči, upoštevati tudi višino drugih socialnih transferjev, ki se vežejo na
               materialni položaj družine, torej govorimo o otroškem dodatku, govorimo o pravici do
               oprostitve dopolnilnega zdravstvenega zavarovanja, govorimo o subvenciji vrtca,
               kosila, malice in najemnin. Ko vzamemo po predlogu, ki je danes na mizi, bo taka
               družina z dvema staršema, ki ne delata, upravičena do – ko štejem dohodke – tisoč 104
               evrov. Družina, kjer dva starša delata in dobita minimalno plačo, bosta imela, ta
               družina, razpoložljiv dohodek tisoč 334 evrov. Dva s povprečno plačo, in takih družin
               v Sloveniji žal ni veliko, bosta imela razpoložljivega dohodka tisoč 852 evrov. Torej
               razlika med tistimi, ki so prejemniki denarne socialne pomoči, ker ne morejo delati,
               in tistim, ki dela za minimalno plačo, znaša 230 evrov neto na mesec. Do tistih, kjer
               sta dva s povprečno plačo, pa 750 evrov razpoložljivega dohodka. Jaz se strinjam, da
               so ti zneski nizki, da so prenizke plače v Republiki Sloveniji, ampak to so dejstva v
               danem trenutku, v katerem odločate o tem.</p>
               <p>Naj dodam še najpomembnejše, da ne bo izgledalo, kot da ne skrbimo za
               najranljivejše. Včeraj ste potrdili zelo pomemben zakon o socialnem vključevanju
               invalidov, kjer najranljivejšim, tistim, ki si ne morejo z delom pomagati, bistveno
               olajšujemo njihov položaj in njihovo življenje. Mislim, da je to osnovna naloga
               države. Gre za 100 milijonov evrov finančnih posledic, pa če to odmislimo in rečemo,
               da so nepomembne, je vseeno treba pomisliti, da to pomeni, da bi lahko izgradili 15
               domov za starejše, 2 tisoč 250 mest bi lahko zagotovili za starejše. Spoštovane
               poslanke in spoštovani poslanci, mislim, da se vsi strinjamo in privoščimo, da si
               ljudje, ki nimajo drugih virov za preživetje, zaslužijo višje zneske. Predlog Vlade
               je bil dvig za 11 % in je ohranjal obstoječa družbena razmerja glede na tiste, ki
               delajo, glede na plače v Republiki Sloveniji. Jaz si želim, da bi ohranili ta
               razmerja. Pred vami je danes težka odločitev, v vlogi ministrice za delo sem pa pač
               dolžna ta opozorila podati. Hvala.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Hvala, gospa ministrica.</p>
               <p>Predlog zakona je obravnaval Odbor za delo, družino, socialne zadeve in invalide kot
               matično delovno telo. Za predstavitev poročila odbora dajem besedo predsedniku
               gospodu Urošu Priklu.</p>
               <p>Izvolite.</p>
            </sp>
            <sp who="SDZ7:PriklUroš">

               <speaker>UROŠ PRIKL (PS DeSUS):</speaker>

               <p>Hvala lepa, podpredsednik, še zadnjič danes s tega govorniškega odra. Spoštovane
               kolegice in spoštovani kolegi!</p>
               <p>Odbor za delo, družino, socialne zadeve in invalide je na svoji 71. nujni seji 11.
               4. letošnjega leta kot matično delovno telo obravnaval Predlog zakona o spremembah in
               dopolnitvah Zakona o socialno varstvenih prejemkih, predlagatelj Vlada, postopek
               skrajšan. Sodelujoči na odboru: ministrstvo za delo oziroma predstavniki Vlade,
               predstavniki Zakonodajno-pravne službe, predstavniki Delavske svetovalnice in Petke
               za nasmeh kot predstavniki civilnodružbene iniciative. Stališče oziroma mnenje
               Zakonodajno-pravne službe: brez pripomb. Vloženi amandmaji: Poslanska skupina Levica
               k 1. in 8. členu.</p>
               <p>Uvodoma je bilo predstavljeno, da se v noveli osnovni znesek minimalnega dohodka
               zvišuje z 288 evrov na 331 evrov, kar predstavlja 75 % višine osnovnih minimalnih
               življenjskih stroškov. Izhajajoč iz razprave, vsi razpravljavci so pravzaprav podprli
               predlog sprememb zakona, so pa nekateri izmed njih izpostavili dejstvo, da se s
               takimi prejemki težko ali pa sploh ne da preživeti. Z novo raziskavo je bilo
               ugotovljeno, da višina osnovnih minimalnih življenjskih stroškov znaša 441,67 evra.
               Predlagan je bil amandma, s katerim se minimalni dohodek določi tako, da bo kril teh
               100 % osnovnih oziroma kratkoročnih minimalnih življenjskih stroškov, ne pa le 75 %,
               kot predlaga Vlada v višini 331,26 evra. Poudarjeno je bilo tudi, da so zadostni
               socialni prejemki ustavna pravica prebivalcev Republike Slovenije, ne pa miloščina,
               ki bi jo smel arbitrarno določiti nekdo na politični ravni. Uradna raziskava o
               minimalnih življenjskih stroških, izhajajoč iz razprave, je pokazala, da so le-ti v
               letu 2016 znašali 613 evrov mesečno. Raziskovalci so od teh stroškov odšteli izdatke
               za kulturne prireditve, rekreacijo, zavarovanje vozil, vzdrževanje stanovanj in
               podobno, ki se jim lahko socialno ogroženi po njihovem mnenju, začasno seveda, ne pa
               trajno, odrečejo. Tako so izračunali tako imenovane kratkoročne ali zgolj osnovne
               življenjske stroške v višini 441 evrov, kar predstavlja goli eksistenčni minimum.
               Osnovni znesek socialne pomoči, ki ga predlaga Vlada, krije le 75 % eksistenčnega
               minimuma, kar pa je po mnenju nekaterih, izhajajoč iz razprave na odboru,
               nesprejemljivo. Večina prejemnikov socialne pomoči je trenutno nezaposljiva ali pa
               zelo težko zaposljiva. Višina socialne pomoči torej naj ne bi vplivala na njihovo
               delovno aktivnost. Poleg tega se je izpostavilo tudi prepričanje, da je naloga
               socialne politike preprečevanje revščine, ne pa zagotavljanje cenene delovne sile.
               Razlike med socialnimi prejemki in plačami, torej prejemki iz naslova dela, ni
               dopustno povečevati z vzdrževanjem prenizkih socialnih prejemkov, ampak z dvigom
               plač, zlasti minimalne, posledično pa tudi povprečne in višjih plač, kar je pred
               menoj povedala tudi ministrica za delo.</p>
               <p>V nadaljevanju razprave smo članice in člani odbora odločali o amandmajih. Nismo
               sprejeli amandmaja Levice za dvig zneska minimalnega dohodka na 441 evrov, podprli pa
               smo amandma, da se v prehodnem obdobju od 1. junija, ko naj bi zakon začel –
               prepričan sem, da bo začel – veljati, pa do konca leta ta znesek dvigne na višino
               385,05 evra. Odbor je v skladu s 128. členom Poslovnika Državnega zbora glasoval o
               vseh členih zakona skupaj in jih sprejel. Glede na sprejeti amandma – prehodna višina
               385 evrov do konca leta – ter na podlagi prvega odstavka 133. člena Poslovnika
               Državnega zbora je pripravljeno besedilo dopolnjenega predloga zakona, v katerega je
               vključen sprejeti amandma. Dopolnjen predlog zakona je sestavni del tega poročila, ki
               sem vam ga v tem kratkem času skušal predstaviti. Hvala lepa za vašo pozornost.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Sledi predstavitev stališč poslanskih skupin. Besedo ima Poslanska skupina Levica,
               zanjo gospod Miha Kordiš.</p>
               <p>Izvolite.</p>
            </sp>
            <sp who="SDZ7:KordišMiha">

               <speaker>MIHA KORDIŠ (PS Levica):</speaker>

               <p>Hvala za besedo.</p>
               <p>Predlagani vladni zakon prihaja prepozno in daje premalo. Zakaj prepozno? Ministrica
               za delo je že februarja 2015 podpisala Socialni sporazum. V imenu Vlade je obljubila,
               da bo socialno pomoč do konca leta 2016 uskladila z življenjskimi stroški. No, danes,
               danes je 18. april 2018, predlagani zakon pa naj bi se uveljavil 1. junija. Se pravi,
               Vlada je leto in pol dopuščala, da ljudje životarijo s prejemki, ki jim niti po
               lastnih vladnih kriterijih ne omogočajo normalnega preživetja. Zakaj premalo? Zato,
               ker vladni predlog pokrije samo 75 % eksistenčnega minimuma. Torej ne samo, da se
               zakon sprejema z zamudo, ta zakon bi socialno ogroženim zagotovil samo tri četrt
               socialne države. Za nas v Levici je to absolutno nesprejemljivo. Normalni socialni
               prispevki so ustavna pravica vseh prebivalcev, ne pa miloščina, ki je odvisna od
               dobre volje vsakokratne vlade. Poslanci Levice smo na seji odbora dosegli, da je
               koalicija pristala na to, da se osnovni znesek socialne pomoči prehodno dvigne na 385
               evrov, kar je sicer še vedno pod eksistenčnim minimumom, je pa vsaj prvi korak do
               socialne zaščite, na katero bi se lahko vsi zanesli. Na glasovanju bomo videli, ali
               bodo koalicijski poslanci vzdržali pritisk ministric za delodajalce in za finance.</p>
               <p>Po sprejetju našega amandmaja so nas desničarski mediji napadli z različnimi
               škodoželjnimi insinuacijami, ki jih moram na tem mestu zavrniti. Najprej bi rad
               povedal, da se lahko vsakemu zelo hitro zgodi, da bo potreboval socialno zaščito, in
               za to res ni treba veliko – stečaj podjetja, propad espeja, prometna nesreča,
               dolgotrajna bolezen. Zato so normalni socialni prejemki v interesu vsakega
               prebivalca, tudi če jih ta hip ne potrebuje. Višji osnovni znesek socialne pomoči
               pomeni tudi višji varstveni dodatek za revne upokojence, višja socialna pomoč koristi
               tudi brezposelnim, ki izgubijo pravico do nadomestila. Vlada našim predlogom
               nasprotuje z argumentom, da višji socialni prejemki povzročajo past neaktivnosti.
               Vlada de facto trdi, da so ljudje v socialni stiski lenuhi, ki nočejo delati. Ta
               pavšalna obsodba je napačna in krivična. Sama ministrica za delo je marca priznala,
               da je polovica brezposelnih zaposljiva le z intenzivnimi ukrepi politike
               zaposlovanja, ostali zaradi bolezni in drugih ovir trenutno niso zaposljivi.
               Ponavljam, v takem položaju se lahko znajde vsak, zato ker je rezervna armada
               brezposelnih nujna za ohranjanje kapitalizma.</p>
               <p>Nasploh ni socialna pomoč previsoka, plače so prenizke. Zakaj so te plače prenizke?
               Zato, ker politični razred ne želi ukrepati in prisiliti kapitala korporaciji
               podjetij lastnikov, da del svojih dobičkov prelijejo v boljši standard delavskega
               razreda. Naloga socialne politike je, da revščino odpravlja, ne pa, da jo vzdržuje.
               In če imajo delodajalci probleme s pridobivanjem delovne sile, naj zagotovijo boljše
               plače in pogoje dela pa bo problem hitro rešen. Nizki socialni prejemki niso samo
               težava socialno ogroženih, ampak vseh delovnih ljudi. Spet, zakaj so v Sloveniji
               plače tako nizke? Zato, ker lahko delodajalci uporne delavce, ki zahtevajo
               pravičnejše plačilo, nadomestijo s tujci ali z brezposelnimi, ki morajo sprejeti
               najslabše pogoje dela. In zakaj delavci prenašajo to skrajno izkoriščanje? Zato, ker
               se ne morejo zanesti na socialno državo, da bi skrajnemu izkoriščanju lahko rekli ne
               in bi bil njihov hrbet zavarovan. Ta začarani krog je treba presekati, presekamo pa
               ga lahko samo s tem, da socialno ogroženim zagotovimo prejemke, ki omogočajo normalno
               preživetje, zaposlenim pa plače, ki bodo omogočale dobro življenje.</p>
               <p>V Levici bomo ta zakon podprli. Hvala.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Gospod Jožef Horvat bo predstavil stališče Poslanske skupine Nove Slovenije –
               krščanskih demokratov.</p>
               <p>Izvolite.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa za besedo, gospod podpredsednik. Spoštovana gospa ministrica, dragi
               kolegice in kolegi!</p>
               <p>Slovenija je in mora ostati socialna država. Tukaj se ne smemo pogovarjati, ali 300
               evrov ali 385 evrov socialne pomoči, takrat ko se zgodi nesreča zaradi stečaja ali
               kakršnakoli, tukaj se moramo pogovarjati o življenjskih stroških za človeka vredno
               življenje. Mislim, da je 10 ali 12 evrov na dan premalo za človeka vredno življenje.
               Ampak tukaj pa moram pritrditi razmišljanju gospe ministrice za delo, ki razmišlja
               tudi v tej smeri, da se mora v Sloveniji splačati delati. Ampak danes mi v Novi
               Sloveniji trdimo, da se v Sloveniji ne splača delati. V Sloveniji se ne splača
               delati. Trdno vztrajamo na stališču, da je najboljša socialna politika tista
               politika, ki daje možnost gospodarskega razcveta po modelu socialnega tržnega
               gospodarstva. Po modelu socialnega tržnega gospodarstva. Ta model je preverjen v
               najmočnejših ekonomijah v Evropi in širše. Plače, s tem mislimo predvsem neto plače,
               so prenizke. Razlika med bruto in neto plačo je prevelika, kar kaže na požrešnost
               države oziroma na nekonkurenčno poslovno okolje v Sloveniji. Nekoliko sem se poigral
               s svežimi podatki o plačah, o rasti plač v Sloveniji in seveda primerjalno znotraj
               Evropske unije. Gospe in gospodje, če ne veste – pa vem, da veste – Slovenija je na
               17 mestu znotraj EU po rasti bruto plač glede na leto 2014. Na 17 mestu. To je
               najslabši podatek za Slovenijo. Glede na to, da smo v spodnji polovici držav po
               plačah, bi seveda morali rasti hitreje od mediane, to se pravi hitreje od srednje
               vednosti, da bi jo dohajali. Ne pa da rastemo še počasneje! Še bolj zgovoren podatek
               kot mesto pa je nominalna vrednost rasti. Pozor! 4,87 %. Za 4,87 % so v Sloveniji v
               zadnjih štirih letih zrastle plače. Kaj pa naši sosedje, naši tekmeci, gospodarski
               partnerji in konkurenti? Avstrija je zrastla, ne boste verjeli, za 29 %. Zdaj vam je
               jasno, zakaj gre toliko ljudi delat v Avstrijo. Zelo preprosto ljudje to razumejo.
               Nemčija 22 %, Madžarska 18 %, Češka 34 % v štirih letih. To so podatki, lahko častim
               tabelo, ki sem si jo pripravil oziroma mi jo je pripravil moj sin.</p>
               <p>V povezavi s predlogom zakona o socialnovarstvenih prejemkih pa moramo povedati, da
               je že sedaj razlika med socialnimi pomočmi in minimalno plačo premajhna. To so javni
               podatki, dostopni v različnih medijih. Podatki potrjujejo ugotovitve Nove Slovenije,
               da je v Sloveniji razlika med plačilom za delo in višino socialne pomoči premajhna.
               Kot mnogi zaposleni jezni ugotavljajo, bi lahko rekli, da so neumni tisti, ki delajo
               za minimalno plačo. Predlog zakona, ki ga obravnavamo, pa ne povišuje neto plač za
               zaposlene, kot bi pričakovali ob razpoložljivih podatkih. Ravno nasprotno, povišuje
               višino socialne pomoči. V prej navedenem kontekstu je to vsaj milo rečeno čudno, v
               Novi Sloveniji trdimo, da enostavno ni pravično, ni pravično, da je razlika v dohodku
               med štiričlansko družino, kjer sta starša prejemnika minimalne plače, in enako
               družino, kjer nobeden od staršev ne dela, le nekaj več kot, po podatkih ministrice,
               230 evrov. V Novi Sloveniji vas sprašujemo, ali je to pravično. Tudi ministrstvo za
               delo, predlagatelj tega zakona, v samem predlogu navaja, citiram: <q>»V primeru, da rast
               socialnih transferjev raste hitreje od rasti plač, delež socialnih transferjev v
               razpoložljivem dohodku raste, kar pa pomeni, da postaja posameznik oziroma družina
               čedalje bolj odvisen od socialnih transferjev.«</q></p>
               <p>Poslanci Nove Slovenije ne moremo podpreti predloga zakona, ki razvrednoti delo in
               ne nagradi zaposlenih. Torej zakona ne bomo podprli.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Gospod Saša Tabaković bo predstavil stališče Poslanske skupine Stranke modernega
               centra.</p>
            </sp>
            <sp who="SDZ7:TabakovićSaša">

               <speaker>SAŠA TABAKOVIĆ (PS SMC):</speaker>

               <p>Spoštovani predsedujoči, ministrstvo, kolegice in kolegi!</p>
               <p>Glavne spremembe obravnavane novele predvidevajo višji osnovni znesek minimalnega
               dohodka ter spremembo ekvivalenčne lestvice za določanje višine minimalnega dohodka
               za posamezne družinske člane na način, da se povišajo meje socialne varnosti za
               samske osebe ter pare brez otrok. S predlagano spremembo ponderjev bodo družine z
               otroki ostale na približno enakem nivoju socialne varnosti kot sedaj. Razlog za to
               tiči v tem, da je večina prejemnikov socialne pomoči samskih in le-ti so največkrat
               izpostavljeni revščini. V samem besedilu predloga zakona je pojasnjeno, da se bodo
               sredstva za izvajanje zakona zagotovila s prerazporeditvami znotraj ministrstva za
               delo – upamo, da ne na račun otroških dodatkov, štipendij in prepotrebnih delovnih
               inšpektorjev.</p>
               <p>V Stranki modernega centra predlog zakona podpiramo, saj so brezposelne samske osebe
               najbolj ranljiva skupina znotraj socialne politike, ki se dotika vprašanja eksistence
               in dostojnega dela. Ministrstvo od nastopa svojega vnovičnega mandata sistemski
               ureditvi tega področja ni posvečalo prepotrebne pozornosti. S podporo amandmaju
               Levice za zvišanje dodatka brezposelnim osebam smo dali jasen signal, da se bo morala
               naslednja vlada čim prej, najkasneje pa do konca leta resno, odgovorno in s primernim
               političnim razmislekom lotiti tega problema. Konec koncev se pogovarjamo o
               posameznikih, ki prejmejo socialne zneske, ki komaj zadostujejo za preživetje, kaj
               šele za živeti. Res je, da delo človeku zagotavlja dostojanstvo, a za njegovo
               dostojanstvo je treba poskrbeti tudi takrat, kadar dela ni. To je naša civilizacijska
               dolžnost.</p>
               <p>V razpravah kolegov poslancev je bilo večkrat v preteklosti slišati očitke, da
               Stranka modernega centra kot največja vladna stranka ni naredila kaj dosti za
               izboljšanje socialno-ekonomskega položaja najbolj ogroženih, čeprav so bili v tem
               sklicu državnega zbora odpravljeni številni varčevalni ukrepi, ki jih je v času
               Janševe vlade uvedel Zujf. Prav tako so bili sprejeti številni ukrepi, ki blažijo
               socialno stisko najranljivejših. Bi pa na tej točki rad spomnil na nekaj, kar se je
               zgodilo prejšnji teden. Na nujni seji Odbora za delo, družino, socialne zadeve in
               invalide naj bi poslanci opravili obravnavo novele Zakona o uveljavljanju pravic iz
               javnih sredstev glede izvzetja otroškega dodatka iz cenzusa za denarno socialno
               pomoč. Poslanska skupina Levica je namreč kot predlagatelj spremembo predlagala z
               namenom izboljšanja položaja socialno ogroženih družin. Na žalost do same obravnave
               predloga zakona ni prišlo, saj nas je bilo poleg predlagatelja premalo poslancev, ki
               bi premogli toliko politične higiene, da bi s prisotnostjo na seji odbora o predlogu
               sploh lahko razpravljali. To jasno kaže na to, da je vprašanje položaja socialno
               ogroženih družin za nekatere poslanske skupine drugorazredno vprašanje, ki ima
               prednost pred politično motivirano obstrukcijo sej, na katerih so oziroma se bodo
               obravnavali poslanski zakoni. Toliko o trenutni socialni politiki in skrbi za ljudi.
               Hvala lepa.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Gospa Marija Antonija Kovačič bo predstavila stališče Poslanske skupine Demokratične
               stranke upokojencev Slovenije.</p>
               <p>Izvolite.</p>
            </sp>
            <sp who="SDZ7:KovačičMarijaAntonija">

               <speaker>MARIJA ANTONIJA KOVAČIČ (PS DeSUS):</speaker>

               <p>Hvala za besedo, gospod podpredsednik. Spoštovana ministrica, vsem prav lep pozdrav!</p>
               <p>Pred nami je predlog zakona, ki bo pomembno vplival na ekonomski položaj tistih, ki
               so upravičeni do socialnih transferjev, najbolj tistih, katerih preživetje je odvisno
               od denarne socialne pomoči. Tako je Vlada Republike Slovenije še v času polne
               operativnosti kljub prvotnemu nasprotovanju ministrice za finance le sprejela dvig
               osnovnega zneska minimalnega dohodka in posledično tudi denarne socialne pomoči za
               dobrih 11 %, nominalno za 34 evrov, torej s sedanje vrednosti 288,81 evra na
               predlaganih 331,26 evra.</p>
               <p>V Poslanski skupini Desus se zavedamo, da tudi s tem zneskom še zdaleč ni možno
               preživeti, zato so tudi intence po še višji socialni pomoči vsekakor vredne tehtnega
               razmisleka. Po drugi strani pa se moramo zavedati tudi drugih pomembnih kazalnikov,
               kot so sorazmerje denarne socialne pomoči z zneskom minimalne plače, z zneskom
               minimalne pokojnine za polno delovno dobo in v končni fazi tudi povečanje pasti
               neaktivnosti ljudi samih.</p>
               <p>Glede na že opravljeno razpravo na delovnem telesu o še dodatnem povišanju te pomoči
               ter glede na izpostavljeno v Poslanski skupini Desus nismo enotnega mnenja, zato bomo
               o vsebini tega predloga zakona glasovali po vesti. Hvala.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Gospod Jan Škoberne bo kot zadnji danes predstavil stališče Poslanske skupine
               Socialnih demokratov.</p>
               <p>Izvolite.</p>
            </sp>
            <sp who="SDZ7:ŠkoberneJan">

               <speaker>JAN ŠKOBERNE (PS SD):</speaker>

               <p>Najlepša hvala, spoštovani podpredsednik. Spoštovana gospa ministrica, spoštovani
               kolegice in kolegi!</p>
               <p>Ta vlada je v tem mandatu skrbno pazila predvsem na dve komponenti družbenega
               razvoja, uravnotežen gospodarski razvoj in rast ter postopno in uravnoteženo
               sproščanje varčevalnih ukrepov, ki je omogočilo in bo tudi skozi spremembe zakona, ki
               ga je predlagala ministrica, še naprej omogočalo prelivanje gospodarske rasti tudi do
               tistih, ki so v naši družbi najšibkejši, ne pa samo do tistih, ampak do vseh v naši
               družbi. Zato ni nepomembno poudariti, da je predlog ministrice za delo, družino,
               socialne zadeve in enake možnosti, da za 11 % dvigne denarno socialno pomoč, le eden
               izmed ukrepov tega mandata. Naj spomnim samo na dvig minimalne pokojnine, na
               sprostitev novih razredov otroškega dodatka, na več tisoč novih štipendij, da ne
               govorim o izjemnem naporu, tudi finančnem, pa predvsem kadrovskem in programskem, ki
               smo ga vlagali v aktivno politiko zaposlovanja, rezultat katere je, da imamo v odnosu
               do časa krize razpolovljeno brezposelnost in bistveno povečano zaposlenost v državi,
               torej da smo iz situacije, kjer smo morali reševati goli eksistenčni obstoj ljudi in
               družin, prišli do situacije, ko si ljudje lahko ponovno sami ustvarjajo s svojim
               delom, pošteno svojo eksistenco.</p>
               <p>Zato je tudi to, kar se je zgodilo pri tem zakonu, nekaj, kar je verjetno predvsem
               posledica – govorim o amandmajih na odboru – predvolilne mrzlice in dejstva, da
               Državni zbor mesec dni pred predvolilno kampanjo sprejema zakone in jih brez treznega
               premisleka amandmira v želji po tem, da vsak zase dobi ali dobimo kakšen glas več in
               da kdo kakšen glas izgubi. Tega, kar se dogaja na tem in onem odboru v tem trenutku,
               trezna državna institucija, trezno zastopstvo ljudi in njihovih interesov ne bi
               nikdar počelo. Socialni demokrati smo ves čas tega mandata podpirali trud ministrice
               in Vlade, da izboljša položaj najšibkejših, da se gospodarska rast prelije tudi k
               njim, ampak na drugi strani tudi to, da skuša, kar je najpomembnejše, čim več ljudi
               pripeljati ponovno na trg dela, da jih aktivira, da jim omogoči, da zase in za svojo
               družino sami poskrbijo, ne da živijo od minimalnega življenjskega dohodka, ampak da
               si sami ustvarijo več. Ker mislimo, da je to prav. Tako kot mislimo, da je narobe, da
               za počeno malho glasov prodajamo predvolilne bombončke, ki bodo na koncu vredni 100
               in več milijonov evrov, uresničevati pa jih bo morala tako ali drugače naslednja
               vlada. S tem zelo prozorno skuša kdo pokazati, da mu je mar za ljudi. Odgovornost za
               to, koliko mu je mar, pa preloži na nekoga drugega.</p>
               <p>Mi podpiramo predlog dviga, kot ga je pripravila ministrica, ker je še iz časov, ko
               je ta parlament deloval trezno. Zdaj ko tega ni mogoče več trditi, bomo pri
               posledicah amandmajev iz tega naslova vzdržani, ker želimo za svoja glasovanja, za
               svoje politike in za svoja dejanja odgovornost nositi sami, ne pa je prelagati na
               nekoga drugega. Hvala lepa.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Postopkovno, gospod Jurša, imate besedo, izvolite.</p>
            </sp>
            <sp who="SDZ7:JuršaFranc">

               <speaker>FRANC JURŠA (PS DeSUS):</speaker>

               <p>Podpredsednik, hvala za besedo.</p>
               <p>Mislim, da je prav in tudi odgovorno, da povemo slovenski javnosti in tudi sami
               sebi, da danes govorimo pri tej točki o socialni politiki, na katero se več ali manj
               vse poslanske skupine in politične stranke tudi sklicujejo in izražajo skrb za to
               področje. Ampak zelo zanimivo, pred kratkim smo v tej dvorani sedeli samo poslanci
               Desusa in SD, pred kratkim se nam je pridružila dvojica iz SMC, poslanka in poslanec,
               ter en poslanec, ki sedi na mestu SDS. Ne vem, če spada v to skupino, tega javno še
               ni obelodanil, ampak to je izraz stanja in seveda interesa za to področje. Žal. Zelo
               slab interes. Na volilnih shodih pa bomo ravno o tem največ govorili.</p>
            </sp>
            <sp who="SDZ7:NemecMatjaž">

               <speaker>PODPREDSEDNIK MATJAŽ NEMEC:</speaker>

               <p>Mislim, da ni kaj dodati vašim besedam, gospod Jurša.</p>
               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona. Odločanje o predlogu zakona bomo v skladu s časovnim
               potekom seje zbora opravili jutri, 19. aprila, v okviru glasovanj.</p>
               <p>S tem prekinjam 7. točko dnevnega reda in 60. izredno sejo Državnega zbora, ki jo
               bomo nadaljevali jutri ob 10. uri.</p>
               <p>Vsem skupaj želim lep sončen dan. Hvala lepa. <stage type="time">(SEJA JE BILA PREKINJENA 18.
                  APRILA 2018 OB 11.49.)</stage>
               </p>
            </sp>
         </div>
      </body>
   </text>
</TEI>