<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-12-2015-10-20">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|7D45294C9F0B3A58C1257F310048C217</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=7D45294C9F0B3A58C1257F310048C217</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-12-2015-10-20.DZ" n="12">
               <name>Redna</name>
               <date when="2015-10-20"/>
            </setting>
         </settingDesc>
         <particDesc>
            <listOrg>
               <org xml:id="Redna-12-2015-10-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 12. seje</stage>
            <stage type="chairman">Sejo so vodili predsednik Državnega zbora dr. Milan Brglez ter podpredsednika
            Primož Hainz in mag. Bojana Muršič.</stage>
            <stage type="time">Seja se je začela ob 9.05. </stage>


            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam nadaljevanje 12. seje Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in
               poslanci: gospa Ljudmila Novak, gospa Iva Dimic, gospa Eva Irgl, gospa Jelka Godec,
               gospod Jožef Horvat, mag. Matej Tonin, dr. Matej T. Vatovec, mag. Anže Logar, gospod
               Žan Mahnič, gospod Janez Janša, Miha Kordiš, gospod Ivan Hršak od 15. ure dalje in
               gospod Marijan Pojbič.</p>
               <p>Vse prisotne lepo pozdravljam.</p>
               <p>Prehajamo na <title>7., 8., 9., 10., 11., 12. IN 13. TOČKO DNEVNEGA REDA, TO JE NA
                  DRUGO OBRAVNAVO PREDLOGA ZAKONA O IZVENSODNEM REŠEVANJU POTROŠNIŠKIH SPOROV,
                  PREDLOGA ZAKONA O SPREMEMBAH ZAKONA O POTROŠNIŠKIH KREDITIH, PREDLOGA ZAKONA O
                  SPREMEMBAH IN DOPOLNITVAH ZAKONA O POŠTNIH STORITVAH, PREDLOGA ZAKONA O SPREMEMBAH
                  IN DOPOLNITVAH ZAKONA O ELEKTRONSKIH KOMUNIKACIJAH, PREDLOGA ZAKONA O SPREMEMBAH
                  ZAKONA O INVESTICIJSKIH SKLADIH IN DRUŽBAH ZA UPRAVLJANJE, PREDLOGA ZAKONA O
                  SPREMEMBI IN DOPOLNITVI ZAKONA O PLAČILNIH STORITVAH IN SISTEMIH IN PREDLOGA
                  ZAKONA O SPREMEMBAH ENERGETSKEGA ZAKONA V OKVIRU REDNEGA POSTOPKA.</title>
               </p>
               <p>Predloge zakona je v obravnavo Državnemu zboru predložila Vlada.</p>
               <p>Na 39. seji Kolegija predsednika Državnega zbora 9. oktobra 2015 je bilo dogovorjeno,
               da se dopolnilne obrazložitve predlagatelja, predstavitve poročil matičnih delovnih
               teles in predstavitve stališč poslanskih skupin o vseh predlogih zakonov opravijo
               skupaj, saj gre za vsebinsko povezane predloge.</p>
               <p>Za dopolnilno obrazložitev predlogov zakona dajem besedo predstavnici Vlade, državni
               sekretarki na Ministrstvu za gospodarski razvoj in tehnologijo mag. Margareti Guček
               Zakošek. Prosim.</p>
            </sp>
            <sp who="SDZ7:GučekZakošekMargareta">

               <speaker>MAG. MARGARETA GUČEK ZAKOŠEK:</speaker>

               <p>Hvala, spoštovani predsednik Državnega zbora. Spoštovane poslanke in poslanci,
               spoštovani ostali predstavniki vlade, dobro jutro!</p>
               <p>Pred vami je sedem zakonskih predlogov, ki se sprejemajo v paketu: Predlog zakona o
               izvensodnem reševanju potrošniških sporov, Predlog zakona o spremembah Zakona o
               potrošniških kreditih, Predlog zakona o spremembah in dopolnitvah Zakona o poštnih
               storitvah, Predlog zakona o spremembah in dopolnitvah Zakona o elektronskih
               komunikacijah, Predlog zakona o spremembah in dopolnitvah Zakona o investicijskih
               skladih in družbah za upravljanje, Predlog zakona o spremembi in dopolnitvi Zakona o
               plačilnih storitvah in sistemih ter Predlog zakona o spremembah in dopolnitvah
               Energetskega zakona.</p>
               <p>Medtem ko Predlog zakona o izvensodnem reševanju potrošniških sporov na sistemski
               ravni ureja izvensodno reševanje potrošniških sporov, tako imenovano IRPS, ostalih 6
               zakonskih predlogov navedeno področje ureja na posebnih gospodarskih področjih.
               Predlogi zakonov se zaradi vsebinske povezanosti torej sprejemajo v zakonodajnem
               postopku v paketu, saj morajo biti uveljavljeni sočasno.</p>
               <p>Naj nadaljujem s predstavitvijo ključnih rešitev, pri čemer se želim osredotočiti na
               sam sistemski zakon, Predlog zakona o izvensodnem reševanju potrošniških sporov, s
               katerim želimo: povečati pravno varnost potrošnikov in ponudnikov na trgu na vseh
               gospodarskih področjih z vzpostavitvijo učinkovitih, enostavnih, hitrih in cenovno
               dostopnih izvensodnih postopkov reševanja sporov, spodbuditi uporabo postopkov
               mirnega reševanja domačih in čezmejnih potrošniških sporov, z vzpostavitvijo ustrezne
               infrastrukture pa odpravljati ovire, ki bi odvračale ponudnike in potrošnike od
               sodelovanja v tovrstnih postopkih, povečati zaupanje potrošnikov in s tem
               povpraševanje po izdelkih in storitvah v okviru klasične in spletne oblike
               nakupovanja, kar ponudnikom prinaša večjo konkurenčnost in sploh primerjalne
               prednosti na trgu.</p>
               <p>Predlog zakona temelji na pravilih evropske direktive o alternativnem reševanju
               potrošniških sporov in Uredbe o spletnem reševanju potrošniških sporov in prvič na
               sistemski ravni ureja področje, ki doslej ne v evropskem, še manj pa v slovenskem
               pravnem redu ni bilo urejeno na sistemski ravni. Čeprav ne gre zanemariti dejstva, da
               se je v praksi tudi pri nas razvila široka paleta različnih oblik izvensodnega
               oziroma alternativnega reševanja sporov, kot so mediacija, konciliacija, predhodna
               nevtralna ocena, pomirjanje, posredovanje in tako naprej. Ti se že uporabljajo v
               civilnih in gospodarskih sporih. Njihova skupna značilnost pa je neformalnost
               postopka in konsenzualnost.</p>
               <p>Na področju prava varstva potrošnikov ima uveljavitev izvensodnega reševanja sporov
               še poseben pomen zaradi specifike sporov. Tipični potrošniški spori so relativno
               nizke premoženjske vrednosti, so pa pogosti in zato številčni. Poleg tega je za
               potrošniške spore značilno očitno neravnotežje v ekonomski moči, pravnem znanju in
               izkušnjah med potrošnikom in podjetjem, pa tudi nesorazmerje med premoženjsko
               vrednostjo in tudi grozečimi sodnimi stroški. Preprosto povedano, potrošnik v
               pogodbenih razmerjih s ponudnikom nastopa praviloma kot šibkejša stranka, zaradi
               česar je klasični pravni postopke, ki je posledica pomanjkanja ustreznih mehanizmov
               izvensodnega reševanja sporov, zanj ali zanjo pogosto velika ovira pri uveljavljanju
               njegovih oziroma njenih pravic.</p>
               <p>V smislu predloga zakona postopek IRPS pomeni, da tretja nevtralna oseba v nesodnem
               strukturiranem postopku pomaga potrošniku in ponudniku: prvič – doseči sporazume,
               drugič – jima predlaga rešitev in tretjič – po sporu sprejme tudi zavezujočo rešitev,
               odločitev.</p>
               <p>S predlogom zakona želimo konkretizirati načela preglednosti, zakonitosti,
               prostovoljnosti, kontradiktornosti in učinkovitosti, ki jih morajo izvajalci IRPS
               upoštevati pri vodenju samih postopkov, urejamo glavna pravila postopkov IRPS in
               pravne posledice odločitev, ki jih sprejme izvajalec IRPS, torej izvensodnega
               reševanja potrošniških sporov.</p>
               <p>Za osebe, ki vodijo ali sodelujejo v postopku, določamo standarde strokovne
               usposobljenosti, neodvisnost in nepristranskost, določamo informacije, ki jih morajo
               izvajalci izvensodnega reševanja potrošniških sporov objavljati na spletnih straneh;
               torej podatki o stikih, oblika organiziranosti, viri financiranja, imena oseb, ki
               odločajo v postopkih, pravila postopkov, stroške postopka, čas trajanja reševanja
               sporov in podobno.</p>
               <p>Določamo tudi dolžnost preglednega javnega objavljanja poročil o strukturi in obsegu
               sporov ter o rezultatih reševanja. Določamo tudi obveznosti ponudnikov glede
               obveščanja potrošnikov o izvajalcih izvensodnega reševanja potrošniških sporov, ki
               jih priznavajo kot pristojne za reševanje njihovih sporov. To storijo ponudniki z
               objavo informacij na spletnih straneh, v splošnih pogojih poslovanja ali pa na drug
               primeren način, če nimajo teh možnosti.</p>
               <p>S predlogom zakona zagotavljamo tudi izvajanje uredbe o spletnem reševanju
               potrošniških sporov, ki naj bi potrošnikom in ponudnikom omogočala lažje reševanje
               sporov, ki izvirajo iz čezmejnih spletnih nakupov. V ta namen Evropska komisija
               vzpostavlja evropsko platformo za spletno reševanje sporov kot enotno vstopno točko
               za ponudnike in potrošnike.</p>
               <p>Spore bodo obravnavali izvajalci IRPS, ki jih države članice notificirajo pri
               Evropski komisiji in morajo za to biti usposobljeni za zagotavljanje učinkovitih
               postopkov. Zato s predlogom zakona določamo tudi register izvajalcev IRPS in pogoje
               za vpis v register, ki ga po predlogu zakona vodi pristojni organ, torej Ministrstvo
               za gospodarski razvoj in tehnologijo. Obstoj dobro usposobljenih delujočih izvajalcev
               IRPS v državah članicah je tudi pogoj za delovanje evropske platforme, države članice
               pa vzpostavijo tudi nacionalne kontaktne točke, ki potrošnikom, ponudnikom in
               izvajalcem IRPS nudijo podporo. Za opravljanje nalog nacionalne kontaktne točke po
               predlogu zakona je za to pristojno Ministrstvo za gospodarski razvoj in tehnologijo.</p>
               <p>Želim poudariti, da namen zakonskega urejanja IRPS v prvi vrsti ni formalno urejanje
               samega postopka reševanja sporov na način, kot so urejeni sodni postopki, temveč
               spodbujanje njihove čim širše uporabe, saj lahko bistveno pripomore k enostavnejšemu,
               hitrejšemu in cenovno dostopnejšemu reševanju sporov za potrošnike in ponudnike. Da
               pa bi lahko spodbudili uporabo tovrstnih postopkov, je po drugi strani treba imeti
               predvidljiv pravni okvir.</p>
               <p>Verjamemo, da bo imel predlog zakona ugodne učinke na gospodarstvo, ne glede na
               manjšo kratkoročno obremenitev poslovanja za ponudnike in zavezanost k mirnemu
               reševanju sporov prinaša prihranke, saj se izognejo morebitnim visokim pravnim
               stroškom, mirno reševanje sporov s potrošniki pa prinaša ponudnikom tudi konkurenčno
               prednost, saj povečuje zaupanje potrošnikov in s tem tudi povpraševanje po njihovih
               izdelkih. Ne nazadnje je upravičeno pričakovati tudi ugodne učinke na državni
               proračun, saj bo zakon z zmanjšanjem števila potrošniških sporov, ki bi se sicer
               reševali pred rednimi sodišči, pripomogel k razbremenitvi sodišč in jim posledično
               prinesel tudi prihranke.</p>
               <p>Na koncu še nekaj poudarkov v zvezi s spremljajočimi zakonskimi predlogi. Kot
               uvodoma povedano so sočasne spremembe vseh zakonov potrebne zaradi notranje
               normativne skladnosti slovenskega pravnega reda. Tako se spremljajoči zakonski
               predlogi usklajujejo s sistemskim zakonom zakona o izvensodnem reševanju potrošniških
               sporov, ki sem ga uvodoma tudi širše razložila. Predlogi posameznih področnih zakonov
               se na ustreznih mestih usklajujejo glede na pravila postopkov IRPS in standardov, ki
               jih morajo izvajalci izvensodnih reševanj potrošniških sporov upoštevati na posebnih
               področjih, ki jih zakoni urejajo. Večja posebnost je obvezno sodelovanje ponudnikov v
               postopkih IRPS, ki se predlaga s štirimi od šestih spremljajočih zakonskih predlogov,
               medtem ko predlog sistemskega zakona o izvensodnem reševanju potrošniških sporov
               določa praviloma prostovoljno sodelovanje ponudnikov v postopkih, a hkrati dopušča
               ureditev, ki nalaga ponudnikom obvezno sodelovanje, če tako določa poseben zakon.</p>
               <p>Glede na aktualnost tematike bi radi predlagali, da Državni zbor v sklopu te redne
               seje opravi tudi tretje branje tega zakona. S tem zaključujem svojo predstavitev, na
               voljo smo vam seveda za vsa nadaljnja vprašanja in obrazložitve. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Predlog zakona o izvensodnem reševanju potrošniških sporov, Predlog zakona o
               spremembah Zakona o potrošniških kreditih in Predlog zakona o spremembah in
               dopolnitvah Zakona o poštnih storitvah je obravnaval Odbor za gospodarstvo kot
               matično delovno telo.</p>
               <p>Za predstavitev poročila odbora dajem besedo predsednici gospe Potočnik.</p>
            </sp>
            <sp who="SDZ7:PotočnikAndreja">

               <speaker>ANDREJA POTOČNIK (PS SMC):</speaker>

               <p>Predsednik, hvala za besedo. Spoštovani kolegi in kolegice!</p>
               <p>Odbor za gospodarstvo je kot matično delovno telo obravnaval Predlog zakona o
               izvensodnem reševanju potrošniških sporov ter vsebinsko povezana Predlog o spremembah
               Zakona o potrošniških kreditih in Predlog zakona o spremembah in dopolnitvah Zakona o
               poštnih storitvah.</p>
               <p>Amandmaje k Predlogu zakona o izvensodnem reševanju potrošniških sporov so vložile
               poslanska skupine SMC, Desus in SD, Poslanska skupina SDS in Poslanska skupina NSi.
               Amandmaje k drugim dvema vsebinsko povezanima zakonoma so vložile poslanske skupine
               SMC, Desus in SD.</p>
               <p>Na seji je predstavnica Zakonodajno-pravne službe glede pripomb iz pisnega mnenja
               službe poudarila, da je treba paziti, da so sistemski zakon in vsebinsko povezani
               področni zakon med seboj usklajeni. Poudarila je, da je večina pripomb iz pisnega
               mnenja službe ustrezno upoštevanih v amandmajih koalicijskih poslanskih skupin z
               izjemo treh, glede katerih je ministrstvo podalo pojasnila. Glede ostalih dveh
               vsebinsko povezanih predlogov zakon je izpostavila pripombo glede odpravo nejasnosti,
               ali je sodelovanje ponudnikov v postopkih obvezno ali ne, ter pripombo glede ureditve
               prehodnega režima. Poudarila je, da so bile te pripombe ustrezno upoštevane z
               amandmaji koalicijskih poslanskih skupin.</p>
               <p>Na seji so sodelovali predstavniki potrošniških organizacij, in sicer je predstavnica
               Evropskega centra za reševanje sporov izrazila podporo obravnavanim zakonom ter
               podala pripombo glede prostovoljnega sodelovanja ponudnikov v postopku. Predstavnica
               Zveze potrošnikov Slovenije je izrazila mnenje, da predlog zakona ne predstavlja
               ustrezne podlage za vzpostavitev učinkovitega sistema izvensodnega reševanja
               potrošniških sporov ter podala številne pripombe glede predlaganih rešitev.
               Predstavnica Združenja potrošnikov Zasavja pa je podala pripombo glede razumljivosti
               določb predloga zakona ter glede višine pristojbine za postopek pri izvajalcu.</p>
               <p>Na seji sta sodelovala tudi predstavnik Združenja za informatiko in telekomunikacije
               pri Gospodarski zbornice Slovenije ter predstavnica Sekcije operativnih elektronskih
               komunikacij pri Gospodarski zbornici Slovenije. Predstavnica sekcije je izpostavila
               pripombe glede samovoljnega oblikovanja pravil delovanja izvajalcev, glede roka za
               sprožitev spora pred izvajalcem in glede problematike hrambe podatkov o opravljenih
               komunikacijskih storitvah.</p>
               <p>Na seji je sodeloval tudi predstavnik Agencije za komunikacijsko omrežje in storitve,
               ki je izpostavil uspešno reševanje sporov pred agencije ter izrazil podporo
               obravnavanim zakonom.</p>
               <p>Na seji sta sodelovali tudi predstavnica Obrtno-podjetniške zbornice Slovenije, ki je
               podala pripombo o preobsežnih administrativnih in zakonodajnih obveznosti za
               podjetja, ter predstavnica Banke Slovenije, ki je izrazila podporo predlaganim
               zakonom.</p>
               <p>Državna sekretarka in predstavnik ministrstva sta na seji podala obširno pojasnilo v
               zvezi z izraženimi pomisleki deležnikov, in sicer glede nacionalne kontaktne točke,
               odločanja v okviru kolegijskega organa, prostovoljnega sodelovanja ponudnikov v
               postopku, višine pristojbine, razlage določb 16. člena obravnavanega sistemskega
               zakona, hrambe podatkov in zamejitve roka za sprožitev spora.</p>
               <p>Predstavnik ministrstva je poudaril, da nasprotujoči si pomisleki različnih
               deležnikov kažejo na dilemo med vzpostavitvijo sistema za izboljšanje varstva
               potrošnikov na eni strani in uvedbo dodatnih obremenitev za gospodarstvo na drugi
               strani. Izpostavil je pomen promocije sistema izvensodnega reševanja potrošniških
               sporov ter skrb za potrošnike kot priložnost v smislu primerjalnih prednosti
               ponudnikov.</p>
               <p>V razpravi je bilo izraženo mnenje, da obravnavani zakoni pomenijo pozitiven korak k
               izboljšanju stanja na področju varstva potrošnikov v Sloveniji in bodo pripomogli k
               hitrejšemu, cenejšemu in enostavnejšemu reševanju potrošniških sporov ter k
               razbremenitvi sodišč.</p>
               <p>Na seji je bilo članicam in članom odbora predložen predlog za amandma odbora
               Poslanske skupine Združene levice k 11. členu, do katerega se je odbor v razpravi
               opredelil in ga ni sprejel. Po končani razpravi je odbor obravnaval amandmaje
               poslanskih skupin SMC, Desus in SD k Predlogu zakona o izvensodnem reševanju
               potrošniških sporov in jih sprejel ter amandmaje Poslanske skupine SDS in amandmaje
               Poslanske skupine NSi in ju ni sprejel.</p>
               <p>Odbor je glasoval o vseh členih Predloga zakona o izvensodnem reševanju potrošniških
               sporov, Predloga zakona o spremembah Zakona o potrošniških kreditih ter Predloge
               zakona o spremembah in dopolnitvah Zakona o poštnih storitvah in jih sprejel. Glede
               na sprejete amandmaje so pripravljena besedila o vseh treh dopolnjenih predlogov
               zakona, v katera so vključeni tudi sprejeti amandmaji. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Predlog zakona o spremembah in dopolnitvah Zakona o elektronskih komunikacijah je
               obravnaval Odbor za izobraževanje, znanost, šport in mladino kot matično delovno
               telo.</p>
               <p>Za predstavitev poročila odbora dajem besedo predsednici mag. Mirjam Bon Klanjšček.</p>
               <p>Izvolite.</p>
            </sp>
            <sp who="SDZ7:BonKlanjščekMirjam">

               <speaker>MAG. MIRJAM BON KLANJŠČEK (PS NP):</speaker>

               <p>Hvala lepa. Spoštovani!</p>
               <p>Odbor za izobraževanje, znanost, šport in mladino je na 14. redni seji 2. oktobra
               letos obravnaval Predlog zakona o spremembah in dopolnitvah Zakona o elektronskih
               komunikacijah, ki ga je Državnemu zboru v obravnavo predložila Vlada.</p>
               <p>Predloženi zakon je z vidika njegove skladnosti z ustavo in pravnim sistemom ter
               zakonodajno-tehničnega vidika proučila Zakonodajno-pravna služba in k njemu podala
               nekatere pripombe. Njena predstavnica je pojasnila, da so njihove pripombe upoštevane
               v vloženih amandmajih in dodatno tudi v posebno pripravljenih pisnih pojasnilih
               ministrstva.</p>
               <p>Tudi predstavnik Komisije Državnega sveta za kulturo, znanost, šolstvo in šport je
               poročal, da so člani komisije predlog zakona podprli. Med drugim so ugotovili, da je
               predlagatelj ustrezno upošteval pripombe zainteresirane javnosti, vključno s
               pripombami Zakonodajno-pravne službe z vidika jasnosti in pravne varnosti, ki so
               upoštevane v predlogih amandmajev poslanskih skupin koalicije.</p>
               <p>V poslovniškem roku so torej amandmaje vložile poslanske skupine SMC, Desus in SD, in
               sicer k 1. členu, k naslovu Končne določbe in za novi 3.a člen. Vsi trije amandmaji
               so bili brez razprave tudi sprejeti.</p>
               <p>Državni sekretar na Ministrstvu za izobraževanje, znanost in šport je pojasnil, kaj
               je cilj predloga zakona, predlagano uskladitev pa sta pozdravila tudi predstavnika
               AKOS in Gospodarske zbornice Slovenije, Združenja za informatiko in
               telekomunikacije.</p>
               <p>Odbor je v skladu s 128. členom Poslovnika Državnega zbora glasoval o členih predloga
               zakona in jih sprejel. Na podlagi prvega odstavka 133. člena Poslovnika Državnega
               zbora je pripravljeno besedilo dopolnjenega predloga zakona, v katerega so vključeni
               sprejeti amandmaji. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Predlog zakona o spremembah Zakona o investicijskih skladih in družbah za
               upravljanje in Predlog zakona o spremembi in dopolnitvi Zakona o plačilnih storitvah
               in sistemih je obravnaval Odbor za finance in monetarno politiko kot matično delovno
               telo.</p>
               <p>Za predstavitev poročil odbora dajem besedo podpredsedniku gospodu Tilnu Božiču.
               Izvolite.</p>
            </sp>
            <sp who="SDZ7:BožičTilen">

               <speaker>TILEN BOŽIČ (PS SMC):</speaker>

               <p>Spoštovani predsedujoči, spoštovani kolegi!</p>
               <p>V Odboru za finance in monetarno politiko smo na 13. redni seji dne 6. oktobra 2015
               kot matično delovno telo obravnavali Predlog zakona o spremembah Zakona o
               investicijskih skladih in družbah za upravljanje, ZISDU-3A, ki ga je Državnemu zboru
               v obravnavo predložila Vlada. Odbor je prejel tudi mnenja Zakonodajno-pravno službe
               in pristojne komisije Državnega sveta. Morebitnih amandmajev kvalificirani
               predlagatelji nismo predložili.</p>
               <p>Seje so se poleg nas udeležili tudi predstavniki Ministrstva za finance in
               Zakonodajno-pravne službe. Uvodoma je državna sekretarka Ministrstva za finance
               pojasnila, da se predlog zakona usklajuje s Predlogom zakona o izvensodnem reševanju
               potrošniških sporov. Povezava med slednjim zakonom in obravnavanim predlogom je v 71.
               členu obstoječega ZISDU-3, sprememba pa temelji na Direktivi 2013/11/EU, ki ureja
               pravila postopkov izvensodnega reševanja potrošniških sporov. Nadalje je predstavnica
               Ministrstva za finance odgovorila tudi na pripombe Zakonodajno-pravne službe glede
               ureditve prehodnega obdobja.</p>
               <p>Odbor je nato glasoval o členih predloga zakona in jih sprejel. Glede na to, da odbor
               kot matično delovno telo k predlogu zakona ni sprejel nobenega amandmaja, predlagamo
               Državnemu zboru, da predlog zakona sprejme v predloženem besedilu.</p>
               <p>Na isti seji smo na Odboru za finance in monetarno politiko kot matično delovno telo
               obravnavali tudi Predlog zakona o spremembi in dopolnitvi Zakona o plačilnih
               storitvah in sistemih, tako imenovani ZPlaSS-D, ki ga je Državnemu zboru v obravnavo
               in sprejetje prav tako predložila Vlada.</p>
               <p>Tudi v zvezi s to točko dnevnega reda smo prejeli mnenji Zakonodajno-pravne službe in
               Komisije Državnega sveta za gospodarstvo, obrt, turizem in finance, ki je predlog
               podprla.</p>
               <p>Zakonodajno-pravna služba je v svojem mnenju izpostavila predvsem nejasnosti
               predlagane ureditve, in sicer ali je sodelovanje ponudnika plačilnih storitev v
               postopkih izvensodnega reševanja potrošniških sporov obvezno ali ne, potrebo po
               določitvi prehodnega obdobja, v katerem bodo ponudniki plačilnih storitev zagotovili
               način izvajanja v skladu z zahtevami, ki izhajajo iz Predloga zakona o izvensodnem
               reševanju potrošniških sporov, in opozorila na nejasnosti glede plačljivosti
               izvajanja storitev.</p>
               <p>Amandmaje k predlogu zakona smo vložile poslanske skupine SMC, DeSUS in SD.</p>
               <p>Na seji so tudi v tem primeru prisostvovali predstavniki Ministrstva za finance in
               predstavniki Zakonodajno-pravne službe. V uvodni dopolnilni obrazložitvi je državna
               sekretarka Ministrstva za finance pojasnila, da se s predlogom zakona v slovenski
               pravni red prenašajo določbe prej omenjene direktive, ki ureja izvensodno reševanje
               sporov med ponudniki blaga in storitev ter potrošniki. Ta direktiva se v pravni red
               prenaša s paketom več zakonov, pri čemer je krovni predpis zakona o izvensodnem
               reševanju potrošniških sporov. Predlagana novela se nanaša na reševanje potrošniških
               sporov na področju izvajanja plačilnih storitev, s čimer se zagotavlja notranja
               skladnost pravil.</p>
               <p>Predstavnica Zakonodajno-pravne službe je nato pojasnila, da so z vloženimi amandmaji
               bile upoštevane pripombe iz njihovega mnenja glede jasnosti ureditve ter prehoda na
               novo ureditev.</p>
               <p>Odbor je v nadaljevanju seje obravnaval in sprejel amandmaje poslanskih skupin SMC,
               DeSUS in SD. Nato smo člani glasovali še o členih predloga zakona in jih sprejeli.
               Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Predlog zakona o spremembah Energetskega zakona je obravnaval Odbor za
               infrastrukturo, okolje in prostor kot matično delovno telo.</p>
               <p>Za predstavitev poročila odbor dajem besedo predsedniku odbora gospodu Igorju
               Zorčiču.</p>
            </sp>
            <sp who="SDZ7:ZorčičIgor">

               <speaker>IGOR ZORČIČ (PS SMC):</speaker>

               <p>Spoštovani podpredsednik, hvala za besedo. Spoštovane kolegice in kolegi!</p>
               <p>Odbor za infrastrukturo, okolje in prostor je na svoji 13. seji dne 1. 10. 2015 kot
               matično delovno telo obravnaval Predlog zakona o spremembah Energetskega zakona, ki
               ga je Državnemu zboru v obravnavo in sprejetje po rednem postopku predložila
               Vlada.</p>
               <p>Na seji odbora so sodelovali predstavniki Ministrstva za infrastrukturo,
               Zakonodajno-pravne službe in Komisije Državnega sveta za lokalno samoupravo in
               regionalni razvoj.</p>
               <p>Dopolnilno obrazložitev je v imenu predlagatelja podal minister za infrastrukturo dr.
               Peter Gašperšič, ki je pojasnil, da je cilj predloga zakona uskladitev s Predlogom
               zakona o izvensodnem reševanju potrošniških sporov, s katerim se v pravni red
               Republike Slovenije prenaša Direktiva 2013/11-EU Evropskega parlamenta in Sveta z dne
               21. 5. 2013. V skladu z direktivo morajo države članice zagotoviti postopke
               izvensodnega reševanja potrošniških sporov na vseh področjih varstva potrošnikov, kar
               vključuje tudi spore, ki izvirajo iz dobave električne energije. Predlog zakona
               prenaša tudi zahteve Direktive 2009/72-ES Evropskega parlamenta in Sveta z dne 13. 7.
               2009 o skupnih pravilih notranjega trga z električno energijo in razveljavitvi
               direktiv, ki državam članicam nalagajo, da v skladu s prilogo 1 direktive zagotovijo
               pravico do preglednih, enostavnih in poceni postopkov pri obravnavni pritožb
               odjemalcev. Zakonodajalec tako dobaviteljem ali njihovim združenjem nalaga, da
               imenuje neodvisno in nepristransko osebo ali več oseb, odgovornih za odločanje o
               pritožbah gospodinjskih odjemalcev.</p>
               <p>Predstavnica Zakonodajno-pravne službe je predstavila pisno mnenje Zakonodajno-pravne
               službe in poudarila, da vloženi amandmaji v večini odpravljajo in izboljšujejo
               predloženo zakonsko besedilo.</p>
               <p>Na seji je bil navzoč tudi predsednik Komisije Državnega sveta za lokalno samoupravo
               in regionalni razvoj in pojasnil, da komisija predlog zakona podpira.</p>
               <p>V razpravi so nekateri člani odbora izrazili mnenje, da se s predlagano spremembo
               Energetskega zakona ureja zgolj tehnične zadeve in prenašajo direktive, ne rešujejo
               pa sistemskih problemov, ki jih je na tem področju več. Predlog zakona sicer
               podpirajo, vendar od predlagatelja pričakujejo celovite in sistemske rešitve
               navedenega področja.</p>
               <p>Odbor je sprejel amandmaje poslanskih skupin koalicija SMC, SD in Desus k 1., 3., 4.,
               5. in 6. členu. Odbor je v skladu s 128. členom Poslovnika Državnega zbora glasoval o
               vseh členih predloga zakona skupaj in jih sprejel.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo dajem predstavnikom poslanskih skupin za predstavitev stališč.</p>
               <p>Besedo ima gospa mag. Mirjam Bon Klanjšček v imenu Poslanske skupine nepovezanih
               poslancev. 
                   Izvolite. 
               
           </p>
            </sp>
            <sp who="SDZ7:BonKlanjščekMirjam">

               <speaker>MAG. MIRJAM BON KLANJŠČEK (PS NP):</speaker>

               <p>Hvala lepa. Spoštovani!</p>
               <p>V slovenski pravni red prenašamo pravila postopkov izvensodnega reševanja
               potrošniških sporov in zahtev, ki jih v skladu z direktivo morajo izpolnjevati
               izvajalci izvensodnega reševanja potrošniških sporov. Ureja se izvensodno reševanje
               domačih in čezmejnih potrošniških sporov, ki se rešujejo s pomočjo izvajalca IRPS, ko
               spor izvira iz pogodbenih razmerij med ponudniki blaga in storitev, ki vključujejo
               tudi pogodbe o spletni prodaji in pogodbe o spletnih storitvah. S paketnim
               obravnavanjem predlaganega zakona in drugih spremljevalnih zakonov, v katerih se na
               ustreznih mestih odražajo spremembe in dopolnitve, ki so povzročene s predlaganim
               zakonom, se v pravni red vnaša preglednost in celovitost pravnega normiranja. Za
               postopke izvensodnega reševanja potrošniških sporov se tako določajo pravila teh
               postopkov, načela, pravne posledice, raven izobrazbe, merila neodvisnosti in
               nepristranskosti za osebe, ki vodijo ali sodelujejo v postopku, dodatna merila pravne
               usposobljenosti in izkušenosti za osebe, ki vodijo postopke, informacije, ki jih
               morajo izvajalci objavljati na internetnih straneh, dolžnost preglednega javnega
               objavljanja sporočil, informacije, s katerimi morajo biti potrošniki seznanjeni pred
               sklenitvijo pogodbe, pogoji za vpis izvajalcev IRPS v register, ki ga vodi
               Ministrstvo za gospodarski razvoj in tehnologijo ter nacionalne kontaktne točke, ki
               zagotavljajo podporo potrošnikom in ponudnikom do evropske platforme IRPS.</p>
               <p>V Poslanski skupini nepovezanih poslancev smo naklonjeni vsem oblikam izvensodnega
               reševanja sporov, ki po našem trdnem prepričanju uporabnikom omogočajo hitrejši
               dostop do ustreznega pravnega sredstva, delno pa tudi soodločanje glede njihovih
               pravic. Ni zanemarljivo dejstvo, da ob tem pomenijo tudi razbremenitev ter hitrejše
               delovanje sodišče in s tem krepitev pozitivne percepcije o delovanju pravnega
               sistema. V tem smislu podpiramo tudi namen zakonskega urejanja izvensodnega reševanja
               potrošniških sporov, ki skladno z direktivo ni podrobno urejanje samega postopka
               reševanja sporov na tem področju, tako kot so urejeni sodni postopki, temveč
               spodbujanje čim širše uporabe te oblike reševanja potrošniških sporov. Izvensodno
               reševanje lahko bistveno pripomore k enostavnejšemu, hitrejšemu in cenovno
               dostopnejšemu reševanju sporov za potrošnike in ponudnike. Da bi spodbudili nadaljnjo
               porabo teh postopkov, je nujno zagotoviti zanesljiv in predvidljiv pravni okvir, ki
               bo urejal ključna vprašanja in načela postopkov, pa tudi standarde, ki jih moramo
               speljevati izvajalci. Hkrati si je po mnenju naše poslanske skupine treba
               prizadevati, da postopek ostane kar se da enostaven in potrošnikom lahko
               razumljiv.</p>
               <p>V Poslanski skupini nepovezanih poslancev bomo paket zakonov podprli. Hvala lepa.
           </p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Ivan Škodnik bo predstavil stališče Poslanske skupine Stranke modernega
               centra. Izvolite.</p>
            </sp>
            <sp who="SDZ7:ŠkodnikIvan">

               <speaker>IVAN ŠKODNIK (PS SMC):</speaker>

               <p>Gospod predsednik, predstavniki Vlade, kolegice in kolegi poslanci!</p>
               <p>Oblike izvensodnega reševanja potrošniških sporov v Evropski uniji niso enako in
               dovolj dobro razvite. Evropska komisija je ugotovila, da obstajajo velike razlike med
               državami članicami glede dostopnosti in poznavanje možnosti izvensodnega reševanja
               potrošniških sporov. Mehanizmi v gospodarskih sektorjih niso ustrezno vzpostavljeni
               in ne delujejo zadovoljivo. Razlike med državami članicami glede dostopnosti,
               kakovosti in poznavanja mehanizmov reševanja potrošniških sporov ovirajo delovanje
               notranjega trga. Številni potrošniki se izogibajo čezmejnim nakupom, saj niso
               prepričani, da bi morebitne spore s trgovci lahko rešili na preprost način. To
               škoduje konkurenčnosti, rasti in ustvarjanju delovnih mest v Uniji. Za dokončno
               vzpostavitev notranjega trga je bistveno odpraviti posredne in neposredne ovire za
               njegovo pravilno delovanje in zaupanje državljanov.</p>
               <p>Evropska unija se je zato odločila za normativno ureditev problematike. V ta namen
               je bila sprejeta Direktiva 2013/11/EU Evropskega parlamenta in Sveta o alternativnem
               reševanju potrošniških sporov, ki zagotavljajo izvajanje uredbe EU št. 524/2013 o
               spletnem reševanju sporov.</p>
               <p>Direktiva je implementirana v nacionalni pravni red s Predlogom zakona o izvensodnem
               reševanju potrošniških sporov. V domačem pravnem redu so do sedaj obstajale zgolj
               posamezne oblike izvensodnega reševanja sporov na določenih gospodarskih področjih.
               To so elektronske komunikacije in poštne storitve, energetika, bančne plačilne in
               zavarovalne storitve ter potrošniško kreditiranje. S pravnega vidika morajo področni
               specialni zakoni na posameznih gospodarskih področjih slediti sistemskemu reševanju
               zakona o izvensodnem reševanju potrošniških sporov, jasno na enak oziroma primerljiv
               način in medsebojno skladno urejati posamezna vprašanja, razen tam, kjer obstajajo
               razlogi za razlikovanje. Zato se predlagajo manjše uskladitve še v Predlogu zakona o
               spremembah Zakona o potrošniških kreditih, Predlogu zakona o spremembah in
               dopolnitvah Zakona o poštnih storitvah, Predlogu zakona o spremembah in dopolnitvah
               Zakona o elektronskih komunikacijah, Predlogu zakona o spremembah Energetskega
               zakona, Predlogu zakona o spremembah Zakona o investicijskih skladih in družbah za
               upravljanje, Predlogu zakona o spremembah in dopolnitvi Zakona o plačilnih storitvah
               in sistemih. Zaradi vsebinske povezanosti se morajo spremembe uveljaviti hkrati.</p>
               <p>Postopek reševanja potrošniških sporov, katerih značilnosti je majhna ekonomska
               vrednost in je veliko število sporov, je s predlogom zakona zamišljena kot zaupen
               specializiran postopek. Uporabljal bo se za reševanje sporov iz pogodbenih razmerij
               med podjetji in potrošniki glede prodaje blaga ali upravljanja storitev, ki niso bili
               rešeni s pogajanji med strankami.</p>
               <p>Postopek bo za potrošnika praviloma brezplačen, razen pristojbine, ki jo določi
               izvajalec v maksimalni vrednosti 20 evrov. Najnižji znesek predmeta spora je 30
               evrov, spor bo reševala tretja nevtralna oseba, ki v nesodnem strukturiranem postopku
               pomaga strankama doseči sporazum, mediacijo oziroma posredovanje, jima predlaga
               rešitev oziroma poravnavo ali se o sporu celo sprejmejo zavezujočo odločitev tako
               imenovani razslojevali postopek. Stranki v postopku bosta ponudnik, na primer
               trgovec, in potrošnik. Ponudnik bo potrošnika seznanil z izvajalcem izvensodnega
               reševanja potrošniških sporov oziroma ga opozoril, da ne zagotavlja izvajalca
               izvensodnega reševanja sporov, Ministrstvo za gospodarski razvoj in tehnologijo pa bo
               skrbelo za kakovost izvajalcev. Ti bodo svoje usluge ponujali kot tržno storitev, ki
               jih bo podjetje lahko najelo ali pa tudi ne. Razvoj dobro delujočih mehanizmom v
               izvensodnem reševanju potrošniških sporov je nujen za utrditev položaja potrošnikov
               na notranjem trgu in s tem krepitev njihovega zaupanja še zlasti v spletno trgovino.</p>
               <p>Ukrepi za spodbujanje vzpostavljanje ustreznih mehanizmov izvensodnega reševanja
               potrošniških sporov so pomembni v državah članicah s preobremenjenimi sodišči oziroma
               tistimi z velikimi sodnimi zaostanki. Zato smo v Poslanski skupini Stranke modernega
               centra odločili, da bomo podprli Predlog zakona o izvensodnem reševanju potrošniških
               sporov skupaj s spremembami zakonov na posameznih gospodarskih področjih. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Marko Pogačnik bo predstavil stališče Poslanske skupine Slovenske demokratske
               stranke. Izvolite.</p>
            </sp>
            <sp who="SDZ7:PogačnikMarko">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, hvala za dano besedo. Spoštovani predstavniki Vlade!</p>
               <p>Pred nami je obravnava tako imenovanega paketa zakonov sprememb in dopolnitev zakona
               o izvensodnem reševanju potrošniških sporov, Predloga zakona o spremembah in
               dopolnitvah Zakona o poštnih storitvah, Predloga zakona o spremembah in dopolnitvah
               Zakona o elektronskih komunikacijah, Predloga zakona o spremembah Zakona o
               investicijskih skladih in družbah za upravljanje, Predlog zakona o spremembi in
               dopolnitvi Zakona o plačilnih storitvah in Predlog zakona o spremembah Energetskega
               zakona.</p>
               <p>V Slovenski demokratski stranki smo prepričani, da vse te spremembe in dopolnitve
               predlaganih zakonov bodo pripomogle k učinkovitejšemu upravljanju in predvsem tudi
               učinkovitejšem reševanju spora. Po drugi strani pa nedvomno ti predlogi zakonov bodo
               omogočali tudi hitrejše delo in boljšo zaščito končnega uporabnika. Prepričani smo,
               da je pomembno, da se v te dopolnitve zakonov in spremembe vključijo tudi vse
               evropske direktive, ki to zadevo predvidevajo. V Slovenski demokratski stranki se pa
               tudi zavedamo, da določeni del teh sprememb in dopolnitev na en način lahko poveča
               birokratske ovire in predvsem mikro, malim in srednjim podjetjem nalaga določene
               dodatne aktivnosti, ki jih bodo obremenili tako finančno kot, bi rekel, z določenimi
               birokratskimi ovirami.</p>
               <p>Iz tega naslova smo tudi pri zakonu o izvensodnem reševanju potrošniških sporov v
               Slovenski demokratski stranki pripravili amandma, ki naj bi te ovire odpravil oziroma
               jih zmanjšal, zmanjšal pa s tem tudi posledično finančne obremenitve predvsem za
               mikro, mala in srednja podjetja.</p>
               <p>Ne nazadnje k temu paketu predlaganih sprememb in dopolnitev zakona v Slovenski
               demokratski stranki ne bomo nasprotovali.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Marinka Levičar bo predstavila stališče Poslanske skupine Demokratične stranke
               upokojencev Slovenije. Izvolite.</p>
            </sp>
            <sp who="SDZ7:LevičarMarinka">

               <speaker>MARINKA LEVIČAR (PS DeSUS):</speaker>

               <p>Hvala, predsedujoči. Lep pozdrav vam vabljenim in vam, spoštovane poslanke in
               poslanci!</p>
               <p>Pred seboj imamo krovni zakon in predloge zakonov, s katerimi bomo našo zakonodajo,
               ki ureja različne oblike zunajsodnega reševanja potrošniških sporov, uskladili z
               evropsko direktivo.</p>
               <p>V Poslanski skupini Desus bomo spremembe predlogov zakonov podprli zlasti iz dveh
               načelnih razlogov. Prvi je ta, da bo njihova uveljavitev omogočila razbremenitev
               sodišč, drugi pa izvira iz našega zavedanja, da med ponudnikom in potrošnikom obstaja
               veliko nesorazmerje ekonomske moči, torej da bomo s tem zaščitili potrošnika.</p>
               <p>Izvensodno reševanje sporov pomeni, da tretja nevtralna oseba v nesodnem
               strukturiranem postopku pomaga strankama doseči sporazum. Določa se obveznost
               ponudnika, da pred sklenitvijo pogodbe potrošnika seznani z izvajalcem izvensodnega
               reševanja sporov, ki ga priznava, ali pa ga opozori, da ne zagotavlja izvajalca, ki
               bi bil pristojen za reševanje njihovih potrošniških sporov.</p>
               <p>Osebe, ki bodo vodile postopke zunajsodnega postopka reševanja sporov bodo morale
               dosegati standarde strokovne usposobljenosti in nepristranskosti, ki jih ureja krovni
               zakon. Olajšano bo tudi izvensodno reševanje sporov, ki izvirajo iz spletnih nakupov,
               zlasti čezmejnih. V ta namen bo Evropska komisija vzpostavila evropsko platformo za
               spletno reševanje sporov, ki bodo potrošnikom in ponudnikom zagotavljali enotno
               vstopno točko za reševanje sporov.</p>
               <p>Glede izjeme od prostovoljnega sodelovanja ponudnikov v postopkih pa je treba
               povedati, da področni zakoni o potrošniških kreditih, plačilnih storitvah in sistemih
               ter v spremembah Energetskega zakona določajo obvezno sodelovanje ponudnikov na
               področju, ki ga urejajo. Ponudniki iz posameznih gospodarskih področij, ki jih
               pokrivajo področni zakoni, bodo imeli na razpolago šest mesecev, da se uskladijo z
               določbami krovnega zakona. Menimo, da je šestmesečni rok od uveljavitve zakona do
               njegove uskladitve dovolj dolg za izbiro izvajalca izvensodnega reševanja
               potrošniških sporov za spremembo splošnih pogojev, obvestil ter pripravo objav na
               spletnih straneh.</p>
               <p>Iz navedenih razlogov bomo v Poslanski skupini Desus krovni zakon in tudi ostale
               področne zakone podprli. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Bojana Muršič bo predstavila stališče Poslanske skupine Socialnih demokratov.</p>
               <p>Izvolite.</p>
            </sp>
            <sp who="SDZ7:MuršičBojana">

               <speaker>MAG. BOJANA MURŠIČ (PS SD):</speaker>

               <p>Hvala lepa, predsedujoči, za besedo. Spoštovani predstavniki Vlade, kolegice in
               kolegi!</p>
               <p>Pred nami je paket zakonov, ki po svoji vsebini ureja enako zadevo, to je reševanje
               potrošniških sporov, zato je bila tudi odločitev kolegija, da se o vseh zakonih
               skupaj poda enotno stališče, povsem utemeljena. Z zakonom o izvensodnem reševanju
               potrošniških sporov se v slovenski pravni red prenaša Direktiva Evropske unije o
               alternativnem reševanju potrošniških sporov in zagotavlja izvajanje Uredbe o spletnem
               reševanju sporov.</p>
               <p>S sprejetjem predlaganega zakona o izvensodnem reševanju potrošniških sporov in
               drugih spremljevalnih zakonov se v naš pravni red vnaša preglednost in celovitost.
               Spremembe in dopolnitve navedenih zakonov so tako nujne zaradi uskladitve z
               direktivo, ki ureja izvensodno reševanje potrošniških sporov v zvezi s pogodbenimi
               obligacijskimi razmerji, ki izvirajo iz prodajnih pogodb in pogodb o opravljanju
               storitev, vključno s spletno prodajo in spletnimi storitvami. S predlaganim zakonom
               se tako na sistemski ravni ureja izvensodno reševanje potrošniških sporov med
               ponudniki blaga in storitev ter potrošniki. Na ta način se potrošnikom in ponudnikom
               na vseh gospodarskih področjih zagotavlja možnost hitrega, cenovno dostopnega,
               enostavnega in učinkovitega izvensodnega reševanja domačih in čezmejnih potrošniških
               sporov v klasični in spletni trgovini.</p>
               <p>Zaradi vse večjega števila sodnih postopkov v civilnopravnih zadevah in zaostankov,
               ki se na večini slovenskih sodišč sicer postopoma zmanjšujejo, ima uveljavitev
               izvensodnega reševanja sporov, s tem ko omogoča razbremenitev sodišč, velik pomen za
               delovanje pravnega sistema v celoti.</p>
               <p>Zakon ureja splošna pravila postopkov izvensodnega reševanja potrošniških sporov ter
               pogoje in načela, ki jih morajo pri svojem delovanju izpolnjevati izvajalci
               izvensodnega reševanja potrošniških sporov ne glede na to, ali je njihov ustanovitelj
               država ali oseba zasebnega prava. Namen zakonskega urejanja izvensodnega reševanja
               potrošniških sporov med ponudniki blaga in storitev ter potrošniki je spodbuditi čim
               širšo uporabo takšne oblike reševanja potrošniških sporov, ki bo pripomogla k
               racionalnejšemu reševanju sporov za potrošnike in ponudnike, pri čemer tretja
               nevtralna oseba v nesodnem postopku pomaga strankama doseči sporazum, jima predlaga
               poravnavo, ali o sporu sprejme zavezujočo odločitev. Predvidena je tudi obveznost
               ponudnika, da pred sklenitvijo pogodbe na primeren način seznani potrošnika s
               pristojnimi izvajalci za reševanje potrošniških sporov ali pa ga opozori, da ne
               zagotavlja takšnega izvajalca.</p>
               <p>Predlog zakona tudi predvideva dovolj velik manevrski prostor, ki bo dopuščal, da se
               na trgu vzpostavi širok nabor izvajalcev izvensodnih reševanj potrošniških sporov,
               pri čemer je praksa glede tega v evropskem prostoru zelo raznolika, saj obsega
               mehanizme v okviru gospodarsko-interesnih združenj, specializirane arbitraže za
               reševanje potrošniških sporov, ombudsmane, odbore za potrošniške pritožbe ali zasebne
               mediatorje. Izvajalci se lahko financirajo iz javnih ali zasebnih sredstev, pri čemer
               so v teh primerih, ko so financerji gospodarska združenja, vzpostavljene učinkovite
               varovalke za ohranitev neodvisnosti izvajalcev.</p>
               <p>Socialni demokrati bomo predlagali paket zakonov podprli, ne bomo pa podprli
               amandmajev, ki so jih pripravile opozicijske stranke. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Franc Trček bo predstavil stališče Poslanske skupine Združena levica.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>Hvala za besedo, predsedujoči. Spoštovani zbor!</p>
               <p>V Sloveniji imajo potrošniki med vsemi državami Evropske unije najnižjo stopnjo
               zaupanja v javne institucije. To kaže podatek raziskave Evropske komisije iz
               preteklega meseca, letošnjega septembra. Dejstvo je, da je varstvo potrošnika,
               potrošniška zakonodaja v primerjavi z drugimi državami v Sloveniji izjemno
               podhranjena, pogosto pa tudi zavestno zanemarjena. O tem priča tudi predlog krovnega
               zakona, ki ga obravnavamo; je pomanjkljiv, neučinkovit in neustrezno prenaša
               direktive o reševanju potrošniških sporov. Takšnega zakona seveda ni mogoče podpreti.
               Zato v Združeni levici predlagamo popravke, ki odpravljajo vsaj diskriminatorno
               pristojbino in mejo vrednosti potrošniškega spora.</p>
               <p>Vzpostavitev alternativnega sistema reševanja potrošniških sporov je seveda cilj, ki
               bi ga bilo treba podpreti ne le zaradi razbremenitve sodstva, pač pa zaradi
               podrejenosti potrošnika v pravnem znanju, ekonomski moči in navsezadnje tudi
               izkušnjah. Te so na strani ponudnikov podjetij, korporacij. Izvensodno reševanje
               sporov lahko omogoči boljši položaj potrošnika, a je to seveda odvisno od pristopa in
               načina, kako se takšen mehanizem implementira, vzpostavi. Kot opozarja Zveza
               potrošnikov Slovenije predlog zakona, citiram, <q>"ne omogoča vzpostavitev učinkovitega
               sistema, ampak daje podlago za stihijsko ustanavljanje izvajalcev teh storitev, kot
               da gre za ponudbo novih storitev oziroma neko novo področje poslovanja"</q>, konec
               citata. To opozorilo Zveze potrošnikov Slovenije je seveda alarmantno.</p>
               <p>Namesto mehanizma, ki bi zaščitil potrošnika, se bo ustvarila nova poslovna
               dejavnost, ki bo očitno služila na nesreči potrošnikov oziroma kršenju naših
               potrošniških pravic. Zakon namreč ne odgovarja na ključna vprašanja o obliki
               izvajalcev reševanja potrošniških sporov, ali bo to ena oseba ali kolektivno telo,
               načinu reševanja sporov, bo to svetovanje, posredovanje ali razsojevanje ter tudi,
               kakšne bodo posledice odločitev.</p>
               <p>Zakon zgolj določa, da lahko izvajalec za to zaračuna 20 evrov. Da je bilo vodilo
               ministrstva, da naj za vse poskrbi trg, pričajo besede državne sekretarke Margarete
               Guček Zakošek, citiram, <q>"maksimalna cena za potrošnike je 20 evrov, lahko je tudi
               nižja, postopek je lahko tudi brezplačen, če se tako odloči tisti, ki bo to delal."</q>
               Skratka, izvajalec je tisti, ki se bo odločil, ali bo z določeno dejavnostjo služil
               ali ne. To pomeni, da bodo dobili potrošniki na drugi strani neke ljudi, ki bodo
               hoteli zaslužiti, zaradi neurejenosti, ki jo poskuša uvajati ta zakonodaja, pa seveda
               zmedo in neučinkovitost. Dobili bomo področje, ki dobesedno kliče po zlorabah,
               zagotovo pa ne bo standardiziranega enotnega sistema izvensodnega reševanja
               potrošniških sporov, ki bi dejansko koristilo potrošnikom pri zagotavljanju njihovih
               oziroma naših pravic. Kako bo potrošnik izbral izvajalca? Kdo bo sploh zaupal v
               celoten sistem izvensodnega reševanja potrošniških sporov? Uspešnost sistema je
               seveda odvisna od njegove kredibilnosti, zato bi morali izvajalci biti ne le
               strokovni, ampak bi morali jasno zastopati interese potrošnikov. To kažejo dobri
               zgledi iz tujine, kjer organe sestavljajo tako predstavniki potrošnikov kot
               ponudnikov, vodi pa jih neodvisen predsednik.</p>
               <p>Vse omenjeno kaže, da cilj zaščite potrošnika preprosto ni bil v prvem planu tega
               zakona, v predlogu zakona ni zagotovljen nadzor nad delovanjem izvajalcev, odgovor
               pripravljavcev predloga pa je, da bo MGRT, resorno ministrstvo, imelo možnost, da
               pozove izvajalce, odpravi nepravilnosti in ga celo izbriše iz registra v treh
               mesecih. To seveda v praksi ne pomeni skoraj nič, če pa vemo, da bo učinkovitost in
               usposobljenost oseb, ki bodo peljale postopke ocenjevali izvajalci sami in bo
               kontrola zgolj neka oblika formalnosti v obliki poročila ministrstvu.</p>
               <p>Treba je omeniti še nadaljnjo ugotovitev Zveze potrošnikov Slovenije, da v Sloveniji
               v nobenem sektorju ne obstaja učinkovit izvensodni mehanizem. S sprejemanjem krovnega
               zakona se spreminja tudi celoten paket zakonov, ki podoben mehanizem že imajo
               vgrajen, vsaj pri enem od teh zakonov gre izpostaviti pozitivni zgled, ki bi z vidika
               stroškov za potrošnike moral veljati tudi v krovnem zakonu. Gre za novelo
               Energetskega zakona, ki pravi, da bo <q>"postopek izvensodnega reševanja sporov za
               gospodinjske odjemalce brezplačen oziroma – če sem nekoliko bolj natančen – stroške
               postopka krije dobavitelj elektrike oziroma združenje dobaviteljev elektrike."</q> Konec
               citata.</p>
               <p>To seveda niso vsi pomisleki, ki jih lahko izrazimo ob predlogu zakona in spremembi
               ostalih zakonov v tem paketu. Gre zopet za nepremišljeno, v veliki meri mehanično
               prepisovanje evropske direktive, ki ga gledamo že več kot leto dni, ki se skupaj s
               takšnimi in drugačnimi interesi ter očitno vero v vsemogočni tržni mehanizem poveže v
               nek hibrid. Državna sekretarka je med drugim rekla, da bo trg poskrbel za ostalo,
               njen sodelavec pa je rekel, da ker to prvič uvajamo, bomo bolj na mehak način. Lahko
               greste preverjat v magnetogram.</p>
               <p>Navedeno bo zelo verjetno poslabšalo zaupanje potrošnikov in tudi zagotavljanje
               uveljavljanja potrošniških pravic. V Sloveniji se pomembnosti potrošniških pravic
               preprosto ne zavedamo dovolj in po 20 letih bi bil čas, da se jih začnemo. Sprejemamo
               izjemno pomembne zakone oziroma paket zakonodaje, pa je bila vloga potrošniških
               organizacij praktično zanemarljiva, kot je njihova vloga tudi pri samem mehanizmu
               izvensodnega reševanja potrošniških sporov, ki jih ta zakonodaja uvaja, čeprav
               evropska direktiva dopušča in priporoča to, kar sem prej govoril.</p>
               <p>V Združeni levici predlagamo spremembe zakona, ki bodo na ključnih mestih vsaj
               izboljšale položaj potrošnikov pri reševanju sporov. Žal smo že slišali iz nekaterih
               predstavitev poslanskih skupin koalicije, da tega ne boste podprli, ampak vseeno še
               enkrat pozivamo vse poslanske skupine, naj oba naša predloga amandmajev podprejo.
               Veste, saj nazadnje smo tudi mi, poslanke in poslanci, vsi potrošniki. Hvala za
               besedo.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenim predlogom zakonov k točkam 8, 9, 10, 12 in 13 niso bili
               vloženi, k Predlogu zakona o spremembah Zakona o investicijskih skladih in družbah za
               upravljanje pod točko 11 pa matično delovno telo ni sprejelo nobenega amandmaja in
               zato amandmajev na seji Državnega zbora ni mogoče vlagati, zaključujem druge
               obravnave navedenih predlogov zakonov.</p>
               <p>Glasovanje o teh predlogih zakonov bomo v skladu s časovnim potekom seje Državnega
               zbora opravili v sredo, 21. 10. 2015 v okviru glasovanj.</p>
               <p>K predlogu zakona o izvensodnem reševanju potrošniških sporov pod točko 7 pa so bili
               vloženi amandmaji, zato bomo o njih razpravljali po prekinjeni 8., 9., 10., 11., 12.
               in 13. točki dnevnega reda.</p>
               <p>Prekinjam torej 8., 9., 10., 11., 12., in 13. točko dnevnega reda. <title>Nadaljujemo
                  s 7. točko dnevnega reda – drugo obravnavo Predloga zakona o izvensodnem reševanju
                  potrošniških sporov v okviru rednega postopka</title>
               </p>
               <p>Prehajamo na razpravo o členih in vloženih amandmajih, ki jo bomo opravili na podlagi
               pregleda vloženih amandmajev z dne 19. 10. 2015. V razpravo dajem 11. člen ter
               amandma Poslanske skupine Združena levica.</p>
               <p>Želi kdo razpravljati?</p>
               <p>Gospod dr. Franc Trček, izvolite.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>Hvala za besedo. Časa imam kar nekaj.</p>
               <p>Kot sem že prej zaključil; seveda smo mi vsi potrošniki oziroma v tej državi, družbi
               boste težko našli nekaj ljudi, ki živijo robinzonsko, da so izključeni iz potrošniške
               verige, če se tako izrazim. Skratka, od nekega otroka, ki je star dve leti in mu
               daste evro pa pol, dva, da si gre kupit sladoled, do kakšne omice iz Maribora ali
               bice s Koroška ali pa bake iz Bele krajine, ki s težavo plača položnico za elektriko,
               kaj šele da bi razumela vso tisto – jaz temu pravimi poezijo v prozi –, kako je
               sestavljen račun.</p>
               <p>Izhodiščno stališče Združene levice je bilo, da bi za potrošnike tovrstna izvensodna
               oblika reševanja sporov morala biti brezplačna, kot jo ureja že prej omenjeni
               Energetski zakon v noveliranju. Ta naš dober namen je bil seveda povožen na seji
               matičnih delovnih teles, podobo se je zgodilo tudi s predlogom Zveze potrošnikov
               Slovenije, ki je predlagala, da bi ta pristojbina znašala 5 evrov. Evropska direktiva
               govori o tem, da je ta pristojbina lahko 30 evrov ali manj, ljudje z resornega
               ministrstva so nekako na seji, ko smo razpravljali o krovnem zakonu, rekli, lahko bi
               bilo 30 evrov in smo se odločili za 20 in so skoraj pričakovali, da bi jim ploskali
               zaradi tega, ampak 20 evrov je – veste, kakšne so pokojnine v Sloveniji, veste,
               kakšna je dinamika plač, pogovarjali smo se o minimalni plači pred kratkim in še se
               bomo – za nekoga očitno preveč.</p>
               <p>Zato v Združeni levici še enkrat vlagamo amandma k 11. členu zakona, ki pravi, da se
               v tretjem odstavku število 20 nadomesti s 5. Skratka, predlagamo amandma, ki ga je
               predlagala Zveza potrošnikov Slovenije, saj tako stanje, ki je, bi od arbitraže
               odvračalo zlasti, kot sem že rekel, potrošnike z nižjimi dohodki in bi podpiralo
               slabe prakse v celi vrsti dejavnosti – o tem pa več o amandmaju k s 16. členu. Upam,
               da bo prevladal razum in socialni čut ter da boste ta naš amandma, s katerim tako jaz
               osebno kot Združena levica nismo zadovoljni, ker kot sem že prej rekel, naš
               izhodiščni predlog je bil, da je to za potrošnike brezplačno, ker na tak način tudi
               prisilimo drugo stran, da se vede fer. Vem, da je lahko tukaj nek ugovor, da obstaja
               cela vrsta manjših dejavnosti, ki bi si to težko privoščili tovrstne dejavnosti –
               govorim predvsem o obrtniških, storitvenih, ki bi se lahko organizirale in privoščile
               skozi panožne ali, če hočete, obrtniške in podobne zveze.</p>
               <p>Skratka, da ne bom predolg. Zdi se mi, da sem dovolj plastično v imenu Združene
               levice razložil, zakaj amandmiramo. Ljudje iz Zveze potrošnikov Slovenije in tudi
               določenih regionalnih potrošniških organizacij zvez so na sejah odbora zelo nadzorno
               povedali isto, kar sedaj tukaj govorim, in upam, da bo tukaj, čeprav je dokaj oblačen
               dan, posijala malo luč razuma.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Želi še kdo razpravljati?</p>
               <p>Gospa Andreja Potočnik, izvolite.</p>
            </sp>
            <sp who="SDZ7:PotočnikAndreja">

               <speaker>ANDREJA POTOČNIK (PS SMC):</speaker>

               <p>Hvala, predsedujoča, za besedo.</p>
               <p>Navezala bi se na izvajanje svojega predhodnika, kar se tiče same cene 20 evrov, pa
               njihov predlog 5 evrov. Menim osebno oziroma v imenu poslanske skupine, da predlog
               mora biti uravnotežen, tako za stran potrošnika kot za stran samega poslovnega
               subjekta. Če je cena prenizka, lahko potrošnik s svojimi zahtevki ovira posameznega
               poslovnega subjekta.</p>
               <p>Kaj to dejansko pomeni? Pomeni, da lahko ta institut zlorablja. Primer. Imamo neko
               oblačilo ali pa nek čevelj višjega cenovnega razreda. Ga nosim eno leto in po enem
               letu se vrnem in rečem, da bi rada to zadevo zamenjala, ker se mi je zadeva strgala.
               Pa sem jo nosila eno leto. In to lahko počnem vedno in vedno. Treba je pogledati tudi
               obe strani, ne vedno samo eno stran. Naj poudarim, da je to tržna cena in maksimalna
               20 evrov. Ker je to tržna storitev, se bo organizacija IRPS sama borila tudi za
               stranke na trgu, kar pomeni, da bo uspešnost te organizacije odvisna tako od
               kvalitete storitev kot tudi od cene. To pomeni, da 20 evrov ni nujno, da bo 20 evrov,
               ampak mi s tem zakonom samo omejujemo maksimalno ceno.</p>
               <p>Zato menim, da predmet Združene levice ni uravnotežen in ga v tem kontekstu ne bomo
               podprli. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Želi še kdo razpravljati?</p>
               <p>Gospa Violeta Tomić, izvolite.</p>
            </sp>
            <sp who="SDZ7:TomićVioleta">

               <speaker>VIOLETA TOMIĆ (PS ZL):</speaker>

               <p>Hvala za besedo.</p>
               <p>Sama se bom pa zdaj navezala na razpravo moje predhodnice.</p>
               <p>Ta zakon oziroma koalicija želi na vsak način nekako ščititi proizvajalca in
               prodajalce. Vendar mislim, da je namen, da vendarle zaščitimo potrošnika, saj ta
               naslov zakona navaja potrošnika kot tega, ki ga je treba v tem primeru zaščititi.</p>
               <p>Primer, ki ste ga podali, je, moram reči, zelo slab, ženska sem in po enem letu
               nošenja čevljev nikoli ne bi šla reklamirati čevlja, bi ga šla pa reklamirati tisti
               dan, ko ga prinesem domov in vem, da ne zadostuje danim kriterijem. Tako da, če je
               določena cena reševanja sporov 20 evrov in rečete, da je dovoljena tudi nižja cena –
               kdo za božjo voljo, ki ima možnost zaračunati 20 evrov, pa bo zaračunal 5 evrov? To
               je skregano z zdravo pametjo in poznavanjem človeške nature, ki je na žalost nagnjena
               k profitarstvu.</p>
               <p>Zato podpiramo pobudo Zveze potrošnikov, ki je predlagala 5 evrov, kajti veste, vemo,
               kako nekateri ljudje živijo, in 20 evrov je takšen znesek, da mnogi rajši pogoltnejo
               knedelj, vržejo to zadevo, ki so jo kupili, stran, v smeti, zapravijo denar, kot da
               bi šli 20 evrov plačevati še za storitev, ki, kot ste rekli, bi bila lahko celo
               brezplačna. Vendar v trenutku, ko se reče, je 20 evrov, lahko je pa tudi 5 ali
               brezplačno, potem veste, koliko bodo ljudje za to plačevali.</p>
               <p>Skratka, to je v protislovju s temeljnim načelom tega zakona, ki naj bi bil, da je
               postopek za potrošnike brezplačen. Zato vas znova pozivam, da podprete naš predlog in
               naš amandma in vendarle, da pridemo nekje na eno sredino, da ne puščamo odprto, kako
               se bo kdo odločili in koliko bo računal, vendar, da sprejmete in potrdite naš amandma
               in da je znesek 5 evrov. 5 evrov je tisto, kar človek lahko plača in kar je ena,
               recimo, simbolna vrednost, ni pa nič. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima državna sekretarka na Ministrstvu za gospodarski razvoj in tehnologijo
               mag. Margareta Guček Zakošek.</p>
            </sp>
            <sp who="SDZ7:GučekZakošekMargareta">

               <speaker>MAG. MARGARETA GUČEK ZAKOŠEK:</speaker>

               <p>Hvala, spoštovana podpredsednica!</p>
               <p>Vlada se želi opredeliti do omenjenega amandmaja in se s predlaganim amandmajem ne
               strinjamo oziroma ga ne podpiramo.</p>
               <p>Menimo še enkrat, da ima pač izvajalec izvensodnega reševanja potrošniških sporov
               diskrecijsko pravico, da se odloči, ali bodo uvedli pristojbino ali ne, podjetje pa
               je tisto, ki potem izbere izvajalca. Torej, če bo podjetje menilo, da njegovi
               potrošniki so takšni potrošniki, da ne zmorejo plačevati višine 20 evrov, ampak
               želijo 10, 5 ali 0, bodo na trgu izbrali tistega izvajalca, ki za to ne bo zaračunal
               pristojbine, kar je pa tudi mogoče. Torej, ne glede na citiranje gospoda poslanca
               Trčka s seje odbora še vedno vztrajam na tem, da bo trg določil med izvajalci, na
               kakšen način se bo pristojbina zaračunala ali ne. Osebno ne verjamem, da bodo pa vsi
               izvajalci to želeli zaračunavati, seveda pa bodo želeli, če bodo videli, da se ta
               postopek izrablja v nepravične ali nepravilne namene. Temu je ta pristojbina tudi
               namenjena; torej zasleduje pravo razmerje med stroški in koristjo, ki jo ima
               potrošnik v primeru izvensodne rešitve. Če njegova pobuda ni sprejeta v reševanje ali
               je, je pristojbina določena z namenom preprečevanja neresnih ali pa špekulativnih
               predlogov. Izvajalec sam, še enkrat poudarjam, se bo odločil, ali pristojbino
               zaračuna ali ne, podjetje pa bo izbiralo izvajalca. Če bodo potrošniki starejše
               osebe, nezmožne plačevanja, verjamem, da se bodo podjetja tudi tako določila, da bo
               izbrala tiste izvajalce, ki te pristojbine ne bodo zaračunavali. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima gospod Marko Ferluga.</p>
            </sp>
            <sp who="SDZ7:FerlugaMarko">

               <speaker>MARKO FERLUGA (PS SMC):</speaker>

               <p>Hvala za besedo. Lep pozdrav državni sekretarki!</p>
               <p>Pri vseh teh amandmajih in vseh teh zadevah ne smemo pozabiti na eno stvar. To je ta
               pritisk nekih bagatelnih zadev na sodišču, temu je tudi ta zakon o izvensodnem
               reševanju sporov namenjen. Da bomo pa nižali v neke velike ekstremne zadeve, pa se mi
               ne zdi smiselno. Veliko pomislekov je na to, kar je Violeta tudi povedala že prej, da
               so pač ti socialno ogroženi, recimo, problematični. Ampak, če pogledamo, roko na
               srce, pravim, da spustimo to zadevo na take izredno nizke številke, se mi zdi, da
               potem bomo za vsako zadevo šli v neko prerekanje in neko iskanje sporov. Mislim, da
               je neka umirjena številka, ki je bila postavljena s strani Vlade. In druga varianta,
               o kateri je treba razmisliti, to je v bistvu prvi korak k nekemu sistemskemu
               reševanju vseh teh zadev, ki jih prej nismo imeli v Sloveniji. Na to gledam kot na
               neko pozitivno zadevo, za katero bo pokazal tudi čas, ali je smiselno ali ni smiselno
               dvigovati ali zviševati te kriterije. Gre pa v bistvu samo za to, da so postavljeni
               ti prvi koraki in da bomo to dejansko tudi v praksi videli, kako in kaj se bo to
               razvijalo, ali se bo to uporabljalo in koliko se bo to uporabljalo. Mislim, da je to
               vseeno dobrodošlo. Zakon je tudi pisan tako ohlapno, da se bo verjetno tudi znalo ga
               prilagajati vsem tem zadevam in je ena od dobrih iztočnic za neko kreativnost pri
               vsem tem. To je bil tudi smisel teh predpisov, kolikor vse tukaj razumem.</p>
               <p>Kar se tiče vseh ostalih stvari, pomembna je enostavnost, nekako hiter odziv vsega
               tega in da so ti mediatorji in vsi ti nekako strokovno usposobljeni, da to lahko
               rešujejo. Če pogledamo tako, mislim, da je in potrošniku in tudi v bistvu dejansko na
               drugi strani trgovcu ali katerikoli drugi pravni osebi, ki bo imela s tem opravka, v
               interesu, da čim prej zgladijo te spore. To je bistvo, da mi to pospešimo in obenem
               nekako rešimo, kar se tiče delovanja sodišča, da ne gredo te stvari v neke
               dolgotrajne tožbe, ker vemo, kakšne so te procedure potem na sodiščih in dejansko
               nihče nima nič od tega.</p>
               <p>Zato mislim, da je zelo pomembno to, da enostavno se s to enostavnostjo nekako
               omogoči čim hitreje rešiti in dobiti neke rezultate. Mislim, da je to bistvo tega
               zakona, ki pa sicer posega v vse ostale zadeve. Tu vidim en pozitiven korak s strani
               Ministrstva za gospodarstvo, ki želi nekako omogočiti, recimo temu, bolj dihanje tega
               gospodarstva na vseh nivojih. Hvala lepa.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima dr. Franc Trček.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>Ta magnetogram bo zelo zanimiv, ker bom svojim študentom lahko rekel: Poglejte, to je
               ideologija v najbolj klasični obliki, čeprav SMC zase trdi, da so oni postideološka
               stranka. Recimo, ni naključje, da so izbrali razlago zakona na primeru čevljev,
               citiram, <q>"višjega cenovnega razreda"</q>, ne pa čevljev, ki si jih kupite na razprodaji.
               Običajno veste, kolegica, cene višjega cenovnega razreda imajo to, kar ste vi
               razlagali, že vkalkulirano v ceno, toliko se pa še jaz razumem na ekonomijo.</p>
               <p>Predsednica Odbora za gospodarstvo je rekla, da se bodo organizacije za stranke na
               trgu borile, kar zelo jasno pove, s kakšnim fokusom je ta koalicija šla v sprejemanje
               te zakonodaje. Skratka, ni potrošnik tisti, ampak neko novo odpiranje trga. Pred
               kratkim smo imeli nek zakon, kjer se je ropotalo, uh, če upokojenci ne boste prinesli
               delnice tja, bo konec sveta, pa ne boste nečesa dobili. To je ista logika. Državna
               sekretarka je rekla, <q>"verjamem, da bodo podjetja ."</q> Verjamem, da bo NK Maribor zopet
               prvak, ni pa nujno, da bo letos tako. Kolega Ferluga je rekel, <q>"pisan ohlapno,
               kreativno"</q>. Saj veste, kreativni smo lahko, ne vem, Violeta v teatru. Mi moramo
               pisati zakone neohlapno, enoznačno in izhajajoč iz hegemona, hegemon pa je ljudstvo.
               To, kar mi amandmiramo, si nisva Violeta in jaz spomnila, ker nimava kaj bolj
               pametnega delati kot nagajati koaliciji, ampak je to dejansko poziv cele vrste
               civilnodružbeno povezanih državljank in državljanov, ki se končno po četrt stoletja
               zavedajo potrošniških pravic in hočejo, da se nekako ustrezno uredijo. Vi pa ste
               naredili neko zelo površno branje direktiv in ste pod pritiskom nekih lobijev, ki so
               močnejši, nekako sprejeli oziroma boste sprejeli, kar boste sprejeli.</p>
               <p>Kakorkoli že, ljudstvo ima Združeno levico kot ljudsko stranko v parlamentu in mi
               bomo še naprej počeli to, kar počnemo.</p>
               <p>Seveda pa se zavedam, da obstaja nevarnost, ki jo je Marko izpostavil, nagajanja
               drugi strani, ampak če je to poslovanje fer, je tega nagajanja relativno malo, nikoli
               pa ga ne moreš čisto izključiti. Sem bil tudi na drugi strani. Lahko pa z nekim
               pozitivnim odnosom do kupcev, če se tako izrazim, lahko tudi amortiziraš tiste –
               nekdo bi rekel – paciente.</p>
               <p>Skratka, še enkrat pozivam, da podprete to noveliranje, ki ga dejansko vlagamo v
               imenu cele vrste civilnodružbenih iniciativ, povezav, ki se ukvarjajo z zaščito
               potrošnikov. Moram reči, če dam na stran to krovno Zvezo potrošnikov Slovenije, da
               gre v glavnem za neke iniciative, ki so nastale in v katerih so aktivne zlasti
               upokojene gospe, ki so končno dojele, kje vse se jih guli, po domače povedano. Hvala
               za besedo.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Besedo ima državna sekretarka na Ministrstvu za gospodarski razvoj in tehnologijo
               gospa mag. Margareta Guček Zakošek.</p>
               <p>Izvolite.</p>
            </sp>
            <sp who="SDZ7:GučekZakošekMargareta">

               <speaker>MAG. MARGARETA GUČEK ZAKOŠEK:</speaker>

               <p>Hvala, spoštovana podpredsednica.</p>
               <p>Ker se mi zdi, da je nekaj dilem še iz prejšnjega nagovora ostalo odprtih, vseeno ne
               v repliko, ampak v objasnitev zadeve.</p>
               <p>Danes ne obravnavamo Zakona o varstvu potrošnikov. Tega se moramo vsi zavedati. Zakon
               o varstvu potrošnikov je namreč krovni zakon, ki ureja materialne pravice
               potrošnikov, in moramo povedati, da pravice potrošnikov v Sloveniji primerjalno
               gledano so na zelo visoki ravni. Danes sprejemamo zakon oziroma ga vi sprejemate o
               izvensodnem reševanju potrošniških sporov in izvajalci le-teh zastopajo dve stranki,
               dve strani – potrošnike in podjetja. Treba je reči, da gre za reševanje sporov, da
               sta stranki v postopku enakovredni, enakopravni, tako kot pred sodiščem, in ta
               izvajalec mora imeti zaupanje obeh. In to je bistvo. Ne govorimo o varovanju
               potrošnikov izključno in prioritetno. Imamo več deležnikov in gospodarstvo obstaja in
               podjetja tudi. Tako bi se tukaj res želela opredeliti do tega.</p>
               <p>Glede pisanja zakonov. Torej, ni šlo za mehanično prepisovanje direktive. Če bi šlo
               za to, bi bil ta zakon popolnoma drugače napisan. Šlo je za reševanje oziroma iskanje
               rešitev, ki bodo najbolj primerne tako za podjetja kot za potrošnike in to nam kažejo
               tudi amandmaji. Medtem ko Združena levica vlaga amandmaje, da bi čim bolj približala,
               mogoče, to reševanje potrošnikov, kar razumemo in tudi na nek način podpiramo, mi
               iščemo neko pot, ki bo tudi dobra ne nazadnje za uspešno reševanje, da bi bo čim manj
               tudi zlorab, ki se bodo pojavljala. Na drugi strani Slovenske demokratska stranka pa
               vlaga amandma, kjer naj podjetja ne bi označevala – v primeru, da ne priznavajo tega
               način reševanja – sploh nikjer, kar je drugi ekstrem. Na ta način pa potrošniki res
               niso zavarovani, če ne vedo, ko kupijo neki izdelek, ali to podjetje sploh rešuje ta
               spor ali ne. Mi želimo biti transparentni in želimo biti v sredini, kjer bomo
               najbolje reševali zadevo tako za potrošnike kot za podjetja in s transparenco
               varujemo potrošnike, hkrati pa tudi dajemo neke meje, ki bi naj bile podlaga za čim
               manj zlorab sistema. Vsekakor pa si želimo, da se čim več sporov reši v izvensodnem
               reševanju in da poravnave potekajo čim hitreje in čim ugodneje, kajti vemo, kako je,
               če je treba iti na sodišče.</p>
               <p>Tako to nezadovoljstvo na nek način Zveze potrošnikov Slovenije pa tudi Gospodarske
               zbornice na drugi strani, videli smo na odboru, kako je debata potekala, nam kaže, da
               smo nekje to srednjo pot, katero smo tudi nameravali doseči, dosegli.</p>
               <p>Rada bi še rekla glede oblike. Že velikokrat je bilo rečeno, da oblika reševanja ni
               določena. Zveza potrošnikov Slovenije je to naslovila zato, ker se zavzema za
               kolektivno reševanje, se pravi nekega organa, nekega senata, kjer bi sodelovali
               predstavniki potrošnikov, predstavniki podjetja in mediator. Menimo, da striktno
               predpisovanje take oblike ni potrebno, kajti določeno izvensodno reševanje se lahko
               reši na enostavnejši način z enim mediatorjem, ni pa rečeno, da takega senatnega
               sistema podjetja ne morejo uveljaviti. Tako se dopušča možnost, in to je ta elastično
               in fleksibilnost, o kateri je, verjamem, gospod Ferluga govoril.</p>
               <p>Upam, da sem sedaj na večino teh dilem, mogoče, ki so bile že prej izpostavljene,
               odgovorila, čeprav ni bilo konkretno samo na ta amandma. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospod Franc Breznik.</p>
            </sp>
            <sp who="SDZ7:BreznikFranc">

               <speaker>FRANC BREZNIK (PS SDS):</speaker>

               <p>Hvala lepa, spoštovana podpredsednica. Spoštovane kolegice in kolegi!</p>
               <p>Da ne boste šli z argumenti v eno in drugo stran, bom povedal tiste temeljne
               argumente, zaradi česar je sploh prišlo do te direktive v Evropskem parlamentu in
               kronologijo te zadeve.</p>
               <p>Imamo 14 minut, pa kar začnimo. Zadeva je v bistvu tudi na slovenski stranki.
               Državna pravobranilka dr. Verica Trstenjak je v zadevi C-4 189/07 Pia Messner proti
               firmi Stephan Kröger – gre za judikat, kjer je eden izmed ponudnikom na internetu
               kupil računalnik, mislim, da je šlo za notebook in ta notebook je dobil na dom, ga
               nekaj časa uporabljal in ta notebook je nekako odpovedal. Hotel je uveljavljati
               določeno garancijo, kar mislim, da mu je firma zagotovila, in ta firma je rekla, da
               to garancijo v bistvu upošteva, da je v tistem roku, ampak da pa mora plačati za ta
               notebook, ki ga je uporabljal, mislim, da mesec dni ali nekaj takega, uporabnino. To
               uporabnino je to podjetje zaračunalo nekajkrat več, kot je sploh ta človek dal za ta
               notebook. Tako se je ta zadeva začela po sodiščih, predvsem je šlo za problem BGB,
               nemškega civilnega zakonika, ki je bil izredno zastarel glede internetne prodaje,
               prodaje na daljavo.</p>
               <p>O tej zadevi – se opravičujem, ker imam v nemščini –, ker sem se spomnil, ko sem
               proučeval judikate predvsem Sodišča evropske skupnosti, predvsem delo naše državne
               pravobranilke dr. Verice Trstenjak, da je bila to ena najbolj odmevnih zadev, ena
               izredno kvalitetnih zadev dr. Verice Trstenjak. Poglejte si jo na internetu, torej
               Pia Messner proti firmi Stephan Kröger; lahko bi rekel, da je nekako začetek
               harmonizacijo evropskega prava in predvsem tudi tega zakona, reševanje te direktive
               in reševanje alternativnega reševanja potrošniških sporov pri takih zadevah.</p>
               <p>Verica Trstenjak je v tej zadevi med drugim v uvodni izjavi direktive tudi napisala,
               ker si potrošnik ne more v tistem trenutku ogledati izdelka ali se prepričati o vrsti
               opravljene storitve pred sklenitvijo pogodbe, kjer je treba predpisati pravico do
               odstopa pogodbe, razen če v tej direktivi ni določeno drugače. Ker kako naj bo ta
               pravica več kakor samo formalna, morajo biti stroški za potrošnika, ki uveljavi
               pravico do odstopa od pogodbe, omejeni na neposredne stroške vračanja blaga, ker mora
               biti ta pravica od odstopa brez škode za pravico potrošnika in tako naprej. Torej,
               nakazala je rešitev in na koncu so ugotovili, da je treba sprejeti neko direktivo, da
               je večinoma nacionalne zakonodaje na področju potrošnika, torej varstva potrošnikov,
               tudi tiste države, ki imajo tako imenovane civilne zakonike, da so izredno zastareli
               in da razvoj novih tehnologij, predvsem področje internetne prodaje, poštnih storitev
               in vseh zakonov, ki danes prihajajo v parlament, da je pod vprašajem. Po eni strani
               zasledujejo, kot je rekla danes tukaj državna sekretarka, varstvo potrošnikov, po
               drugi strani pa tudi neke pravice tistih, ki v bistvu blago prodajajo.</p>
               <p>To je kronologija. To je kronologija te direktive, tako se je začela; torej ni samo
               ta primer, časa imam premalo, lahko govorimo o več judikatih, omenil sem torej
               judikat zadeve C – 489/07 Pia Messner proti firmi Stefan Kröger. To je bila ena
               najbolj odmevnih zadev, zato si poglejte to kronologijo, preden sploh razpravljate.
               Mislim, da je pomembno, zato da se zavedate, kaj pomeni zaostajanje tudi v nacionalni
               zakonodaji za vso tehnologijo, ki danes prihaja. Mi smo del nekega globalnega
               gospodarstva in internetna prodaja, tudi vse ostale zadeve, ki se tičejo tudi vseh
               teh petih zakonov, so izredno pomembne za razvoj gospodarstva. Zaradi tega je
               pomembno, od kod je sploh ta direktiva prišla, na podlagi česa prišla, in moram
               priznati, da so bile razprave tudi v Evropskem parlamentu kar široke. Nekako bile so
               v fazi tega, da je treba zaščiti potrošnika in na eni strani je ravno ta judikat,
               kjer je Verica Trstenjak nakazala kot državna pravobranilka neko rešitev – torej
               posebni organ državni pravobranilec, pravobranilec ima eno posebno funkcijo na
               sodišču v Evropski skupnosti – ,morda mi tega ne poznamo. Poznamo samo obrambo, po
               eni strani, in tožilstvo, tukaj je pa še tretji organ, ki se ukvarja direktno,
               nakazuje rešitve.</p>
               <p>Iz tega judikata in še nekaj podobnih je potem v Evropskem parlamentu nastala ta
               direktiva in ta direktiva je temelj vsega tega, o čem se danes sploh pogovarjamo.
               Najlepša hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Beseda ima gospa Violeta Tomić, izvolite.</p>
            </sp>
            <sp who="SDZ7:TomićVioleta">

               <speaker>VIOLETA TOMIĆ (PS ZL):</speaker>

               <p>Hvala za besedo.</p>
               <p>Samo navezala bi se na prejšnje podatke, ki nam jih je dala gospa državna sekretarka.
               Pravzaprav sem zelo vesela in presenečena, da danes nas niste že obkladali s
               populisti, kajti vedno, kadar se v Združeni levici postavimo na stran majhnega
               človeka, prebivalca Slovenije, vedno slišimo, da smo populisti, po drugi strani pa
               vsi vi, ki vi zagovarjate kapital – je v redu. Zato bi državno sekretarko spomnila,
               da je popolnoma nelogično, kar je rekla. Namreč, ves čas se trudite za neko srednjo
               pot in naj bi izvajalci zastopali potrošnike in podjetje. Pomembno je, da sta stranki
               enakovredni. Verjamem, da je to vaš namen. Po drugi strani pa pravite, da podjetje
               izbere izvajalca za reševanje sporov in da bo trg določil med izvajalci – mislim,
               kakšen trg bo določil? Izvajalec se bo potem odločil, ali bo sploh računal ali ne.
               Mislim, poslušajte, to so nelogičnosti. Vem, da smo v manjšini znova, vem, da imamo
               zelo malo možnosti, da ta amandma gre skozi, ker se je koalicija tako odločila,
               vendar upanje umre zadnje; še vedno vas pozivam, podprite naš amandma. Ostali
               preostali čas pa bom prihranila za naslednji amandma, ki ga bomo predlagali. Hvala.
           </p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima dr. Franc Trček.</p>
               <p>Izvolite.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>Ne bi rad bil nevljuden, ampak res ni potrebe, da me kdo iz izvršilne veje oblasti
               podučuje, kateri zakon sprejemamo. Marsikaj povem iz glave, tudi iz srca, če bi
               direktno prevajal neko angleško frazo, ne <q>"lapam"</q> pa kar nekaj na pamet. Tako jaz kot
               naši strokovci vso zakonodajo zelo detajlno preberemo.</p>
               <p>Tukaj je bila neka logika, ki sem jo že večkrat slišal in priznam, da me zelo moti.
               Državna sekretarka je rekla tako, da so nekaj predlagali, Zveza potrošnikov Slovenije
               je nezadovoljna, Gospodarska zbornica je nezadovoljna – oh, verjetno smo našli neko
               srednjo pot. Skratka, mi bomo to družbo nekam pripeljali na ta način delovanja vlade
               in koalicije, če so vsi nezadovoljni, je super. Veste, dvajset let smo že ena
               disfunkcionalna ne pretirano velika familija in zdi se mi, da to ni dobra pot. Druga
               zadeva – trg gor, dol. V nekih takih relativno majhnih ekonomijah na številnih
               področjih trg ne deluje čisto zaradi ekonomije obsega, ker imate monopolne situacije,
               imate neke manjše oligopolne situacije, imate kartelna dogovarjanja in tako naprej,
               to nam je jasno.</p>
               <p>Da ne bom pokuril preveč časa, nekako ko poslušam govore z resornega ministrstva, vi
               ste MGRT, Ministrstvo za gospodarski razvoj in tehnologijo. Ko vas pa poslušam, pa
               dostikrat dobim občutek, da ste vi zgolj podaljšek Gospodarske zbornice – vprašanje,
               koliko je ona reprezentativna ali ne. Poslanec Breznik je pokazal na nek pomemben
               vidik, zakaj je treba to zakonodajo sprejemati – če pustimo reklamo ob strani,
               reklamo neke gospe, ki jo jaz sicer cenim, čeprav sem iz drugega ideološkega spektra
               –, zlasti zaradi razvoja tako imenovanega e-trgovanja, kjer gre pogosto tudi za neke
               relativno nižje zneske po ekonomiji obsega in ne vidim nobenega razloga, da bi
               Slovenija bila tukaj ena od vodilnih držav.</p>
               <p>Skratka, še enkrat pozivam, da naš amandma podprete. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa. Želi še kdo razpravljati?</p>
               <p>Gospod Igor Zorčič, izvolite, beseda je vaša.</p>
            </sp>
            <sp who="SDZ7:ZorčičIgor">

               <speaker>IGOR ZORČIČ (PS SMC):</speaker>

               <p>Hvala za besedo.</p>
               <p>To debato dojemam podobno, kot so bile debate glede sodnih taks, ker so tudi enkrat
               prenizke, enkrat previsoke, namen zviševanja vsakokrat pa je bil vedno v tem, da se
               nekako zmanjša pritisk na sodišča. Postavljeni smo še v eno paralelno situacijo, kjer
               poleg tega, da imamo morda za nekatere celo relativno visoke sodne takse, uvajamo ta
               postopek izvensodnega reševanja potrošniških sporov in če je to med drugim en
               inštrument, ki ga bodo uporabili potrošniki, da bodo reševali svoje spore izven
               sodišč, je hkrati to tudi eno orodje za zmanjšanje pritiska na sodišča. Kar je
               bistvenega pri tem, je; se pravi, Združena levica predlaga amandma, da se ta
               pristojbina za spore znižuje. Pravijo, da jih obrekamo s populisti, ampak ne gre za
               to, da bi mi vas kakorkoli kadarkoli obrekali s populisti zaradi tega, ker se vi
               borite za malega človeka, češ da mi se pa ne. Gre za to, da to svojo obrazložitev
               interpretirate na en način, ki je za nas nesprejemljiv; in to je, da je 5 evrov bolj
               kvalitetno za malega človeka kot 20 evrov.</p>
               <p>Če se vrnem na sodne spore; nižja kot bo pristojbina, več bo teh sporov, bolj bodo
               zasuti ti posredovalci. Ne nazadnje moramo vedeti, da tudi če damo zastonj, povsem
               zastonj, se bo na koncu nekje poznalo, bodisi skozi cene podjetij bodisi na
               položnicah morda za vse, ampak nič ni danes več zastonj.</p>
               <p>Zato je ta meja teh dvajset evrov po naši oceni tista, ki je povsem razumna in ki bo
               zagotavljala tudi to, da teh sporov ne bo čez neko razumno mejo, da bi na koncu
               zaradi neke množičnosti ovirali oziroma slabšali kvaliteto tistih, ki so bolj
               upravičeni in se bodo reševali skozi ta sistem. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Želi še kdo razpravljati?</p>
               <p>Dr. Franc Trček. Izvolite, beseda je vaša.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>Bom zelo kratek.</p>
               <p>Če gledam to prečenje gospa državna sekretarka – SMC, zelo jasno vidimo, zakaj se ta
               zakonodaja vpeljuje, tako kot se vpeljuje. Ker so lobiji na strani ponudnikov kot
               kure na begu zatrepetali, joj, dajmo to narediti na mehko, drugače bodo <q>"ludeki"</q>
               preveč navalili na nas. Hvala za besedo.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Gospod Ivan Škodnik, imate besedo.</p>
            </sp>
            <sp who="SDZ7:ŠkodnikIvan">

               <speaker>IVAN ŠKODNIK (PS SMC):</speaker>

               <p>Lep pozdrav vsem skupaj.</p>
               <p>Rečeno je bilo že danes, da je ta reševanje teh sporov v Evropi zelo različno rešeno
               po državah; eni imajo to bolj celovito rešeno, druge slabše. Slovenija je pač sedaj v
               tem, ker smo v Evropski uniji, mora tudi s tem nekako prispevati in zadevo na nek
               način rešiti. Rekel bi takole, take male stvari, ki se v trgovini rešujejo, se
               velikokrat dajo brez nekih rešiti že v trgovini. Tako da takih stvari, ki so se že
               sedaj reševale, se bodo tudi sedaj na nek način. Imamo pa tudi stvari, ki so večje
               vrednosti. Takrat bo pa tistih 20 evrov najbrž premalo. Zato je treba pač neko
               vrednost vstaviti v ta zakon, ki bo omogočal vsem. Teh 20 evrov je jasno povedano, da
               je to maksimalni znesek. Lahko je seveda tudi manjši.</p>
               <p>Ne bi s tem razglabljali stvari, ker mislim, da so stvari zelo transparentno
               določene, tako da te stvari bodo prispevale v dobro vseh potrošnikov. Hvala lepa.
           </p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Želi še kdo razpravljati o amandmaju k 11. členu?</p>
               <p>Dr. Franc Trček.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>Vmes razmišljam in zelo nevarna je logika, ki jo v imenu SMC izreka gospod Zorčič.
               Gre za logiko, da kvaliteta reševanja sporov bo odvisna od količine penez, ki jih
               boste za to dali. Na ta način, kakšna je razporeditev družbene blaginje ali, če
               hočete, revščine v Sloveniji, vi dejansko že dan danes izključujete pol milijona
               ljudi iz tovrstnih oblik reševanja. Hvala za besedo.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Gospod Igor Zorčič.</p>
            </sp>
            <sp who="SDZ7:ZorčičIgor">

               <speaker>IGOR ZORČIČ (PS SMC):</speaker>

               <p>S pravkar izvajanjem kolega Trčka se ne strinjam, ker se ne pogovarjamo o razliki,
               ne vem 200 evrov, ampak o razliki 15 evrov. Tako to njegovo izvajanje absolutno ne
               drži.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Se pravi, razprava o amandmaju k 11. členu.</p>
               <p>Dr. Franc Trček.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>Poglejte, bom zelo nazoren. Moja gospa mati ima za polno delovno dobo 447 evrov
               penzije, njej je 15 evrov pomembna razlika. Hvala za besedo.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Želi še kdo razpravljati o 11. členu amandmaja? Ne. Ker ne želi nihče več
               razpravljati zaključujem razpravo.</p>
               <p>V razpravo dajem 16. člen ter amandma Poslanske skupine Združene levice. Želi kdo
               razpravljati?</p>
               <p>Dr. Franc Trček.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>V 16. členu predlagamo, da se v drugem odstavku črta tretja alineja, ki se glasi, da
               izvajalec poravnave lahko zavrne zahteve, če je cena blaga nižja od 30 evrov.</p>
               <p>Kot sem že danes nekako povedal, kot so povedala potrošniška združenja, gre za neko
               diskriminatornost, ki postavlja mejo nad 30 evrov, saj je cela vrsta izdelkov, zlasti
               tako imenovane ekonomije obsega – zlasti tistih izdelkov, ki jih večinoma z ladjami
               pripeljejo iz Kitajske, pa gredo napol prazne nazaj, pa vozijo smeti, ampak to je
               malo predolga fusnota – znotraj tega pod 30 evrov. Zopet boste na tak način
               izključevali ljudi, ki jim je 30 evrov ali pa 40 evrov nek zgodnji domet oziroma če
               se izrazim, ki jim je 40 evrov luksuz, pod 20 evrov pa ne.</p>
               <p>Skratka, s tovrstnim noveliranjem dejansko ne izključujemo tudi neke produkte,
               storitve nižjih vrednosti. Navsezadnje mene strižejo v Mariboru za dosti nižji znesek
               kot 30 evrov, pa mi lahko tam uho odrežejo, če malo karikiram. Skratka, upam, da
               boste tudi to novelo podprli, čeprav glede na to dosedanjo debato slabo kaže.</p>
               <p>Zelo me pa žalosti, da Desus in SD molčita glede tega. Verjetno z razlogom. Hvala za
               besedo.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Želi še kdo razpravljati?</p>
               <p>Gospa Andreja Potočnik.</p>
            </sp>
            <sp who="SDZ7:PotočnikAndreja">

               <speaker>ANDREJA POTOČNIK (PS SMC):</speaker>

               <p>Hvala.</p>
               <p>Kar se tiče predloga tega amandmaja, se moramo vprašati tudi o sami smotrnosti
               reševanja. Da rešujemo spor, nastanejo stroški. Nekdo se mora s tem ukvarjati. Sedaj
               primerjajmo ceno izdelka 5 evrov in potem samo reševanje spora, ki je sigurno dražje
               od 5 evrov. Pač, zadeve je treba gledati večplastno in ne samo z ene strani.</p>
               <p>Ampak ne pomeni pa to, da mi ne ščitimo t. i. majhnega človeka. Pozabljate v tej
               zgodbi, da majhen človek je tudi podjetje, mikropodjetje, ki se vsakodnevno bori, da
               preživi in da zasluži svojo plačo, tudi to je majhen človek, ne samo potrošnik. Zdi
               se mi to tudi v nekem smislu zavajanje državljanov, ki nas zdaj poslušajo. Podjetje,
               mikro, s. p. pa ni majhen človek ali kaj?! Glejmo zadeve večplastno! Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Dr. Franc Trček, izvolite.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>zelo me veseli, da je SMC prišla do tega, da zadeve niso enoplastne in črno-bele, da
               so večplastne. Kolegica me očitno prej ni poslušala, ker sem zelo jasno povedal, da
               se zavedam tega, in tudi mali človek, s. p., obrtnik, podjetnik, ki težko preživi, je
               tudi potrošnik v verigi business to business. On mogoče tudi kupuje tam neke matice,
               ki stanejo 0,87 centov, pa ugotovi, da so te matice zanič, ko dobi reklamacijo nazaj.
               Tako, če se že nekako pogovarjamo večplastno. Hvala za besedo.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Franc Breznik.</p>
            </sp>
            <sp who="SDZ7:BreznikFranc">

               <speaker>FRANC BREZNIK (PS SDS):</speaker>

               <p>Spet se vračam na Sodišče Evropskih skupnosti. Naj povem, da problematika tudi te
               direktive takrat je bila – torej, gre za to, da gre za izredno kompleksne zadeve.
               Ravno zaradi tega bi naj to alternativno reševanje sporov bilo nek kompromis pri,
               recimo, ravno tej internetni prodaji.</p>
               <p>Primer, ki ga navaja kolega Trček, je bil recimo, zakaj 30 evrov. Tukaj se moram
               postaviti delno na njegovo stran. Zaradi česa? Prvič, poglejte, internetna prodaja
               omogoča, recimo, če vzamem plastičen primer nabave, recimo, neke lopate za sneg s
               Kitajske dvomljive kvalitete, jih prodajam po internetu in lahko prodam, ne vem, 10,
               20, 50 tisoč teh lopat v najkrajšem mogočem času. Ta lopata morda stane 10 ali 15
               evrov, zato ker sem jo kupil za evro ali dva. Ti kupci, ki so to lopato dobili, po
               določenem času ugotovijo, da ta lopata ne dosega tistih kvalitativnih standardov – in
               kaj zdaj? Torej, 50 tisoč lopat, prodanih v mesecu dni, krat 10 evrov po lopati je
               torej goljufija 100 tisoč evrov in nekaj več. Ravno to omogočajo tudi te nove
               tehnologije.</p>
               <p>Da ne govorim o drugih problemih, ki so jih imeli v ostalih sodbah tudi na tem
               sodišču in zaradi česar je bila spet posledica ta direktiva; recimo, prekomerna
               obraba. Po internetu si kupim oblačilo za neke slavnostne dogodke. Recimo, nek
               smoking. Ta smoking po vsaki logiki prekomerno uporabljam – tudi takšne primere so
               imeli – torej, vsak dan nosim smoking, ne vem, 24 ur, in ga nosim mesec dni in po
               mesecu dni pošljem nazaj in reklamiram zaradi tega, ker ne dosega nekih kvalitativnih
               standardov. Ne vem, obleka ima poseben piling materiala, obraba in tako naprej. Tudi
               takšne primere so že imeli na sodiščih in tudi s takšnimi primeri so se ukvarjale
               nacionalne zakonodaje v Nemčiji, Avstriji in kasneje, potem ko je zadeva prišla na
               Sodišče Evropskih skupnosti, tudi tam.</p>
               <p>Priznati moram, da ravno zaradi kompleksnosti zadev, na katere zdaj opozarjam, je
               morda razprava, argumenti za in proti, kje so te meje varstva potrošnikov, tistih, ki
               kupujemo po internetu, in kje je tudi neka pravica tistega – v tem primeru pa se
               obračam spet na pravico tistega, ki je izdelal obleko –, da bo nekdo prekomerno
               obrabljal tisti material, preko vseh nekih lahko znanih življenjskih okoliščin in
               dejstev.</p>
               <p>Tukaj bi opozoril na neko zmerno sredino, po eni strani, po drugi strani pa tisti, ki
               ste a priori tudi proti nekemu alternativnemu reševanju, pa moram vas samo spomniti
               na slovenska sodišča, ki delujejo z izrednimi zaostanki, ceno vsega tega, sodnih
               postopkov. Tukaj opozarjam še na tretjo zadevo, bistvo te direktive je tudi postaviti
               evropski skupni trg in evropski skupni trg deluje med državami članicami, ki imajo
               različno zakonodajo, imajo tudi različno zgodovino te zakonodaje. Tudi v eni državi,
               v nekem narodu se tudi iz njegove etike in vsega ostalega tudi pravo razvija. Ravno
               zaradi tega je potrebna ta direktiva po eni strani in takšen sistem reševanja sporov.
               Je pa stvar debate, stvar argumentacije in stvar tistih življenjskih okoliščin, o
               katerih sedaj razpravljam, da ugotovimo, kje je ta meja. Govorim o dveh primerih,
               recimo, neke plastične lopate za sneg, ker sedaj prihaja tak čas, kjer bi lahko v
               bistvu izpeljali izredno kvalitetno goljufijo in kjer mi nismo zakonsko zadostili
               določenim standardnim pogojem in nismo varovali potrošnikov.</p>
               <p>Ta debata se mi zdi na mestu in treba je iskati neke resne kompromise pri takih
               amandmajih, ki ga je sedaj dala Združena levica. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Besedo ima mag. Margareta Guček Zakošek, državna sekretarka na Ministrstvu za
               gospodarski razvoj in tehnologijo. Izvolite.</p>
            </sp>
            <sp who="SDZ7:GučekZakošekMargareta">

               <speaker>MAG. MARGARETA GUČEK ZAKOŠEK:</speaker>

               <p>Hvala.</p>
               <p>Kar se tiče spletne prodaje mogoče dopolnitev. Spletno reševanje potrošnikih sporov
               bo lahko potekalo tudi nekoliko drugače. Gre za to, da bodo na evropski ravni države
               članice vzpostavile v bistvu mrežo kot mrežo kontaktnih IT točk in se bo zadeva lahko
               reševala preko tako imenovane IT platforme. Ta način reševanja bo nad tem, o čemer
               sedaj govorimo; se pravi, nad to mejo in tam ta meja ne bo pomembna. Gre za to, da bo
               evropska platforma za spletno reševanje potrošniški sporov potrošnikom omogočala
               vložitev pritožbe s pomočjo elektronskega obrazca, ki bo na voljo v vseh uradnih
               jezikih Evropske unije z vsemi potrebnimi prilogami brezplačno orodje za elektronsko
               vodenje primerov in ki bo izvajalcu izvensodnega reševanja potrošniških sporov
               omogočalo, da izključno preko platforme za spletno reševanje potrošnikih sporov vodi
               postopek za reševanje spora ter funkcijo elektronskega prevajanja.</p>
               <p>Vse skupaj bo potekalo preko nacionalne točke, torej MGRT, tako da v tem primeru ta
               skrb glede te meje ni potrebna.</p>
               <p>Bi se še rada opredelila do amandma. Vlada ga ne podpira oziroma predlaga, da ga
               Državni zbor zavrne. Zakaj? Namen določitve spodnjega praga vrednosti, kot je že bilo
               določeno, kot enega od možnih izločitvenih pogojev, torej podjetje se lahko odloči in
               rešuje potrošniški spor tudi do vrednosti – če tako želi in če želi obdržati kupce,
               ki bi to eventualno želeli ali bi jih bilo veliko – želi pa preprečiti možnost
               nepotrebne administrativne obremenitve izvajalcev izvensodnega reševanja potrošniških
               sporov in tako zagotavljati učinkovitost, kar je ne nazadnje že v vaši diskusiji bilo
               omenjeno.</p>
               <p>Verjamem, da je dilema, ki jo je poslanec Breznik izpostavil, na nek način smo
               pojasnili, vendarle pa menimo, da meja mora biti postavljena ravno v namenu
               učinkovitega reševanja sporov. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima dr. Trček.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>Malo sem zgrožen. Danes poslušam: verjamem, ohlapno, kreativno, bo lahko <gap n="…"/> Skratka,
               ker nekaj <q>"bo lahko"</q>, mi tega amandmaja ne potrebujemo. Potem, je bilo tukaj
               vprašanje, kako se Slovenija aktivno vključuje v to, da bo to bo lahko čim prej
               zaživelo. Kolikor vem, kako skoraj nobeden ne razmišlja o problemu nevtralnosti
               internatov v Sloveniji, vsaj v politiki, nekako malo dvomim, da bo ta <q>"bo
               lahko"</q><gap n="..."/></p>
               <p>Neka druga zadela, za katero sem mislim, da jo bo gospod Breznik izpostavil. Živimo
               v informativni družbi, kjer imamo tako imenovano dinamično določanje cen. Vam bom
               povedal zelo plastičen primer. Lahko greste z nizkocenovnim letalskim prevoznikom
               nekam, nekdo, ki bo karto za dolgo vnaprej naročil, jo bo naročil za 25 evrov in bo
               nahecal drugega poslanca ali kakšno lepo poslanko, da naj gre z njim, in bo tista
               karta, ki jo bomo kupovali tri dni pred odhodom, 200 evrov. Upam, da se nekako
               razumemo. Ta debata je nekako zašla v te e-vode. Ne pozabimo zlasti na starejšo
               populacijo, ki je glede potrošniških pravic nekoliko manj senzibilizirana in na
               katero se tudi nanašajo te naše zadeve. Tudi če malo berete časopise, vedno znova se
               vam nekdo pojavi ali prodaja po pošti ali vam pride na dom, kjer hočejo te ljudi, po
               domače povedano, nategovati. Hvala za besedo.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Gospod Franc Breznik, izvolite.</p>
            </sp>
            <sp who="SDZ7:BreznikFranc">

               <speaker>FRANC BREZNIK (PS SDS):</speaker>

               <p>Spoštovana državna sekretarka!</p>
               <p>Skupna evropska platforma, o kateri ste govorili, to je v bistvu neka izpeljanka tudi
               iz platforme tistih, ki kupujejo po internetu, ki so na platformi e-bay, ker tam že
               obstaja neka, lahko rečemo, začetna rešitev ali pa reševanje tistih sporov, tistih
               dveh, kupca in prodajalca, ki en ali drug ima neko kritiko ali pa ima neko
               razočaranje nad izdelkom ali pa potem tudi nad uporabo. To je, lahko rečem, neka
               izpeljanka, kjer so se nekako učili, ker vedno se učimo na nekih življenjskih
               primerih.</p>
               <p>Mogoče izpostavil še nekaj takšnih zadev. Recimo, pri takšnih prodajah je tukaj na
               strani Evropskega parlamenta tudi zelo zanimiv primer internetne prodaje, ko vi
               kupujete določene revije, določene softwarske programe. Ga kupite, doma si ga
               naložite, potem pa pravite, da odstopate od pogodbe, da ni zadovoljil vaših
               standardov, in ga vračate nazaj. Torej, gre za izredno kompleksno zadevo. Ta razvoj
               tehnologije je pripeljal izredno kompleksno zadevo in še enkrat opozarjam, ravno
               zaradi tega je pomembno razpravljati, pomembno je razpravljati na življenjskih
               primerih, ki se nam lahko dnevno dogajajo.</p>
               <p>Po drugi strani pa rešitve prihajajo morda nekoliko pozno. Pravo tudi v Sloveniji
               izredno zaostaja, na srečo nismo imeli takšnih velikih kršitev, velikih goljufij po
               internetni prodaji. Pri nas imamo enega izmed takšnih portalov, recimo Bolha, že
               dolga leta. Ampak govorim o tem, da ta čas skrajšanja, torej po eni strani, ko
               tehnologija napreduje, po drugi strani pa, da predpisi, mi kot zakonodajna veja
               oblasti, v čim krajšem času sledimo temu. Tu je tudi naš osebni problem, lahko rečem.
               Mi z implementacijo te direktive zelo zaostajamo. Imamo srečo, da se nam ni zgodilo <gap n="…"/>
               Imamo pa danes en dogodek, kjer pa smo imeli možnost prej ukrepati, predvsem govorim
               o beguncih danes, pripraviti zakonodajo, pa te zakonodaje nismo naredili, ker smo
               bili – torej povzročamo veliko materialno škodo slovenski državi in državljanom v tem
               primeru. Večkrat opozarjam, da mora slediti nacionalna zakonodaja ob pomoči te
               direktive <gap n="…"/> Na sodišču in v Evropskem parlamentu se je dogajalo zadnjih nekaj let kar
               nekaj zadev glede potrošniških sporov, glede alternativnega reševanja sporov, ravno
               na življenjskih okoliščinah v tem 500-milijonski družbi narodov. Po eni strani glede
               tega lahko rečem, da je to nujno, po drugi strani pa je treba prepoznati življenjske
               okoliščine, o katerih sta prej kolega Trček in kolegica Tomičeva razlagala, ki so
               življenjske okoliščine.</p>
               <p>V primeru, ki sem ga zdaj navedel, ko sem se ponovno oglasil – primer revij, recimo.
               Torej, vi si naročite revijo po internetu, jo preberete, zapakirate nazaj, in
               pravite, da <gap n="…"/> Ali pa primer software, to je spoštovanja avtorskega prava preko
               internetne prodaje in tako naprej. Odpira se nam cela paleta <gap n="…"/></p>
               <p>Predvsem s svojimi razpravami hočem nekaterim kolegom in kolegicam morda še odpreti
               kakšen diapozon razmišljanja v sferi novelacije tega zakona in implementacije te
               direktive, ker se mi zdi ta zadeva za prihodnost, predvsem zaradi tega, ker
               tehnologija izredno napreduje, po eni strani izredno pomembna. Najlepša hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Besedo ima gospa Violeta Tomić, izvolite.</p>
            </sp>
            <sp who="SDZ7:TomićVioleta">

               <speaker>VIOLETA TOMIĆ (PS ZL):</speaker>

               <p>Hvala za besedo.</p>
               <p>Arbitrarno postavljena meja na 30 evrov bo diskriminirala potrošnike, ki so za nek
               produkt plačali nižji znesek. Kaj pa, če se zgodi, da plača 28 evrov ali pa zelo
               priljubljeno 29,99? Veste, to ni majhen denar za nekoga, ki živi tam z manj kot 500
               evri na mesec, in ni jih malo v Sloveniji, ki tako živijo.</p>
               <p>Tukaj se strinjam s kolegom Trčkom, tukaj bi se lahko Desus oglasil, kajti
               upokojencem je 30 evrov presneto velik znesek. Zaradi postavljene meje bodo iz
               reševanja potrošniških sporov izpadle celo nekatere panoge oziroma celi deli nekih
               panog, kar pomeni, da ponudniki ne bodo spodbujeni za kakovostno poslovanje in
               sprotno reševanje garancij in napak. Tako mnoge panoge, kjer produkti sploh ne
               dosegajo višjih vrednosti, ne bodo vključene v sistem teh poravnav in bodo potem
               potrošniki morali te stvari reševati sodno, vemo pa, da zaradi pomanjkanja znanja,
               predvsem pa denarja je to dokaj težja pot, in vemo, da so sodišča tudi zabasana s
               pomembnejšimi zadevami.</p>
               <p>Tako vas znova pozivam, da podprete naša amandma in da se črta alineja, da izvajalec
               poravnave lahko zavrne zahtevek, če je cena blaga nižja od 30 evrov. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Želi še kdo razpravljati o amandmaju k 16. členu? Ne. Ker ne želi nihče več
               razpravljati, zaključujem razpravo.</p>
               <p>V razpravo dajem 31. člen ter amandma Poslanske skupine SDS.</p>
               <p>Želi kdo razpravljati? Vidim, da nihče. Ker ne želi nihče več razpravljati,
               zaključujem razpravo.</p>
               <p>O amandmajih bomo v skladu s časovnim potekom seje zbora odločali jutri, v sredo, 21.
               10. 2015, v okviru glasovanj. S tem prekinjam to točko dnevnega reda.</p>
               <p>Prehajamo na <title>14. TOČKO DNEVNEGA REDA, TO JE DRUGO OBRAVNAVO PREDLOGA ZAKONA O
                  SPREMEMBAH ZAKONA O RAZVOJNI PODPORI POMURSKI REGIJI V OBDOBJU 2010–2015.</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
               obrazložitev predloga zakona dajem besedo predstavniku oziroma predstavnici Vlade,
               mag. Margareti Guček Zakošek, državni sekretarki na Ministrstvu za gospodarski razvoj
               in tehnologijo. Izvolite.</p>
            </sp>
            <sp who="SDZ7:GučekZakošekMargareta">

               <speaker>MAG. MARGARETA GUČEK ZAKOŠEK:</speaker>

               <p>Spoštovane poslanke in poslanci, pozdravljeni še enkrat!</p>
               <p>Pred vami je Predlog zakona o spremembah in dopolnitvah Zakona o razvojni podpori
               Pomurski regiji v obdobju 2010–2015.</p>
               <p>V zakonu predlagamo podaljšanje obdobja izvajanja zakona za dve leti, to je do 31.
               12. 2017, ker verjamemo, da bomo v podaljšanjem časovnem obdobju lažje zaključili
               nekatere ukrepe, ki še niso dokončani. Podaljšanje je tudi ključna vsebinska
               sprememba predloga zakona. Spremlja pa ga uskladitev besedila zaradi sprememb v
               organizaciji državne uprave in nekaterih drugih institucij.</p>
               <p>Pristojni državni organ ob sprejetju zakona je bila Služba Vlade Republike Slovenije
               za lokalno samoupravo in regionalno politiko, sedaj pa je to Ministrstvo za
               gospodarski razvoj in tehnologijo. Predlaga se tudi, da se namesto navedbe Regionalna
               razvojna agencija Mura, d. o. o., v zakonu uporabi splošen termin pristojna
               regionalna razvojna agencija in da se sredstva, namenjena za spodbujanje razvoja
               Pomurske regije, ne smejo dodeljevati za izdelavo študij, ekspertiz, strokovnih
               podlag in podobne dokumentacije ter za sklepanje svetovalnih pogodb, kar je bilo na
               nek način že izglasovano na seji odbora za amandmajem Poslanske skupine SDS.</p>
               <p>V zadnjih letih se sredstva niso uporabljala v ta namen, moram poudariti, v prihodnje
               pa, če bi se pojavila potreba po kakšni evalvaciji in študiji, lahko Ministrstvo za
               gospodarski razvoj in tehnologijo zagotovi financiranje takšne aktivnosti iz sredstev
               za lastno delovanje ministrstva, in to v najbolj ekonomsko učinkovitem načinu.</p>
               <p>Razlog za zamik pri izplačilih v prvih letih izvajanja programa, kot že nekajkrat
               rečeno, je bilo predvsem v začetnih aktivnostih, ki so potrebovale pač določene
               zagonski čas, da so se začele odvijati z večjo intenzivnostjo. V zadnjih letih
               izvajanja programa pa se je Vlada Republike Slovenije soočila z nekaterimi omejitvami
               proračuna. Tudi v letošnjem državnem proračunu smo lahko zagotovili le del potrebnih
               sredstev za izvedbo Programa za spodbujanje konkurenčnosti Pomurske regije v obdobju
               2016–2017. Šesti odstavek 4. člena zakona namreč eksplicitno določa, da mora biti
               program v celoti uresničen, sicer do leta 2015, ampak v skupni vrednosti 33 milijonov
               evrov. Še vedno verjamemo, da jih bomo uspeli zagotoviti kljub nekaterim proračunskim
               rezom, ki se tičejo tudi Zakona o skladnem regionalnem razvoju.</p>
               <p>Izvajanje tega programa in zakona spremlja Državni zbor Republike Slovenije tudi
               preko letnih poročil. Takšne smo obravnavali tudi na odboru, na katerem je bil
               obravnavan ta omenjeni zakon, in v poročilu za leto 2014 ugotavljamo, da je največji
               del sredstev v okviru programa dejansko bil namenjen prvemu inštrumentu, to je
               spodbujanju začetnih investicij podjetij in ustvarjanju novih delovnih mest, kar je
               izrednega pomena. V okviru tega inštrumenta je bilo doslej izvedenih sedem javnih
               razpisov, s spodbujanjem večjih začetnih investicij. Od bolj izpostavljenih
               inštrumentov naj omenimo še inštrument 4, torej promocija regije, da bi privabili
               tuje in domače investitorje.</p>
               <p>Iz poročil in aktualnih statističnih podatkov je v Pomurski regiji na nekaterih
               področjih zaznati postopno izboljševanje splošne gospodarske slike, vendar ne do te
               mere, da bi lahko ukrepe prekinili. Z inštrumenti programa je bilo doslej ustvarjenih
               tisoč 281 zaposlitev v okviru inštrumenta 1 in še 399 iz naslova določenih olajšav.
               Še vedno pa je problematična visoka stopnja brezposelnosti v Pomurju, predvsem pa
               struktura brezposelnih. V juliju 2015 je znašala brezposelnost 18,1 %, v septembru
               17,8 % in veseli nas, da se približujemo meji, ki tudi določa mejo brezposelnosti za
               ukrepe tudi iz Zakona o skladnem regionalnem razvoju. Po sprejemu podaljšana zakona
               bo Vlada Republike Slovenije glede na predlagane določbe v treh mesecih po
               uveljavitvi podaljšanja zakona spremembo programa spodbujanja konkurenčnosti in s tem
               dala tudi možnost, da zgodaj pomladi leta 2016 objavimo že prve javne razpise. S
               podaljšanjem obdobja izvajanja zakona bomo nakazane pozitivne trende lahko še
               okrepili, dodatna priložnost pa bo tudi za vse izzive, ki so ostali še nerealizirani.
               Problematiko dvojnega izplačevanja, ki je bila naglašena na odboru bomo tudi
               popravili, tako da bomo predlagali spremembo Zakona o skladnem regionalnem razvoju,
               ki v primeru dvojne zakonodaje tega regijam več ne bo omogočala. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Predlog zakona je obravnaval Odbor za gospodarstvo kot matično delovno telo. Za
               predstavitev poročila odbora dajem besedo predsednici gospe Andreji Potočnik.</p>
            </sp>
            <sp who="SDZ7:PotočnikAndreja">

               <speaker>ANDREJA POTOČNIK (PS SMC):</speaker>

               <p>Predsedujoči, hvala za besedo. Gospa državna sekretarka, kolegi, kolegice!</p>
               <p>Odbor za gospodarstvo je na 10. seji 1. 10. 2015 kot matično delovno telo obravnaval
               Predlog zakona o spremembah Zakona o razvojni podpori Pomurski regiji v obdobju
               2010–2015, ki ga je Državnemu zboru v obravnavo in sprejetje predložila Vlada.</p>
               <p>Odboru je bilo predloženo mnenje Zakonodajno-pravne službe, mnenje Komisije Državnega
               sveta za lokalno samoupravo in regionalni razvoj in odgovor Ministrstva za
               gospodarski razvoj in tehnologijo na mnenje Zakonodajno-pravne službe.</p>
               <p>V skladu s 129. členom Poslovnika Državnega zbora so amandmaje k predlogu zakona
               vložile Poslanska skupina SDS, poslanske skupine SMC, Desus in SD.</p>
               <p>Seji odbora so prisostvovali predstavnice in predstavniki Ministrstva za gospodarski
               razvoj in tehnologijo, Komisija državnega sveta za lokalno samoupravo in regionalni
               razvoj ter zakonodajno-pravna služba.</p>
               <p>V uvodni dopolnilni obrazložitvi je predstavnica Ministrstva za gospodarski razvoj in
               tehnologijo pojasnila, da je poglavitna rešitev predloga zakona podaljšanje izvajanje
               le-tega, in sicer za 2 leti, to je do 31. 12. 2017, ter da bo to ugodno vplivalo na
               doseganje ciljev zakona. Večina ukrepov razvojne podpore naj bi bila sicer izvedena
               že v roku. Zamik pa je potreben predvsem zaradi inštrumentov programa spodbujanja
               konkurenčnosti Pomurske regije 2010–2015, ki predvideva izvedbo nekaterih zahtevnih
               inštrumentov. Zaradi sprememb organizacije državne uprave se v celotnem besedilu
               predloga zakona pristojni državni organ <q>"Služba Vlade Republike Slovenije za lokalno
               samoupravo in regionalno politiko"</q> nadomesti z besedo <q>"Ministrstvom za gospodarski
               razvoj in tehnologijo"</q>.</p>
               <p>Program spodbujanja konkurenčnosti Pomurske regije 2010–2015 naj bi Vlada Republike
               Slovenije uskladila z določbami tega zakona v treh mesecih po njegovi uveljavitvi.
               Predstavnica Zakonodajno-pravne službe je v uvodni obrazložitvi mnenja opozorila na
               povzročitev neskladja znotraj samega zakona, ki bi bile lahko v neskladju z načelom
               pravne države kot tudi na sistemski zakon o spodbujanju skladnega regionalnega
               razvoja. Na mnenje ZPS je ministrstvo podalo odgovor, kjer navaja, da je notranje
               konsistentnost ohranjena v zadostni meri ter da je zgolj podaljšanje obdobja izvaja
               brez sprememb vsebinskih rešitev dopustno.</p>
               <p>Glede relacije je do samega sistemskega zakona pa Vlada načrtuje spremembe, kjer bodo
               upoštevane pripombe ZPS, ki so bile izpostavljene tudi na sami seji.</p>
               <p>V razpravi so članice in člani odbora izpostavili nekatere pomisleke glede delovanja
               posameznih inštitucij, predvsem njihovega učinka na razvoj Pomurske regije.
               Pojasnjeno je bilo, da je MGRT dostikrat le koordinator in da se pristojnosti za
               delovanja nekaterih ustanov nanašajo tudi na druge resorje. Bolje bi bilo treba
               koristiti EU sredstva ter dati agencijam večjo vlogo pri povezovanju med posameznimi
               občinami. Prvenstveno pa naj bi bila primarna naloga sam razvoj regije in ne le
               zaščita, saj le spodbujanje v razvoj lahko dolgoročno pripeljejo regijo na višji nivo
               gospodarske aktivnosti.</p>
               <p>Odbor je v skladu s 130. členom Poslovnika Državnega zbora obravnaval amandma
               Poslanske skupine SDS, ki ga ni sprejel, amandmaje poslanskih skupin SMC, Desus in SD
               in jih je sprejel.</p>
               <p>Glede na sprejete amandmaje na podlagi prvega odstavka 133. člena Poslovnika
               Državnega zbora je pripravljeno besedilo dopolnjenega predloga zakona, v katerega so
               vključeni sprejeti amandmaji. Dopolnjen predlog zakona je sestavni del tega poročila.
               Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Ker je zbor na 10. seji opravil splošno razpravo o predlogu zakona, predstavitev
               stališč poslanskih skupin ni mogoča. Prehajamo na razpravo o členu in o vloženih
               amandmajih, ki jo bomo opravili na podlagi predloženih amandmajev z dne 19. 10. 2015.</p>
               <p>V razpravo dajem 2. člen ter tri amandmaje Poslanske skupine Slovenske demokratske
               stranke. Želi kdo razpravljati? Prosim za prijavo. Jaz se vam pa sedaj opravičujem.
               Jaz sem pritisnil na tabeli napačno. Prosim še enkrat, če lahko, prijava za razpravo,
               lepo prosim. Besedo ima gospod Franc Laj.</p>
               <p>Izvolite.</p>
            </sp>
            <sp who="SDZ7:LajFranc">

               <speaker>FRANC LAJ (PS SMC):</speaker>

               <p>Spoštovani predsedujoči, hvala za besedo. Spoštovana predstavnica ministrstva za
               gospodarstvo in tehnološki razvoj, dragi kolegice in kolegi!</p>
               <p>Glede na to, da je že drugo obravnava, je bilo izredno veliko povedano v zvezi s tem
               zakonom. Naj samo še na kratko povzamem, zakon – tako kažejo tudi vse študije in
               splošno mnenje v regiji – je dober, koristen in če se bo podaljšal, bo dejansko tudi
               veliko prispeval k razvoju celotne regije. Želel bi še povedati naslednje, in sicer,
               da zagotovo je dejstvo, da regija ne potrebuje samo socialnih transferov in socialne
               podpore, ampak neprimerno bolj učinkovito je, če dobi spodbude in s tem po naravni
               poti pride do gospodarske rasti in nasploh izboljšanja situacije, saj glede na
               dosegljive podatke o brezposelnosti, ki se gibljejo nekje med 19 in 21 %, je jasno,
               da so tudi v tej regiji zelo visoke socialne napetosti. S tem, ko regija dobi
               spodbude, se zagotovo izboljša poslovno okolje, ki postane privlačno tako za domače
               in tuje vlagatelje, in na ta račun tudi lahko pričakujemo nastanek novih delovnih
               mest in tudi priložnosti za mlade, ki lahko ostanejo v regiji.</p>
               <p>Glede vloženih amandmajev pa lahko povem to, da sem bil na odboru tudi jaz vesel na
               nek način, da so tudi ostali opazili, da je treba vse storiti v to smer, da se
               sredstva najbolj koristno porabijo. Tako je prišlo tudi do tega, da smo potrdili
               vloženi amandma SDS k 1. členu, ki onemogoča porabo sredstev za študije, ekspertize
               in pripravo stroškovnih podlag. Tako da k 2. drugemu amandma, ki je vložen zdaj,
               smatram, da je s tem, ko je k 1. členu potrjeni amandma, storjeno vse, da bodo
               dejansko sredstva porabljena samo za kvalitetne in produktivne projekte.</p>
               <p>Kar se pa tiče ostalih amandmajev, in sicer amandmaja, ki se nanaša na korupcijska
               tveganja, pa bi želel omeniti, da regionalna razvojna agencija je v skladu z določili
               3. člena Zakona o integriteti in preprečevanju korupcije dolžna spoštovati vsa ta
               določila oziroma zaposleni v tej agenciji, tako da tudi glede tega ne vidim potrebe
               oziroma posebne dodane vrednosti, da bi se ta amandma vgradil v sam zakon.</p>
               <p>Kar se tiče amandmaja k 4. členu, ki govori o tem, da bi prišlo do izključevanja
               tistih prijavljenih na razpise, ki so osumljenci v postopkih, vendar pa še v njihovi
               zadevi ni pravnomočne obsodbe. Tu bi želel poudariti, da bi s takšnim načinom lahko
               marsikateremu povzročili veliko nepopravljivo škodo, ker ni rečeno, če je v
               predkazenskem oziroma v kazenskem postopku, da je tudi obdolžen in se lahko kasneje
               potem dokaže, da je pravzaprav nedolžen. To se lahko dogaja na več načinov, in sicer
               lahko tudi to, da če kdo ima kakšno konkurenco, ki je zlonamerna in želi škodovati,
               potem lahko prihaja do tovrstnih prijav in procesiranja teh procesov predkazenskih in
               kazenskih. Še vedno je pomembno to, da bo v pogojih v razpisih treba predložiti
               dokazilo o nekaznovanosti, kar jasno bo zadostno dokazilo, da je oseba nedolžna in da
               izpolnjuje vse pogoje za kandidiranje pri pridobitvi teh podpor.</p>
               <p>Upam, da bosta zdaj Vlada in Državni zbor storila vse, da se bo zagotovilo črpanje
               sredstev, ki so že bila zagotovljena z osnovnim zakonom, v proračunih 2016 in 2017.
               Skupno je ostalo še za izkoristiti 9,6 milijonov evrov. Po podatkih v letu 2016 5,34
               in 2017 4,25. Ne smemo pa pozabiti tudi na ostale ukrepe in instrumente, ker direktna
               finančna spodbuda in podpora se predvsem nanaša na spodbujanje začetih investicij.</p>
               <p>Želel bi pa poudariti, da prav tako ne bi smeli zanemariti ostalih instrumentov, kot
               je spodbujanje razvoja človeških virov, kjer je prihajalo do največjega izpada v
               preteklosti. Sveda pa je izrednega pomena tudi izvedba instrumenta promocija regije.
               Le tako lahko računamo na nove domače in tuje vlagatelje.</p>
               <p>Jaz samo trdno upam, da bomo ta zakon čim prej sprejeli in da bo ministrstvo
               pripravilo v doglednem času tudi vse potrebno za razpise.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Lep Šimenko Suzana.</p>
            </sp>
            <sp who="SDZ7:LepŠimenkoSuzana">

               <speaker>SUZANA LEP ŠIMENKO (PS SDS):</speaker>

               <p>Hvala za besedo, predsedujoči. Spoštovane poslanke, spoštovani poslanci, spoštovana
               predstavnika ministrstva, lepo pozdravljeni!</p>
               <p>Pomurski zakon je bil sprejet leta 2009 z namenom uvedbe dodatnih ukrepov za
               spodbujanje razvoja Pomurske regije in seveda odprave takratne gospodarske finančne
               krize v regiji. Osnovni cilj zakona je bil in seveda tudi ostaja zmanjšanje
               brezposelnosti in ustvarjanje novih delovnih mest. Osrednje težave, to je velike
               brezposelnosti v regiji, žal, vse od uveljavitve do danes nismo zmanjšali, saj se še
               vedno nahaja nekje na tisti ravni, kot je bila konec leta 2009, torej takrat, ko se
               je ta zakon sprejemal. Še vedno je na okoli 19 %. Je pa res, da če tega zakona ne bi
               bilo, bi verjetno tukaj lahko govorili o višji stopnji brezposelnosti. Seveda ni
               Pomurje edina ogrožena regija v Sloveniji, kot verjetno veste, se podobno zavzemamo
               tudi za območje Haloz, od kod sama prihajam, s tem, da tam ne moremo govoriti o
               veliki brezposelnosti. Zakaj? Ker je tam enostavno depopulacija ljudi taka, da imamo
               dejansko manko prebivalcev, posebej na območju Haloz.</p>
               <p>Pa se vrnem na pomurski zakon. V Slovenski demokratski stranki smo Zakon v letu 2009
               podprli. Smo pa že takrat opozarjali na številne pomisleke, ki so se kasneje izkazali
               za upravičene. Resnično si želimo, da se to v nadaljevanje zdaj, ko dejansko
               podaljšujemo veljavnost tega zakona za dve leti, ne bi ponavljalo. Zato je prav, da
               na tem mestu, ker se seveda navezuje na vse amandmaje v nadaljevanju, opozorim na teh
               nekaj anomalij, do kateri je po sprejemu zakona tukaj tudi prišlo. Prva taka izjemno
               velika je ustanovitev vladne projektne pisarne, ki je bila neke vrste unikum na tem
               področju. V njej se je zaposlil takratni državni sekretar iz kabineta predsednika
               Vlade, gospod Horvat, ki je kasneje, zaradi konflikta interesov, suma korupcije in
               številnih nepravilnosti pri izvajanju tega zakona kot državni sekretar tudi odstopil.
               Seveda te vladne pisarne ni več, je pa potem nekako to delo vendarle prevzela
               Regionalna razvojna agencija Mura, ki pa je tudi danes ni več. Nedolgo nazaj namreč
               je ta agencija šla v stečaj. Zakaj je prišlo do tega? Zato ker je zašla v finančne
               težave. Pač po podatkov iz medijev naj bi imela nekje 800 tisoč izgube. Je bilo pa v
               tej agenciji kar 30 zaposlenih ljudi. In naj spomnimo, to je agencija, ki je dejansko
               financirana s strani države in en delež tudi s strani lokalne skupnosti. Se dejansko
               na tem mestu sprašujem, kako je sploh mogoče, da pride ena agencija v stečaj, takšna,
               ki je financirana dejansko s strani države, in kaj se je dejansko tukaj v ozadju
               sploh dogajalo. Seveda me zanima, ali se bo terjala odgovornost do bivšega vodstva
               agencije, kako se je dejansko porabil ta denar in zakaj in zakaj je prišlo dejansko
               do stečaja. Tako da bi tukaj prosila za malo več obrazložitve.</p>
               <p>Če pogledamo samo vzpostavitev regijskega gospodarskega središča. Bilo je izplačanih
               21 milijonov evrov zgolj za tri projekte, ki so generirali zgolj 162 delovnih mest in
               pa pet novih podjetij. Vemo pa, da je eno izmed teh podjetij že šlo v začetku tega
               let v stečaj. In prav bi bilo, da bi šel denar za razvoj Pomurske regije za
               zmanjšanje števila brezposelnih. Vemo pa tudi, da je šlo kar 40 tisoč evrov za neko
               študijo, za neko vmesno vrednotenje, programa spodbujanja konkurenčnosti Pomurske
               regije. Na tem mestu moram poudariti, da me resnično veseli, da ste na matičnem
               odboru, Odboru za gospodarstvo, sprejeli amandma Poslanske skupine SDS, ki dejansko
               onemogoča, da bi se dodeljeva in koristil denar za razne študije, ekspertize,
               strokovne podlage, dokumentacije in seveda svetovalne pogodbe v prihodnje.</p>
               <p>Se pa je okoli tega pomurskega zakona zvrstilo ogromno nepravilnosti, zato smo seveda
               ponovno vložili nekatere amandmaje, ki niso bili sprejeti. In prav je, da izpostavim
               te posamezne amandmaje. Vsi se nanašajo na 2. člen. Pa grem kar na prvega. V tretjem
               odstavku 4. člena, ki se nanaša na sam program spodbujanja konkurenčnosti,
               predlagamo, da se črta podpora pri pripravi in izvajanju razvojnih projektov v regiji
               in da se ta sredstva, ki so na tem programu, prerazporedijo med ostale programe, ki
               dejansko kažejo na neko učinkovitost, pa najsibo to, ne vem, spodbujanje investicij,
               razvoja človeških virov, promocija regije, tuje investicije in podobno. Nekako
               ocenjujemo, da je ta program popolnoma nepotreben že zaradi tega, ker smo vseeno
               sprejeli en amandma, ki dejansko onemogoča, da se sredstva porabljajo za razne
               dokumentacije, svetovalne pogodbe, ekspertize in podobno. Zato predlagamo črtanje
               tega odstavka. Namreč s tem programom, kakorkoli ne ustvarjamo nobenih novih delovnih
               mest in je kot tako nepomembno, ker ne sledi osnovnemu cilju tega zakona.</p>
               <p>V nadaljevanju predlagamo, da se v 4. členu dodajo novi odstavki, ki pa jih bom
               tukaj prebrala, ker je prav, da javnost o njih sliši, in sicer <q>"organizacija oziroma
               institucija, ki opravlja naloge, na podlagi tega zakona, mora delovati transparentno,
               odgovorno in z najvišjo stopnjo integritete. Organizacija oziroma institucija, ki
               opravlja naloge na podlagi tega zakona, se šteje za naročnika na podlagi Zakona o
               javnem naročanju. Organizacija oziroma institucija, ki opravlja naloge na podlagi
               tega zakona, mora v 30. dneh od sprejetja tega zakona pripraviti načrt integritete na
               podlagi Zakona o integriteti in preprečevanju korupcije. Vodstvo organizacije oziroma
               institucije, ki opravlja naloge na podlagi tega zakona, se šteje za zavezanca prijave
               premoženjskega stanja na podlagi Zakona o integriteti in preprečevanju korupcije."</q>
               Zakaj se mi zdi to potrebno? Zato ker je enostavno bilo preveč nepravilnosti pri
               dosedanjem izvajanju tega zakona. Resnično si želim, da naredimo vse, kar je v
               Državnem zboru mogoče, da se zmanjša možnost nadaljevanja korupcije v okviru izvedbe
               tega zakona.</p>
               <p>In potem še naslednji predlog amandmaja, pa se nanaša na 4. člen, ki se mu prav tako
               doda nov prvi odstavek, ki se bi glasil, <q>"na razpise za programe in projekte, ki jih
               razpiše organizacija oziroma institucija, ki opravlja naloge na podlagi tega zakona,
               se ne smejo prijaviti fizične in pravne osebe, ki jih vodijo ali so pri njih
               zaposlene osebe, ki so v predkazenskih ali kazenskih postopkih"</q>. Osnovni namen te
               določbe je, da se bodo na razpise za programe in projekte prijavljale pravne in
               fizične osebe, ki bodo dejansko imele čim manjšo mero korupcijskega tveganja.
               Resnično se mi zdi prav, da si denar, ki je namenjen regiji, ki ga absolutno
               potrebuje, da se porabi za osnoven cilj tega zakona, torej za nova delovna mesta in
               dejansko za pomoč ogroženemu območju in za razvoj regije, ne pa za neke osebne
               koristi posameznikov.</p>
               <p>Pri srejemu amandmajev računam na vašo podporo, ker verjamem, da si tudi vi želite,
               da se ta zakon izvaja transparentno in da gre dejansko denar v prave roke. Hvala.
           </p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Marija Bačič.</p>
               <p>Izvolite.</p>
            </sp>
            <sp who="SDZ7:BačičMarija">

               <speaker>MARIJA BAČIČ (PS SD):</speaker>

               <p>Hvala za besedo, gospod podpredsednik. Kolegice in kolegi!</p>
               <p>Menim, da nam je že vsem jasno, zakaj je bil uveden Zakon o razvoju Pomurske regije.
               Izvedba zakona se je izkazala za učinkovito, vendar ne do te mere, da podaljšanje
               zakona še za dve leti ne bi bilo potrebno. Temeljni kazalniki produktivnosti se
               izboljšujejo, še vedno pa je velik razkorak glede na slovensko povprečje. Tako
               Pomurska regija še vedno zaostaja pri prihodku na zaposlenega za 26,7 %. V času
               sprejetja pomurskega zakona v letu 2009 je bruto domači proizvod na prebivalcev regij
               znašal 10 tisoč 223 evrov, kar je takrat znašalo 33 % manj od slovenskega povprečja.
               BDP na prebivalce Pomurske regije od leta 2012 je znašal 11 tisoč 872 evrov, kar je
               za 30 % manj od slovenskega povprečja. Po tem kazalniku je na lestvici gospodarske
               razvitosti regij Pomurska regija napredovala iz zadnjega na predzadnje mesto.
               Ugotavljamo, da so posledice gospodarske krize zaradi ekonomske šibkosti Pomurske
               regije že močno prisotne. Zato menimo, da bi podaljšanje zakona z določenimi
               spremembami omogočilo, da se program dokonča, kot je bil zastavljen. Lahko rečem, da
               so na področju splošne gospodarske rasti vidne rahle izboljšave, nikakor pa nismo
               zadovoljni na področju brezposelnosti, kjer smo še vedno vodilni v državi, saj
               presegamo kritično mejo 17 %. Če navedem, je bilo marca 2015 v Pomurski regiji 9
               tisoč 639 registriranih brezposelnih oseb. Program spodbujanja konkurenčnosti je bil
               v obdobju 2010–2015 realiziran le 57,6 %. V Podaljšanem obdobju bomo več pozornosti
               morali nameniti razvoju turizma, izkoriščanju geotermalne energije in razvoju
               socialnega podjetništva. Opozarjam pa na pravočasne razpise s strani Ministrstva za
               gospodarstvo, ker je naš čas dragocen in izvedbo projektov v dveh letih bo morala
               biti skrbno načrtovana, da bomo uspeli izkoristiti vsa sredstva do decembra 2017.</p>
               <p>Spoštovani! Pomurje je vredno in si zasluži podaljšanje zakona še za dve leti, zato
               ga bomo v Poslanski skupini Socialnih demokratov podprli. Amandmajev pa ne podpiramo.
               Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želi še kdo razpravljati?</p>
               <p>Dr. Franc Trček, izvolite.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>Čeprav naj bi bila razprava o amandmajih, so predhodniki šli v neko splošno
               razpravo. Upam, da bo tudi meni to delno dovoljeno. Seveda ni neke dileme, verjetno
               tudi ni poslanske skupine ali pa nepovezanih poslancev, ki tega ne bi podprli. Zdaj
               ena zadeva, ki me tukaj moti v tej razpravi, je, da vedno mi vztrajamo oziroma gremo
               maksimalno zgolj do ranga tako imenovanih statističnih regij. Obstajajo tudi velike
               medregionalne razlike, tudi v Pomurju, tudi na Štajerskem, tudi kje drugje. Recimo,
               da gremo vsaj na raven občin, so neke občine, ki bolj učinkovito funkcionirajo, manj
               učinkovito, ne vem, potem, bom rekel, skozi statistiko včasih tudi maskirajo te
               podatke. Veste, če greste gledati Zasavje, Zasavje je kot gro boljše po statistikah
               kot Pomurje. Če pa greste gledati samo Trbovlje, pa smo tam tam nekje. Zdaj kolegica
               zmiguje z glavo, seveda, koalicijska stran vedno bere statistike na malo drugačen
               način kot opozicija. Lahko bi zdaj ven vlekel podatke, recimo, o dolgotrajni
               nezaposlenosti po občinah in tako naprej. Zato bi jaz v bistvu zlasti predlagal, ko
               se gleda na te zadeve, da se gleda en rang nižje, na raven občin, teritorialne
               agregacije.</p>
               <p>Druga zadeva. Ne smemo pozabiti, da imamo po Zakonu o enakomernejšem regionalnem
               razvoju še tri problemske regije, ki so ogrožene. Imamo še problematiko Haloz, o
               katerih je govorila poslanka ali poslanec včeraj, lahko bi govorili o Beli krajini,
               lahko bi govorili o Koroški. Navajam: <q>"Vlada je že kar nekaj časa nazaj, ker to zakon
               veleva, spet pogledala občine in katere obmejne občine so regionalno ogrožene."</q> In
               jih je tam tretjina slovenskih občin, bom rekel ne preko palca, ampak dejansko več
               kot polovica slovenskih občin je razvojno ogroženih. In kako se bomo s tem soočili?
               Iz te dosedanje zgodbe pomurskega zakona vidimo, da je bilo ogromno napak, ogromno
               šlamastike, tudi nekaj koruptivnosti. Imamo nekega vidnega člana SD, bivšega
               državnega sekretarja, ki ga je že omenjala kolegica, imamo regionalno razvojno
               agencijo v stečaju – sploh imamo velike težave s temi regionalnimi razvojnimi
               agencijami kot nekim intermediatorjem. Imamo tudi, o čemer jaz vedno težim, ko
               govorim o terenskih pisarnah, težave s samim izvajanjem teh zakonov, ko se spomnim,
               recimo, tu ste imeli socialno podjetništvo, ki je zelo šepalo, ker nekako mogoče niti
               niso razumeli, pa se je en program šele izvedel. Seveda bi bilo prelepo, če bi vsa
               neka delovna mesta, ki jih tovrstni interventni zakoni proizvedejo, obstala. Žal
               nekako ne obstanejo. In zdi se mi tudi, da je nekako preveč drobnjakarstva potem v
               načrtovanju. Recimo, pretekli teden smo imeli madžarsko parlamentarno delegacijo
               tukaj in smo se pogovarjali z njimi o narodnih manjšinah, čeprav jaz te besede ne
               maram, rajši rečem narodne skupnosti na eni in drugi strani, in to je tudi, da je
               narodna skupnost lahko učinkovita in dobro delujoča, če je tudi ekonomsko močna.
               Idealno tipski primer tega v Evropi je Južna Tirolska. Takrat se mi je ambasadorka
               malo smejala, seveda je to pravljica, kolega tu posluša, Göncz. Ampak recimo, zakaj
               to omenjam? Zato ker nisem videl, da bi se temu posvetila pozornost. In so iskali
               tudi neke določene fonde, kjer bi se lahko na ta način tudi bilateralna povezava
               delala in izboljševalo gospodarsko stanje v Prekmurju.</p>
               <p>Kar se tiče predlaganih amandmajev ali tistih, ki so povoženi, in ta, ki bo ponovno
               predlagan, ta prvi amandma o nepotrebnosti oziroma, da ne bi bilo svetovanja in
               izdelovanja študij, kar je šlo čez odbor, pa ni tu tema. Veste, jaz sem do tega malo
               skeptičen. Saj poznam ozadje tega, ampak na ta način dajemo tudi neko tako, kako bom
               rekel, neintelektualni sporočilo. Za določene zadeve definitivno potrebujemo študije.
               Ne neke študije <q>"trla baba lan na meter"</q>, ki jih damo na polico, ampak če hočemo
               navsezadnje, ne vem, neko špuro vodovoda narediti, kakšno geološko študijo pa
               verjetno vseeno potrebujemo. Včasih, ko gremo v tako amandmiranje, dajmo malo bolj
               razmisliti.</p>
               <p>Glede tega amandmaja, ki je sedaj ponovno vložen, ga bomo v Združene levici podprli.
               Jaz bi bil seveda srečen, če ne bi bil potreben, ampak žal to, kar je gospod Laj
               govoril, v praksi ne funkcionira. Upam tudi nekako, ampak o tem bom več govoril v
               proračunski debati, da se bo našel tudi denar za druga ogrožena območja in regije, ne
               le tista tri, ki že imajo po zakonu obljubljena neka sredstva, pa se prolongirajo, in
               da se bo tudi začelo nekako malo bolj povezujoče gledati na neke projekte, ki se bodo
               izvajali. Projekte se lahko tudi izvaja na način, da ni nujno, da gre za občine, ki
               so vse iz iste regije, pa da se skupaj dotikajo ali štrlijo, navsezadnje bi lahko
               tudi neke razvojne projekte izvajali skozi neke razpršene občine v prostoru, ki imajo
               podobne probleme, podobne interese in jih nekako poskušali reševati. Dobro, se bom na
               tej točki ustavil.</p>
               <p>Seveda podpiramo to prolongacijo, seveda ker prihajam iz Maribora upam, da se bodo
               nekje našli <q>"penezi"</q>, <q>"obljubljeni penezi"</q> tudi za naše problemsko razvojno območje
               in da se nekako začnemo zavedati teh naraščajočih razlik, ki navsezadnje ljudi tudi
               bolijo. Si misli, a veste, meni so ljudje rekli, citiram: <q>"Klinc, saj plačujem iste
               davke, kot ta iz Bežigrada!"</q> Konec citata. Dajmo se tega zavedati, Slovenija je
               država vseh državljank in državljanov in tistih brez državljanstva in tujcev in imamo
               neko deklarativno stališče o policentričnem razvoju, ki ga bo tudi treba odpreti in
               premisliti in seveda delovati in poskušati ne le zmanjševati te razlike, ampak
               srednjeročno in dolgoročno nastavljati tak sistem, ki jih vedno znova ne bo
               generiral. Mi bomo vedno imeli neko regijo ali statistično ali občino, ki bo zadnja
               ali predzadnja ali na koncu. Problematika so srednje vrednosti, problematika so,
               kakšne so te razlike, ali bomo mi zmanjševali te razlike ali ne. Jaz nimam nobenih
               težav da bom živel v zadnji regiji od 12, če bo prva regija samo 7 ali 13 % višja od
               nas. Hvala za besedo.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Pred gospodom Rancem je prosila za besedo državna sekretarka gospa Margareta Guček
               Zakošek.</p>
               <p>Izvolite, gospa.</p>
            </sp>
            <sp who="SDZ7:GučekZakošekMargareta">

               <speaker>MAG. MARGARETA GUČEK ZAKOŠEK:</speaker>

               <p>Hvala, gospod podpredsednik.</p>
               <p>Mogoče je čas, da se tudi vlada opredeli. Diskusija poteka prvenstveno o amandmajih,
               ker pa je bilo naglašenih nekaj vprašanj v zvezi z ostalimi tematikami, je mogoče
               prav, da vseeno na nek način orišem situacijo. Ne moremo se strinjati, da ni prišlo
               do izboljšanja, kajti bo uvedbi tega zakona je ta regija, o kateri govorimo, imela
               več kot 19 % brezposelnost. Sama sem navedla, v tem trenutku je podatek 17,8 %, za
               september. Torej je prišlo do izboljšanja, tudi gospodarska slika je boljša, tudi BDP
               na prebivalca se boljša. Je pa res, da se ti trendi tudi v Sloveniji na nek način
               stopnjujejo.</p>
               <p>Glede regionalnih agencij. Zelo dobro vprašanje za Državni zbor. Rada bi gospe
               poslanki Lep Šimenko povedala, da nikakor regionalne agencije niti v večjem deležu
               niso financirane s strani države. Torej, trenutna sredstva, ki jih regionalne
               agencije v smislu delovanja, svojega, zato da podpirajo naše programe, dobijo, vsaka
               regionalna agencija 100 tisoč evrov letno, kar zadostuje za enega full time
               ekvivalenta, tako imeonavnega FTE. Kot ste pa sami rekli, zaposlujejo 30 ljudi, poleg
               tega so regionalne agencije pravna oblika d. o. o. Bi rada na tem mestu izpostavila,
               da je Vlada predlagala Državnemu zboru, da regionalna agencije imajo statusno obliko
               javnega zavoda. Mislim, da je bilo to leto 2011, in Državni zbor je to pobudo
               zavrnil. Tako da se sama nadejam, da v primeru, da pridemo z neko rešitvijo, kjer
               bodo regionalne agencije delovale bolj v javno dobro in imele ta status in bodo
               mogoče tudi celo v večji meri financirane s strani države, za kar bi se sama
               zavzemala, kajti v tem primeru regionalne agencije ne bodo skrbele za to, da bodo
               same sebe v bistvu vzdrževale in svoje zaposlene, ampak bodo resnično namenjeni
               regionalnemu razvoju Republike Slovenije. V tem primeru bo ta državni zbor tudi moral
               to odločitev v bistvu potrditi, kar do zdaj ni bil primer. Tako da iz te razprave
               lahko sodim, da nekako naklonjenost poslancev je v tej smeri, da dejansko regionalne
               agencije postanejo javni zavodi in da nimamo več oblik v državi. Vsekakor pa bo potem
               več sredstev treba namenjati iz proračuna za delovanje teh agencij. V tem primeru
               tudi ta tretji amandma, verjamem, da odpade, zato ker to ne bo več težava.</p>
               <p>V vsakem primeru smo kot vlada podprli prvi amandma s katerim, verjamem, da rešujemo
               to problematiko, za katero vsi naslavljate, v preteklosti je prihajalo do izrab
               sredstev, nenamensko. Tudi sami menimo, da denar, ki je namenjen regiji, mora točno
               tja iti in točno za ta namen, za katerega je namenjen, zato smo podprli ta amandma že
               na odboru. S tem amandmajem, verjamemo, smo rešili tudi drugega in tretjega in ta dva
               amandmaja dejansko nista potrebna.</p>
               <p>Tretji amandma, ki govori na nek način o transparentnost in nekoruptivnosti delovanja
               organov, je v bistvu že vključen v ostalo zakonodajo, kajti regionalne agencije so
               obvezane z Zakonom o javnem naročanju, tudi njihovo vodstvo je obvezano v Zakonu o
               koruptivnem delovanju. Vsekakor se pa ne moremo strinjati s četrtim amandmajem.</p>
               <p>Rada bi še povedala, da MGRT tudi ni lastnik ali pa recimo v RRA Mura do nedavnega
               sploh ni imel predstavnikov v nadzornem svetu. To se je zgodilo šele, ko je SDH
               prenesel svoj delež na ribniški sklad. V tistem trenutku so predstavniki v nadzornem
               svetu, ravno naši, bili tisti, ki so ukrepali in naročili zunanjo reviziji delovanja.
               Takrat se je ugotovilo, da je stanje te regionalne agencije pač slabo. Lahko povem,
               da je prokurist podal kazensko ovadbo proti dolgoletnemu direktorju, to je tisto, kar
               ste tudi vprašali.</p>
               <p>Upam, da sem odgovorila na ta vaša vprašanja, če je karkoli še ostalo, pa prosim, če
               lahko vprašate. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Danilo Anton Ranc.</p>
               <p>Izvolite.</p>
            </sp>
            <sp who="SDZ7:RancDaniloAnton">

               <speaker>DANILO ANTON RANC (PS SMC):</speaker>

               <p>Predsedujoči, hvala za besedo.</p>
               <p>Kar se tiče amandmajev, bi podal to, da smo mi že v prejšnjih parlamentarnih
               postopkih en amandma SDS podprli. Pokazali smo neko kooperativnost in zajeli del
               vaših predlogov in s tem tudi to problematiko rešili. Ostalih pa ne bomo podprli.</p>
               <p>Bi se pa na kratko dotaknil tematike tega zakona, ki ga v celoti podpiram, predvsem
               da podaljšamo ta rok, da se vsa sredstva, ki so namenjena za to Pomursko regijo,
               izkoristijo. Mislim, da je to bil že v preteklosti pravi pristop ministrstva. Seveda
               so se mogoče pojavljale kakšne manjše anomalije, mislim pa, da ni bojazni, da bi
               sedanji minister z ekipi, ki je gospodarstvenik, prekaljen z izkušnjami, da bo vse te
               anomalije preko svojih strokovnih sodelavcev eventualno odpravil in rešil. Seveda bi
               poudaril to, da želim, da se nadaljujej s podobnimi praksami, ker kot je bilo
               slišati, je v Sloveniji več regij, ki so manj razvite. Mislim, da je to pravi
               sektorski pristop ministrstva. Seveda pa je tudi treba poudariti, da brez
               infrastrukturnih projektov in avtoceste do Pomurja, ki je bila zgrajena, tudi ta
               zakon ne bi imel učinkov. Na zadeve moramo gledati komplementarno in z več
               sektorskimi ukrepi prispevati k enakomernemu policentričnemu razvoju Slovenije. Hvala
               lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Franc Breznik.</p>
               <p>Izvolite.</p>
            </sp>
            <sp who="SDZ7:BreznikFranc">

               <speaker>FRANC BREZNIK (PS SDS):</speaker>

               <p>Najlepša hvala, gospod podpredsednik.</p>
               <p>Pomurski zakon je bil potreben. O kakršnikoli obliki bomo razpravljali, kot so dejali
               nekateri moji predhodniki danes, torej po, lahko rečemo, propadu številnih velikih
               podjetjih v Prekmurju že v letu 2009, je Pomurski zakon potem prišel v veljavo leta
               2010, bil je sprejet 2009. Je bilo potrebno, bila je izrazito visoka brezposelnost po
               eni strani, po drugi strani, če gledamo tudi brezposelnost, gre za strukturno
               brezposelnost v Prekmurju. Torej izobrazba, s katero si ljudje ne morejo na trgu
               delovne sile poiskati dela. Po drugi strani pa gre tudi za razvojno zaostajanje
               Prekmurja že desetletja. Rad bi spomnil tudi, kar je, mislim da, kolega Trček pa tudi
               kolegica Lep Šimenko pred tem povedala. V Sloveniji obstajajo tudi ostala območja, ki
               so nujno potrebna razvoja, ki imajo nekoliko slabše pogoje za ustvarjanje
               gospodarstva, kmetijstva tudi, kot je, recimo, področje, od koder sam prihajam, gre
               za Slovenske Gorice, ki se je v bistvu področje Slovenskih Goric. Predvsem v območju
               upravne enote Lenart je doživelo ob prekmurskem zakonu v bistvu veliko, lahko rečemo,
               krivico, po eni strani je zadnja občina nekako, ki je v Pomurskem zakonu, je, recimo,
               najbližje Jurij ob Ščavnici, Gornja Radgona, Jurij ob Ščavnici, Apače. Recimo, Jurij
               ob Ščavnici je občina, ki meji na občino Cerkvenjak, kjer tudi trenutno sam živim,
               kje lahko reče, da se ta rodovitna zemlja, da se nekako predvsem končna ta ravninska
               zemlja, tam so težji pogoji delovanja, ker gre za gričevnato področje, kjer tudi gre
               za manjše možnosti razvoja obrtnih con in vsega ostalega. Tam te občine, ker zaradi
               tega, ker so ljudje bili bolj pridni, lahko rečemo, poiskali so si neko delovanje ali
               pa so se predvsem, kar je najbolj pomembno, odselili s tega področja, niso prišle pod
               možnost Prekmurskega zakona, ker njihova brezposelnost ni dosegala statističnih 17 %.</p>
               <p>Je pa drugi problem te statistike. Ko govorimo o brezposelnosti v Prekmurju, ko
               govorimo o tem, da smo naredili neki rok naprej, in govorimo, da smo prišli iz 19 %
               na 17,8 % in še to je podatek za september, ko vemo, da še nekako traja en del
               gradbene sezone pomoč v kmetijstvu in vse ostalo. Seveda moramo gledati, da se ta
               brezposelnost izvede na letnem povprečju letne ravni, po drugi strani moramo
               statistiko peljati in pogledati statistiko, kolikor realno več zaposlenih ali aktivno
               delovnih ljudi imamo v Pomurju v tem primeru.</p>
               <p>Naslednja zadeva. Najvišje državno odlikovanje moramo dati avstrijskim delodajalcem,
               ki so nam zaposlili nekaj tisoč Prekmurcev in ljudi iz Slovenskih goric. Saj vedo, da
               so to pridni, delavni in marljivi ljudi in pripravljeni seveda dostikrat delati tudi
               za manjše plače, kot recimo primerljiva delovna sila v Avstriji, kljub temu, da velja
               tam pravilo, da plača ne sme biti manjša kot za avstrijskega državljana, ampak
               navadno delajo ravno na tem pragu. Tudi v primeru teh ljudji, ki so si poiskali delo,
               ki so bili delovno aktivni, ki morajo marsikdaj dati glavo nekako nižje, sprejeti
               marsikatero delo, te mi, potem ko prihajajo v Slovenijo, še dvojno obdavčimo. To je
               primer, kako mi delujejo in kako razvojno naravnane so naše politike.</p>
               <p>Primer razvojne agencije in vladne pisarne v Pomurju, kjer je prišlo do številnih
               zlorab. Treba se je zavedati, da so organi preiskovanja in pregona vložili preiskavo
               zoper sedem ljudi. Treba se je zavedati in ne bi rad delal krivice, ker marsikdo
               zamenjuje kolega, spoštovanega poslanca iz Nove Slovenije gospoda Horvata, z Andrejem
               Horvatom iz Socialnih demokratov, ki je nekako osumljen teh zlorab z ostalimi
               igralci, ki so nekako vodili to politiko. Prekmurcem moramo sedaj v tem primeru in
               tudi jaz v tem svojem nastopu odpreti oči. Prvič, bi jim rad odprl oči, da večinoma
               denarja, to, kar je kolegica Šimenko govorila in kar ste tudi sprejeli amandma, za
               neko kvazi dokumentacijo in vse ostalo. Recimo, domžalsko podjetje Oikos – 1
               milijonov evrov je dobilo. Kaj ima agencija Pristop s Prekmurci mi povejte? To, da
               denar gre za Prekmurje, gre pa nazaj v Ljubljano. Tam se naredi neki konzorcij,
               naredi si eno malo firmo, kjer en majhen človek dobi za neko promocijo Prekmurja nek
               drobiž, vse ostalo, ves ostali denar gre iz Ljubljane kvazi v Prekmurje in se vrača
               nazaj v Ljubljano. Ta center Ljubljane je s prekmurskim zakonom nekako najbolj
               obogatel. Prekmurci sami večinoma so si poiskali delo v Avstriji ali pa so celo
               postali, lahko rečemo, migranti v drugih državah, predvsem tudi v Nemčijo, nekateri
               so se pa odselili izven luže. To je statistika v tem primeru.</p>
               <p>Drugi del. Lahko mi kdo od vaš našteje, tisti, ki ste v koaliciji, koliko programov
               visokošolskih, višješolskih, imamo v Pomurju, ki so koncesionirani s strani države.
               Mi jih lahko kdo našteje? Prekmurci nimajo niti enega visokošolskega programa, ki bi
               bil koncesiran. Imajo pa zasebno vrhunsko ustanovo Alma Mater Europaea, ki šola
               večinoma fizioterapevte. To je edina institucij, kjer so vsi ti fizioterapevti, ki so
               končali delo na študiju fizioterapije in gerontologije, dobili delo, predvsem v
               sosednji Avstriji, tja hodijo opravljati prakso in tako naprej.</p>
               <p>Drugi primer. Predvsem lahko rečemo, kolegi iz koalicije, poglejte, in tisti
               predvsem, ki ste varuhi v svojih nastopih, imate ministra Židana, imajo Prekmurci
               svojega ministra, ki ni naredil nič. Še vedno imamo majhne kmetije, ki so, lahko
               rečem, ekonomsko zelo odvisne od državnih subvencij, ki so zelo male, na katerih
               ljudje težko preživijo, nismo naredili nič, večino zemlje ima še Sklad kmetijskih
               zemljišč, krepijo se po eni strani turbo kapitalistični veliki kmetje okoli mreže
               gospoda Židana, po drugi strani pa majhni kmetje, kot v Slovenskih Goricah, umirajo
               na obroke. Vsak dan imajo manjše odkupne cene mleka, vsak dan se jim viša najemnina,
               recimo, za zemljo Sklada kmetijskih zemljišč se jim je dvignila okoli 30 % v zadnjih
               5 letih in tako naprej. To vse se dogaja Prekmurcu pa tudi ljudem v Slovenskih
               Goricah in še marsikje v Sloveniji.</p>
               <p>Nadaljevanje zgodbe. Ponovno Prekmurje. Imamo po eni strani visokošolske institucije,
               velik univerzitetni prostor, ga hvalimo, po drugi strani pa se mi poslanci brezidejno
               pogovarjamo o socialnem podjetništvu. Poglejte, ja, socialno podjetništvo, vse
               evropske države ga imajo, ampak kot nek dodatek, kot dodaten za ranljive skupine, kot
               dodatek za ljudi, ki ne morejo priti zaradi motivacije in vsega ostalega. Če imamo mi
               razvojne laboratorije, če mečemo mi denarja milijon evrov v te razvojne laboratorije,
               v Inštitut Jože Štefan, Kemični inštitut, v vse razvojne laboratorije v okviru
               univerzitetnega izobraževanja, ljudje božji, mi ne moremo govoriti v vsaki drugi
               besedi socialno podjetništvo. Mi zaradi tega želimo dati pravo realno vrednost
               izdelkom zato, da lahko nek tak izdelek namesto 50 evrov prodajamo za 2 tisoč evrov.
               To je bistvo vsega izobraževalnega sistema. In Prekmurje nima nobenega resnega
               koncesioniranega izobraževalnega sistema ravno iz takih področij.</p>
               <p>Kje pa Prekmurje ima svoje izrazite prednosti? Geotermalna energija. Govoril sem o
               fizioterapiji v povezavi s termami in tako naprej. Kaj se je zdaj zgodilo? Večina
               poslancev koalicije podpira delovanje, torej ta blitzkrieg, ki se je zgodil v Družbi
               za upravljanje terjatev bank, torej ravno družba Sava, o kateri je največkrat govor,
               to je družba Sava, ki je uničila kompletni termalni del oziroma prednosti celega
               Prekmurja, totalno uničila. Pojdite si pogledati, kje so danes Radenci kot nek biser
               nekdanje, kje so Moravci, imamo res hotel s petimi zvezdicami kot edini termalni
               hotel v Sloveniji, ampak v tem trenutku ga izčrpavajo totalno, ker ni v razvoju, ker
               ne plačujejo kvalitetnih kadrov, ker nimajo denarja, recimo, za promocijo Prekmurja.
               Vse uničuje. Po drugi strani avstrijske terme, lahko rečemo, dnevno živijo in dnevno
               se dvigujejo. In vse to se v tem trenutku dogaja. Da ne govorimo o Lendavskih termah,
               da ne govorim o Ptujskih termah, ki so del te skupine Save, pred tem Terme 3000 in
               tako naprej. Vse to so pa projekti, ki bi jih jaz videl, če bi bil predsednik Vlade
               ali če bi bil državni sekretar. S tem bi lahko pomagali Prekmurcem. To, da se mi
               jočemo skupaj, kako je ubogo – čez dve leti ne bo nič boljše zaradi prekmurskega
               zakona. Morda za 50 delovnih mest. Po drugi strani pa vam odpiram oči, kje zagotoviti
               tisoč, 2 tisoč delovnih mest, kje zagotoviti študijske programe, koncesionirane v
               Prekmurju, kjer bi ti mladi ljudje lahko tam ostali. Ker bo Prekmurje, če se bo tako
               nadaljevalo, imelo ne samo problem brezposelnosti, prišel bo isti problem, kot ga
               imamo v Slovenskih Goricah, demografske ogroženosti. Ljudje se bodo izseljevali.
               Največkrat v Ljubljano, okolico ali pa bodo šli v tujino, kar pa je največji problem
               Slovenije v tem trenutku. Ravno tisti, ki imajo največjo voljo, ki se najbolj
               trudijo, ki imajo najvišje prioritete v življenju, tisti, ki so najbolj potrebni za
               razvoj družbe. Vsa ta brezidejnost, ta neodločnost, dragi spoštovani, tisti, ki danes
               imate večino v parlamentu, je tisto, zaradi česar sem jaz tudi vstopil v politiko. In
               to je problem v tem primeru. In Prekmurci po eni strani ne vidijo iz tega svojega,
               lahko rečem okoliša, nikakršnega napredka. Ne vidijo, ker kljub temu, da imajo
               številne svoje predstavnike v Vladi in večino v parlamentu, v tem primeru, in zdaj
               jim jaz iz opozicije razlagam in iščem rešitve, kako naprej. In podobno, še večja
               krivica se pa dogaja Slovenskim Goricam, od koder sam prihajam, kjer pa se sami
               znajdemo. Na srečo imamo z župani super sodelovanje, sodelujemo z Avstrijci, recimo,
               razvojna agencija Mura – nikoli nisem videl v meddržavnem sodelovanju z Avstrijci,
               kjer se mi štirikrat letno dobivamo na državnih projektih in tako naprej. Zaprti so v
               nek prostor nekih državnih birokratov, kvazi agencij iz Ljubljane, največkrat, ki
               imajo majhen sedež v Prekmurju, ker zaradi tega, ker so ga morali imeti po tem
               pomurskem zakonu in nekako Prekmurcem govorijo, imate sredstva, imate vse. Nič niso
               imeli. Večina ljudi ni prišla do teh sredstev, razen tistih, ki so že imeli že pred
               tem denar in so dobili še več denarja. In to je prvih pet let prekmurskega zakona,
               spoštovane kolegice in kolegi. To ne govorim zato, da si Prekmurje tega ne bi
               zaslužilo. Seveda si zasluži, še več kaj več si zasluži, ampak zaslužijo si tudi
               Slovenske Gorice pa Bela Krajina, pa nekdo je razlagal o Koroški in tako naprej.
               Imamo močno centralizirano Ljubljano s 350, 330 milijonov proračuna, kot ga ima
               Ljubljana, imamo vse institucije v Ljubljani, imamo vsa veleposlaništva, večino
               državnih podjetij razen pošte, vse skupaj v Ljubljani. Mi smo po eni strani izrazito
               centralizirana, izrazito močna centralizirana država. V nadaljevanja tega zakona
               potrebujemo takojšnjo konstituiranje regij, slovenskih. Najprej, najmanj koliko jih
               je možno in jih takoj v naslednjem letu postaviti, že zaradi pravilnega črpanja
               evropskih sredstev, ker vsaka ta regija bo prepoznala, katere so klasične SWAT
               analize: prednostni, pomanjkljivosti, priložnosti in nevarnosti. To je ta klasika
               ekonomije, o kateri ne rabimo razpravljati. In v Prekmurju je danes treba povedati,
               podaljšali vam bomo zakon, ampak Prekmurci in vsi ostali ne iščite zadev, ki jih
               nimamo. Iščimo zadeve in optimistično gremo naprej, zadeve ki jih imamo. Za ravoj
               Prekmurja imamo lahkoizrazito kvalitetno kmetijstvo, imamo večinoma ravninske zemlje,
               zelenjavarstvo, tudi govedorejo, po drugi strani pa močne priložnosti za razvoj
               logistike, imamo stik pomembne avtoceste in pa tudi železniške povezave, ki se
               modernizirajo in tako naprej. Imamo tudi geotermalno energija skupaj s termami, ki je
               pomembna, imamo tudi bolnico v Prekmurju, Rakičan in tako naprej. Okrog tega mora
               Prekmurje zavzeti neko svojo pozicijo in v tej poziciji mora nadaljevati svoj razvoj.
               Preko tega bomo potem zmanjšali brezposelnost, zaustavili bomo odhajanje mladih iz
               tega področja. To so rešitve za Prekmurje in temu mora slediti tudi zadnji dve leti
               delovanja tega zakona do leta 2017. In tako tudi vidim neko rešitev za Prekmurce.
               Prekmurcem je tudi treba odpreti oči, ker na koncu leta 2018 si bodo lahko vsi oprali
               roke kot pilati, boste rekli, imeli ste vsaj pet let plus dve leti, Zakon o Pomurju,
               imeli ste možnost, vi ste krivi, da te možnosti niste izkoristili. Ravno zaradi tega
               opozarjam na napake prvih pet let in želim, da se te napake ne ponavljajo. Zaradi
               tega se vam tudi zahvaljujem, da ste se tisti, ki ste tudi iz koalicije, zavedali
               predvsem teh birokratkih problemov pa te kraje tega denarja za birokracijo in čim
               manj tega denarja, da je šlo v realne projekte, se vam zahvaljujem, da ste tudi
               podprli amandma, ki ga je pripravila Slovenska demokratska stranka. Najlepša hvala.
           </p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želi še kdo razpravljati? Hvala lepa.</p>
               <p>Potem zaključujem razpravo. O amandmajih bomo v skladu s časovnim potekom seje zbora
               odločali jutri, v sredo, 21. 10., v okviru glasovanj.</p>
               <p>S tem prekinjam 14. točko dnevnega reda.</p>
               <p>Prehajamo na <title>5. TOČKO DNEVNEGA REDA – NA OBRAVNAVO PREDLOGA ZAKONA O SPREMEMBI
                  IN DOPOLNITVAH ZAKONA O ZAVAROVANJU IN FINANCIRANJU MEDNARODNIH GOSPODARSKIH
                  POSLOV, SKRAJŠANI POSTOPEK.</title>
               </p>
               <p>Predlog zakona je v obravnavo zboru predložila Vlada. Za dopolnitev, obrazložitev
               predloga zakona dajem besedo gospodu dr. Dušanu Mramorju. Boste vi, gospod sekretar?</p>
               <p>Gospod Metod Dragonja, državni sekretar na ministrstvu za financ, izvolite.</p>
            </sp>
            <sp who="SDZ7:DragonjaMetod">

               <speaker>METOD DRAGONJA:</speaker>

               <p>Hvala lepa, gospod podpredsednik. Spoštovane poslanke in poslanci!</p>
               <p>Predlog zakona o spremembi in dopolnitvi Zakona o zavarovanju in financiranju
               mednarodnih gospodarskih poslov je v obravnavo Državnemu zboru posredovala Vlada.</p>
               <p>Dovolite mi, da v nadaljevanju na kratko predstavim namen in vsebino predloga zakona.
               SID banka je pooblaščena za opravljanje vseh poslov po Zakonu o zavarovanju in
               financiranju mednarodnih gospodarskih poslov, ki je bil sprejet v letu 2004 in
               spremenjen v letu 2008. Ta zakon ureja sistem zavarovanja in financiranja mednarodnih
               gospodarskih poslov v Republiki Sloveniji, kot ključnega instrumenta podpore
               izvoznikom, s katerim se zagotavlja konkurenčnost naših podjetij na tujih trgih in
               izravnava rizikov, s katerimi se ta podjetja srečujejo pri konkuriranju na tujih
               trgih.</p>
               <p>Računsko sodišče je opozorilo na določene nepravilnosti glede izvajanja poslov za tuj
               račun, ker Ministrstvo za finance ni evidentiralo vseh poslovnih dogodkov v zvezi z
               izvajanjem zavarovalnih poslov, ki jih za Republiko Slovenijo izvaja SID Banka. Z
               novelo zakona, ki je usklajena z Računskim sodiščem, se zdaj predlaga izvedba pravne
               ureditve obstoječega stanja, in sicer tako, da se s spremembo zakona določi, da SID
               banka še naprej dela v imenu in za račun Republike Slovenije ter še naprej upravlja
               varnostne rezerve in da račun varnostnih rezerv še nadalje ostane odprt pri poslovni
               banki. Predlagana je izjema od Zakona o javnih financah, da se v proračunu in
               poslovnih knjigah Republike Slovenije še naprej ne izkazuje vseh transakcij, ki
               izhajajo iz sklenjenih poslov, temveč le tiste, katere so se do zdaj. Določena je
               bila izjema od bruto principa balansiranja, pri čemer je volatilnost zaradi tveganja
               povezana z načrtovanjem izplačil zaradi škodnih dogodkov bistveno manjša. Ob
               morebitnih drugačnih rešitvah, bi namreč spremenili obstoječi sistem, ki pa uspešno
               deluje in povzročili slovenskemu gospodarstvu težave, saj bi sprememba sistema lahko
               zmanjšala sposobnost SID banke za podporo izvoznim poslom.</p>
               <p>Predlagani sta tudi dve spremembi glede podzakonskih predpisov, ki se nanašajo na SID
               Banko, in sicer sprejetje pravilnika, ki bo urejal določanje potrebne višine
               varnostnih rezerv, ter razveljavitev Pravilnika o načinu izvajanja kreditnih poslov
               financiranja mednarodne trgovine in investicij iz leta 2006, ker navedeni pravilnik
               zaradi ureditve drugačnega načina poročanja SID banke Ministrstvu za finance po
               sprejemu novele zakona ni več potreben. Ministrstvo za finance zaradi
               nekonkurenčnosti programa tako imenovanega PIO programa izravnalnih obrestnih mer,
               predlaga ukinitev tega programa, kar je tudi predvideno z novelo.</p>
               <p>Spoštovane poslanke in poslanci, Vlada Državnemu zboru predlaga, da sprejme
               predlagano besedilo zakona o spremembi in dopolnitvi Zakona o zavarovanju in
               financiranju mednarodnih gospodarskih poslov in s tem da dodatno podporo slovenskemu
               izvoznemu sektorju gospodarstva. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala vam.</p>
               <p>Predlog zakona je obravnaval Odbor za finance in monetarno politiko kot matično
               delovno telo. Za predstavitev poročila odbora dajem besedo predsednik gospe Urški
               Ban.</p>
               <p>Izvolite.</p>
            </sp>
            <sp who="SDZ7:BanUrška">

               <speaker>URŠKA BAN (PS SMC):</speaker>

               <p>Hvala lepa za besedo.</p>
               <p>Odbor za finance in monetarno politiko je na 13. seji obravnaval Predlog zakona o
               spremembi in dopolnitvah Zakona o zavarovanju in financiranju mednarodnih
               gospodarskih poslov, ki ga je Državnemu zboru v obravnavo in sprejetje po skrajšanem
               postopku predložila Vlada.</p>
               <p>Na seji odbora so sodelovali predstavniki Ministrstva za finance in
               Zakonodajno-pravne službe.</p>
               <p>Odboru je bilo poleg predloga zakona posredovano tudi mnenje Zakonodajno-pravne
               službe in mnenje Komisije Državnega sveta za gospodarstvo, obrt, turizem in finance.</p>
               <p>V poslovniškem roku so amandmaje k predlogu zakona vložile poslanske skupine
               koalicije, in sicer k 1. in 4. členu.</p>
               <p>V uvodni obrazložitvi je državna sekretarka na Ministrstvu za finance obrazložila
               poglavitne rešitve, kjer je predlagana izvedba pravne ureditve sedanjega stanja in se
               določijo izjeme od Zakona o javnih financah, tako da SID banka še naprej dela v imenu
               in za račun Republike Slovenije in varnostne rezerve še nadalje upravlja. Račun
               varnostnih rezerv še nadalje ostane odprt pri poslovni banki, v proračunu in
               poslovnih knjigah Republike Slovenije pa se še naprej ne izkazuje vseh transakcij, ki
               izhajajo iz sklenjenih poslov, temveč le tiste, katere so se do zdaj, in sicer v
               proračunu samo povečanje oziroma zmanjšanje varnostnih rezerv in plačilo provizije
               SID banki. Glede samega predloga zakona so se obrnili tudi na Računsko sodišče, ki pa
               ni imelo pripomb. S tem je bilo odgovorjeno tudi na vprašanje člana odbora, kako je
               Vlada upoštevala ugotovitev Računskega sodišča ob obravnavi zaključnih računov
               predhodnega obdobja.</p>
               <p>Odbor je obravnaval amandmaje poslanskih skupin koalicije k 1. in 4. členu predloga
               zakona in jih je sprejel. Odbor je v nadaljevanju glasoval o vseh členih predloga
               zakona in jih sprejel. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Sledi predstavitev stališč poslanskih skupin. Mag. Dušan Verbič bo predstavil
               stališče Poslanske skupine Stranke Mira Cerarja.</p>
            </sp>
            <sp who="SDZ7:VerbičDušan">

               <speaker>MAG. DUŠAN VERBIČ (PS SMC):</speaker>

               <p>Spoštovani podpredsednik, hvala za besedo. Državni sekretar, poslanke in poslanci,
               prav lep pozdrav!</p>
               <p>Računsko sodišče je v odzivnem poročilu na Revizijsko poročilo Republike Slovenije k
               predlogu zaključnega računa proračuna Republike Slovenije za leto 2012 in 2103 v
               delu, ki se nanaša na Ministrstvo za finance, opozorilo na nezadovoljivo odpravljanje
               nepravilnosti glede izvajanja poslov za tuj račun, namreč zavarovanih poslov za tuj
               račun, ki jih za Republiko Slovenijo izvaja SID banka, ker Ministrstvo za finance ni
               evidentiralo vseh poslovnih dogodkov, ki jih SID banka izvaja v imenu in za račun
               države. Ministrstvo za finance s predlogom zakona izvaja popravljalni ukrep
               Računskega sodišča. Zaradi pripomb, priporočil Računskega sodišča je treba dodatno
               urediti povečanje varnostnih rezerv v primeru, da nastane potreba po tem povečanju
               zaradi novih zavarovalnih poslov v imenu in za račun Republike Slovenije, ter
               sprejeti podzakonski predpis, ki bo urejal način določanja potrebne višine varnostnih
               rezerv, način načrtovanja potrebne višine teh rezerv in način porabe sredstev
               varnostnih rezerv, ko se SID banki dodelijo proračunska sredstva za povečanje teh
               rezerv na podlagi pričakovanih poslov, ki se kasneje ne realizirajo. Ker je zanimanje
               za program izravnave obresti upadlo, Ministrstvo za finance predlaga, da se zaradi
               pomanjkanja proračunskih sredstev in nadaljevanja zgoraj opisane okoliščine glede
               zanimanja za posle programa izravnave obresti navedeni program ukine. Sredstva se
               prenesejo v proračun in izplačajo za povečanje varnostnih rezerv, ker višina slednjih
               ne dosega več zakonsko določenega praga.</p>
               <p>Predlagani zakon nima dodatnih negativnih finančnih posledic za državni proračun in
               za druga javna finančna sredstva. Sprejetje zakona pa bo imelo pozitivne učinke na
               državni proračun v prihodnjih letih, saj se bodo zmanjšali stroški, ki jih država
               plačuje SID banki kot provizijo za izvajanje tako imenovanih programov izravnave
               obresti poslov. Je pa treba omeniti, da skupna vrednost finančnih storitev SID banke
               v letu 2014 ostaja visoka, in to je na 3,7 milijarde evrov. SID banka bo tudi v
               prihodnje v skladu s svojim mandatom in poslanstvom prispevala k spodbujanju
               gospodarske aktivnosti, posledično odpiranje novih delovnih mest in ohranjanje
               obstoječih ter financiranju razvoja podjetij kot enemu glavnih izzivov, pred katerimi
               je trenutno slovenska družba. Zaradi tega je še tako kako potrebno povečanje
               varnostnih rezerv SID banke.</p>
               <p>Zaradi navedenega bo Poslanska skupina SMC podprla Predlog zakona o spremembi in
               dopolnitvah Zakona o zavarovanju in financiranju mednarodnih gospodarskih poslov.
               Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Andrej Šircelj bo predstavil stališče Poslanske skupine Slovenske demokratske
               stranke.</p>
               <p>Izvolite.</p>
            </sp>
            <sp who="SDZ7:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Spoštovani podpredsednik, spoštovani predstavniki Vlade, kolegi in kolegice!</p>
               <p>V Slovenski demokratski stranki bomo podprli rešitev, ki daje vsem zainteresiranim,
               tukaj mislim predvsem Ministrstvu za finance in SID banki, osnovo, da bodo ravnali v
               skladu z priporočili in zaznavami Računskega sodišča. Kot je bilo že večkrat
               poudarjeno v Državnem zboru, v SDS podpiramo tiste rešitve koalicije, ki dajejo večjo
               pravno usklajenost, ki so so učinkovite za državo, ki so potrebne za državo, in
               seveda tudi tiste, ki dejansko prispevajo k temu, da je transparentnost ustanov,
               državnih ustanov ali SID banke, ki je tudi v državnem lastništvu, bolj transparentna
               in da dejansko poslovanje je bolj varno, bolj zakonito in seveda transparentno.
               Zaradi tega bomo v Slovenski demokratski stranki podprli ta predlog in seveda upamo,
               da bo koalicija oziroma Vlada Republike Slovenije tudi v prihodnje še predlagala
               rešitve, ki jih je zaznalo Računsko sodišče v revizijskem poročilu Republike
               Slovenije in ki dejansko odstopajo od pravnih osnov oziroma od pravnih stališč
               Računskega sodišča. Zato tudi v prihodnje pričakujemo še več takšnih rešitev.</p>
               <p>To rešitev bomo pa podprli. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Marija Antonija Kovačič bo predstavila stališče Poslanske skupine Demokratične
               stranke upokojencev Slovenije.</p>
               <p>Izvolite.</p>
            </sp>
            <sp who="SDZ7:KovačičMarijaAntonija">

               <speaker>MARIJA ANTONIJA KOVAČIČ (PS DeSUS):</speaker>

               <p>Spoštovani podpredsednik, spoštovani predstavniki Vlade, spoštovani poslanci in
               poslanke!</p>
               <p>Novelo zakona o spremembah in dopolnitvah Zakona o zavarovanju in financiranju
               mednarodnih gospodarskih poslov v prvi vrsti potrebujemo zaradi popravljalnega
               ukrepa, ki ga je naložilo Računsko sodišče Republike Slovenije. Pravna podlaga tiči v
               predlogu zaključnega računa za leti 2012 in 2013, ugotovljene nepravilnosti pa se
               nanašajo na izvajanje poslov za tuji račun. V Poslanski skupini Desus si v procesu
               sprejemanja novele najbolj prizadevamo za ohranitev prvotnega namena delovanja SID
               banke, in sicer njena aktivnejša vloga pri izvoznem financiranju zlasti glede
               spodbujanja izvoza tam, kjer ima država morebitne težave zaradi narave tveganj in
               finančnih zmogljivosti. S tem bo SID banka delala še naprej v imenu in za račun
               Republike Slovenije, vključno z upravljanjem z varnostnimi rezervami. Ravno povečanje
               ali zmanjšanje varnostnih rezerv in plačilo provizije SID banki bodo edine
               transakcije, ki se bodo prikazovale v proračunu in poslovnih knjigah Republike
               Slovenije. Novela prinaša tudi novost, da se program izravnave obresti časovno omeji.
               Izvajanje tega programa bo mogoče le do konca tega leta. Predlagana ukinitev programa
               se nam v Poslanski skupini Desus zdi kot zelo logična poteza, kajti dejstvo je, da se
               je omenjeni program doslej zelo malo izvajal, skorajda nič, in je iz tega razloga
               treba zaustaviti dodatno financiranje nečesa, kar se v praksi ne obrestuje. Spomnimo
               se, namen programa izravnave obresti je bil povečati konkurenčnost slovenskega izvoza
               z zagotavljanjem izvoznega financiranja po pogojih, ki so za izvoznike slovenskega
               blaga in storitev ugodnejši od siceršnjih tržnih. Program se izvaja preko poslovnih
               bank, ki financirajo izvoz slovenskega blaga in storitev. Pri tem je obrestna mera za
               končnega kreditojemalca fiksna za ves čas trajanja kredita. Kredit je možno dobiti za
               ročnost do največ 10 let. Skratka, program izravnave obresti pomeni ponudbo izvoznih
               kreditov po fiksni obrestni meri.</p>
               <p>Po obravnavi na matičnem delovnem telesu se je oblikovalo besedilo, ki nam v
               Poslanski skupini Desus ustreza, zato bomo novelo podprli. Podpiramo napore Vlade kot
               predlagatelja, ki dopušča možnost, da se v primeru, ko se na trgu pojavi potreba po
               sklepanju novih poslov na podlagi programa izravnave obresti vseeno ohrani zakonska
               podlaga za njegovo ponovno aktivacijo. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Janko Veber bo predstavil stališče Poslanske skupine Socialnih demokratov.</p>
               <p>Izvolite.</p>
            </sp>
            <sp who="SDZ7:VeberJanko">

               <speaker>JANKO VEBER (PS SD):</speaker>

               <p>Hvala za besedo. Lep pozdrav vsem tudi v imenu Poslanske skupine Socialnih
               demokratov!</p>
               <p>V poslanski skupini bomo Predlog zakona o spremembi in dopolnitvah Zakona o
               zavarovanju in financiranju mednarodnih gospodarskih poslov podprli. Kajti zavedamo
               se, da država v tem trenutku nikakor ne sme sprejemati odločitev oziroma zakonov, ki
               bi kakorkoli ovirali našo izvozno naravnano gospodarstvo. Namreč 70 % bruto domačega
               proizvoda pravzaprav ustvarimo z izvozom in ta zakon seveda sledi tej logiki, da
               pravzaprav še naprej država uspešno lahko pomaga izvoznim podjetjem pri pridobivanju
               novih poslov. Znotraj tega ima slovenska izvozna in razvojna banka, tako imenovana
               SID banka, pravzaprav vsa pooblastila, da lahko mednarodne gospodarske posle tudi
               podpre. Lahko tudi ugotovimo, da je SID banka v dosedanjem obdobju svoje delo
               opravljala dobro. Že če pogledamo podatke iz leta 2013, lahko ugotovimo, da je
               Slovenska izvozna in razvojna banka v letu 2013 nekje namenila slovenskemu izvoznemu
               gospodarstvu skoraj štiri milijarde evrov. Gre predvsem za podporo poslom, ki jih na
               prostem trgu brez močne in aktivne vloge države podjetja sama ne bi obvladovala. Gre
               za to, da se pomaga zavarovati predvsem tiste posle, ki pomenijo morebiti preveliko
               tveganja in jih zato lastniki niso pripravljeni prevzeti, to pa pomeni, da se tudi
               lahko zmanjša obseg izvoza. Gre predvsem za mehanizem, da se čim bolj varnost
               izpeljejo morebitne tvegane investicije in nenazadnje smo tudi s tem ukrepom nekako
               primerljivi z drugimi državami, kajti tudi vse druge države se poskušajo na ta način
               odzivati na potrebe svojega gospodarstva, ki je izvozno usmerjeno. Vse to pa pomeni,
               da v domačem okolju ustvarjamo nova delovna mesta, in kot sem v uvodu omenil,
               omogočamo še nadaljnje ohranjanje tako visokega bruto domačega proizvoda z izvozno
               naravnanimi podjetji.</p>
               <p>Glede na to, da je Računsko sodišče v svojem odzivnem poročilu k predlogu zaključnega
               računa proračuna Republike SLovenije ugotovilo, da Ministrstvo za finance ni
               evidentiralo vseh poslovnih dogodkov, ki jih za državo upravlja SID banka, ker pač za
               to ni imelo ustrezne zakonske podlage, je ta zakon tisti, ki odpravlja tudi to
               pomanjkljivost. Nenazadnje nalaga tudi sprejetje novega podzakonskega predpisa, ki bo
               urejal določene potrebne višine varnostnih rezerv in način njihove porabe, ko jih SID
               banka dodeljuje poslovnim subjektom.</p>
               <p>S predlaganimi spremembami zakona se omogoča, da bo SID banka še naprej opravljala
               svojo pozitivno vlogo, predvsem pa, da bo njeno delovanje transparentno, zakonito,
               zato bomo to novelo zakona podprli. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Violeta Tomić bo predstavila stališče Poslanske skupine Združene levice.</p>
               <p>Izvolite.</p>
            </sp>
            <sp who="SDZ7:TomićVioleta">

               <speaker>VIOLETA TOMIĆ (PS ZL):</speaker>

               <p>Spoštovani podpredsednik. Hvala za besedo. Kolegice poslanke in kolegi poslanci!</p>
               <p>V Združeni levici podpiramo glavnino tega zakona, torej tisto, kar je tehnične
               narave in se nanaša na odpravljanje pomanjkljivosti pri beleženju teh poslov, kar je
               zahtevalo Računsko sodišče. Naši zadržki pa se nanašajo na ukinitev programa
               izravnave obrestne mere pri kreditiranju izvoznih poslov. Naši zadržki so tako
               načelne kot tudi čisto praktične narave. Na načelni ravni ne moremo podpirati
               zakonov, ki ukinjajo neko rešitev, ki v praksi ni zaživela, ne da bi bila predlagana
               neka nadomestna rešitev. Mi ne trdimo, da je treba program obrestne izravnave
               ohraniti v taki obliki, kot jo je določil ta zakon, pravimo pa, da je problem
               kreditnega tveganja realen problem in da mora izvozno usmerjena država, kot je naša,
               svoje izvoznike varovati pred tem tveganjem. Na splošno gledano so naša podjetja, ki
               izvažajo storitve in blago, uspešna. Na računu storitev imamo zaradi prevoznikov in
               turizma tradicionalno velik presežek. Zadnja leta imamo presežek tudi na računu
               blaga. Kljub primanjkljaju na računu kapitala in transferjev smo imeli lani 2,6
               milijarde presežka ali 7 %. Torej ustvarimo veliko več, kot porabimo. Dejansko pa je
               teh 7 % neka meja, kjer presežek postane neproduktiven, ker se s kreditiranem tujine
               odrekamo investicijam v lastni razvoj.</p>
               <p>Za obravnavo tega zakona je bistveno neko drugo vprašanje. Namreč, zelo negotove
               razmere na naših tradicionalnih izvoznih trgih, posebno v Ruski federaciji, Ukrajini,
               posredno pa tudi v bivši Jugoslaviji. Konec koncev je zaradi afere Volkswagen
               pričakovati težave tudi v avtomobilskem grozdu. Vrednost izvoza v Rusko federacijo se
               je kljub količinskemu povečanju zmanjšala vsaj za 30 %. Znano je, da prav v Ruski
               federaciji naša podjetja izvajajo velike investicijske projekte, ki trajajo več let.
               Ukrep izravnave obrestne mere je bil namenjen prav takim projektom. Res je, da se je
               realiziral samo en tak posel. Vendar to še ne pomeni, da se lahko tak ukrep preprosto
               ukine. Kvečjemu bi bilo treba analizirati, zakaj se ni bolj uporabljal in ga
               izboljšati. Dejansko ne bi imeli nobenih dodatnih stroškov s tem, da ga ohranimo v
               arzenalu. Kot kaže so podobno razmišljali tudi na Ministrstvu za finance, vendar so
               kljub temu predlagali nasprotno rešitev. V obrazložitvi zakona namreč beremo
               naslednje: <q>"V kabinetu Ministrstva za finance so v preteklih letih že večkrat
               potekale razprave o tem, ali je program PIO glede na zgoraj napisano smiselno
               ukiniti, vendar je prevladalo mnenje, da ga je zaradi morebitnega nastanka potreb
               gospodarstva po navedenih storitvah smiselno obdržati. Ministrstvo za finance
               predlaga, da se navedeni program, zaradi pomanjkanja proračunskih sredstev in
               nadaljevanja zgoraj opisanih okoliščin glede na zanimanje za posle PIO ukine,
               sredstva pa prenesejo v proračun in izplačajo za povečanje varnostih rezerv."</q> Konec
               citata.</p>
               <p>Skratka, mi ne moremo prevzeti odgovornosti za ukinitev tega programa iz razlogov, ki
               jim očitno niso verjeli niti na ministrstvu. Prav tako ne moremo pristati na to, da
               Ministrstvo za finance vsa ta leta ni uspelo prilagoditi programa tako, da bi bil
               bolj uporaben v praksi. Zato se bomo v tem primeru vzdržali. Hvala za besed.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Jernej Vrtovec bo predstavil stališče Poslanske skupine Nove Slovenije –
               krščanskih demokratov.</p>
            </sp>
            <sp who="SDZ7:VrtovecJernej">

               <speaker>JERNEJ VRTOVEC (PS NSi):</speaker>

               <p>Spoštovane kolegice in kolegi, spoštovani gospod državni sekretar!</p>
               <p>Zakon o zavarovanju in financiranju mednarodnih gospodarskih poslov ureja sistem
               zavarovanj in financiranja mednarodnih gospodarskih poslov, s katerimi se zagotavlja
               konkurenčnost slovenskih podjetij na tujih trgih. Na podlagi Zakona o Slovenski
               izvozni razvojni banki je SID banka pridobila zakonsko pristojnost za opravljanje teh
               poslov. Gre za financiranje tistih poslov, v katerih ima država zaradi narave posla
               ali tveganj posebno vlogo za spodbujanje izvoza, saj tveganj za te posle
               pozavarovalni sektor ni pripravljen ali sposoben prevzeti. To vlogo zato prevzema
               država oziroma zanjo SID banka, ki je zaradi spodbujanja izvoznih poslov za našo
               gospodarstvo izjemno pomembna.</p>
               <p>Predlog sprememb in dopolnitev Zakona o zavarovanju in financiranju mednarodnih
               gospodarskih poslov pomeni pravzaprav popravljalne ukrepe na izdano poročilo
               Računskega sodišča, ki je opozorilo na neustrezno ureditev področja varnostnih
               rezerv. Tako se torej sedaj ureja možnost povečanja varnostnih rezerv, zaradi
               predvidenih novih zavarovalnih poslov. Povečanje rezerv se zagotavlja iz proračuna
               Republike Slovenije ali iz drugih rednih ali izrednih virov. Varnostna rezerva se
               določi na podlagi zavarovanja pričakovanih poslov, ki se pogosto tudi realizirajo. Če
               pa se realizirajo vsi posli, nastane nevarnost, da pade varnostna rezerva pod
               zakonsko določeno mejo. Sedaj veljavni pravilnik glede izračunavanja varnostnih
               rezerv se ukinja in se na novo določa merila za te namene, za načrtovanje potrebne
               višine varnostne rezerve in za način porabe teh sredstev. V tem delu je torej treba
               pozdraviti predlagane spremembe, saj obstoječi sistem financiranja izvoznih poslov
               pomembno pripomore k gospodarski rasti v Republiki Sloveniji. V zvezi s tem pa smo v
               Novi Sloveniji kritični do rešitev, ki omogočajo, da se vseh transakcij ne izkazuje v
               proračunu Republike Slovenije in poslovnih knjigah, kot to tudi določa Zakon o javnih
               financah, saj so take rešitve nesistemske in vnašajo nepreglednost v javne finance.
               Čeprav predlagano povečanje varnostnih rezerv v proračunu Republike Slovenije v Novi
               Sloveniji pozdravljamo, pa zaradi rešitev, ki omogočajo izjeme od prikazovanja
               transakcij v skladu z Zakonom o javnih financah, Predloga sprememb in dopolnitev
               Zakona o zavarovanju in financiranju mednarodnih gospodarskih poslov poslanci naše
               poslanske skupine, žal, ne moremo podpreti. Najlepša hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Amandmaji k dopolnjenemu
               predlogu zakona niso bili vloženi, zato zaključujem drugo obravnavo predloga zakona.
               Odločanje o predlogu zakona bomo opravili jutri, 21. 10. 2015, v okviru glasovanj. S
               tem prekinjam 5. točko dnevnega reda.</p>
               <p>Prehajamo na <title>15. TOČKO DNEVNEGA REDA – DRUGA OBRAVNAVA PREDLOGA ZAKONA O
                  DOPOLNITVI ZAKONA O POROŠTVIH REPUBLIKE SLOVENIJE ZA FINANCIRANJE INVESTICIJ
                  GOSPODARSKIH DRUŽB, V OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo gospodu Metodu Dragonji, državnemu sekretarju
               Ministrstva za finance.</p>
               <p>Izvolite.</p>
            </sp>
            <sp who="SDZ7:DragonjaMetod">

               <speaker>METOD DRAGONJA:</speaker>

               <p>Hvala lepa, gospod podpredsednik. Spoštovani poslanke in poslanci!</p>
               <p>Zakon o poroštvih Republike Slovenije za financiranje investicij gospodarskih družb
               je začel veljati 1. junija 2010. Cilj zakona je bil gospodarskim družbam s sedežem v
               Republiki Sloveniji omogočiti pridobitev kreditov za financiranje vlaganj v
               investicije. Zaradi prvovrstnega zavarovanja, ki ga predstavlja državno poroštvo, je
               bilo pričakovati, da bodo banke bolj naklonjene dajanju kreditov in da so s tem ta
               tako imenovani proti krizni ukrep sprostil kreditni krč, ki je nastal kot posledica
               finančne krize. Na podlagi zahtev iz gospodarstva je bila v letu 2011 sprejeta novela
               zakona, s katero se je razširila možnost podeljevanja poroštev še na poroštva za
               obratna sredstva. Zaradi visoke rizičnosti teh poroštev je novelirani zakon med
               drugim predvideval ostrejše kriterije odobritve in zavarovanja teh poroštev, predvsem
               z določitvijo bonitet družb, ki lahko koristijo ta poroštva.</p>
               <p>Z novelo zakona iz 2012 se je želelo še okrepiti dajanje poroštev za obratna
               sredstva. Delež poroštev za investicije se je od prvotnih 75 % povečal na 80 %. Kljub
               navedenim prizadevanjem v smislu prilagajanja ukrepov gospodarstva, instrument v
               praksi ni zaživel. Od prvotnega razpisa leta 2010 do konca leta 2014 je SID banka, ki
               je izvajala ta program, izdala poroštvo devetim podjetjem v skupni višini 20,5
               milijonov evrov od skupne razpisane poroštvene kvote 400 milijonov evrov. Stanje vseh
               kreditov, podprtih s poroštvom Republike Slovenije je bilo ob koncu leta 2014 13,8
               milijona evrov. Od tega znaša poroštvo Republike Slovenije 10,2 milijona evrov. Iz
               navedenega je razvidno, da je povpraševanje po poroštvih na podlagi tega zakona
               majhno in ga je vsako leto manj, zato potrebe po tem instrumentu zaradi bistveno
               spremenjenih okoliščin v primerjavi z letom 2010 ni več. Šlo je pravzaprav za
               protikrizni ukrep, ki zaradi navedenega ni več potreben.</p>
               <p>Zakon o poroštvih Republike Slovenije za financiranje investicij gospodarskih družb
               ne vsebuje določbe, s katero bi bil čas izvajanja poroštev po tem zakonu omejen, zato
               se z zakonom predlaga omejitev izdajanja poroštev najdlje do 31. decembra letošnjega
               leta. Ob tem je treba poudariti, da zakon s tem datumom še ne preneha veljati, ampak
               se le prenehajo izdajati nova poroštva. Zakon namreč ne sme in ne more biti izključen
               iz pravnega reda, saj se poroštva, izdana na njegovi podlagi, še niso iztekla. Zakon
               in njegov podzakonski predpis urejata tudi obveznosti in razmerja po sami izdaji
               poroštva, kot so na primer poročanje ter postopki unovčevanja in izterjave, zato je
               nujno, da zakon ostane v pravnem redu. Iz teh razlogov enako določbo vsebujeta tudi
               Zakon o jamstveni shemi Republike Slovenije in Zakon o jamstveni shemi za fizične
               osebe. Čeprav se jamstva po teh dveh zakonih ne izdajajo že skoraj pet let, se še
               vedno uporabljata zaradi določb, ki se nanašajo na postopke po izdaji poroštev.</p>
               <p>Zaradi navedenih in utemeljenih razlogov predlagamo, da se Predlog zakona o
               dopolnitvi Zakona o poroštvih Republike Slovenije za financiranje investicij
               gospodarskih družb sprejme v predlagani obliki. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo. Za predstavitev poročila odbora dajem besedo podpredsedniku gospodu
               Tilnu Božiču.</p>
               <p>Izvolite.</p>
            </sp>
            <sp who="SDZ7:BožičTilen">

               <speaker>TILEN BOŽIČ (PS SMC):</speaker>

               <p>Spoštovani predsedujoči, ponovno hvala za besedo. Spoštovani kolegi!</p>
               <p>Odbor za finance in monetarno politiko je na 13. redni seji dne 6. oktobra 2015 kot
               matično delovno telo obravnaval Predlog zakona o dopolnitvi Zakona o poroštvih
               Republike Slovenije za financiranje investicij gospodarskih družb, tudi imenovan
               ZPFIGD–C, ki ga je Državnemu zboru v obravnavo po rednem postopku predložila
               Vlada.</p>
               <p>Odboru je bilo posredovano mnenje Zakonodajno-pravne službe in tudi Komisije za
               gospodarstvo, obrt, turizem in finance Državnega sveta, ki je predlog zakona
               podprla.</p>
               <p>Predloženemu zakonu kvalificirani vlagatelji nismo vložili amandmajev.</p>
               <p>Seje so se poleg članov odborov udeležili tudi predstavniki Ministrstva za finance in
               Zakonodajno-pravne službe.</p>
               <p>Uvodoma je predstavnica predlagatelja podala podrobnejšo predstavitev o namenu zakona
               in predlaganih rešitev. S predlogom se predlaga omejitev časa izdajanja poroštev do
               konca leta 2015, saj se je izkazalo, da ta instrument v praksi ni zaživel. Razpisana
               poroštvena vsota je bila 400 milijonov evrov, izkoriščen pa je bil le manjši del
               kvote, to je 20,4 milijonov, kar je približno 5 % od celotne kvote. Pojasnila je
               tudi, da ne želijo razveljaviti zakona v celoti, saj so nekatera poroštva še aktivna.
               Predstavnica Zakonodajno-pravne službe je opozorila, da predlagana rešitev
               razveljavitve ni nomotehnično primerna, ter da bi bil primernejši drugačen pristop. V
               razpravi je bilo ob dejstvu, da zakonska rešitev v praksi ni zaživela, izpostavljeno
               vprašanje podkapitaliziranosti podjetij in smiselnosti prenehanja zagotavljanja
               tovrstnih poroštev. Nadalje je bilo izpostavljeno vprašanje, ali se morda pripravlja
               kakšna druga rešitev. V odgovoru je predstavnica Vlade povedala, da se za
               prezadolžena podjetja ta rešitev že sedaj ni mogla uporabljati in da so v pripravi
               alternativni ukrepi.</p>
               <p>Vsled predstavljenega je Odbor za finance in monetarno politiko Državnemu zboru
               predlagal, da predlog zakona o dopolnitvi Zakona o poroštvih Republike Slovenije za
               financiranje investicij gospodarskih družb sprejme v predloženem besedilu. Hvala.
           </p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Sledi predstavitev stališč poslanskih skupin. Gospa Suzana Lep Šimenko bo predstavila
               stališče Poslanske skupine Slovenske demokratske stranke.</p>
            </sp>
            <sp who="SDZ7:LepŠimenkoSuzana">

               <speaker>SUZANA LEP ŠIMENKO (PS SDS):</speaker>

               <p>Lepo pozdravljeni vsi prisotni!</p>
               <p>V letu 2010 je bil po nujnem postopku sprejet zakon o poroštvih Republike Slovenije
               za financiranje investicij gospodarskih družb. Namen sprejema zakona je bil
               spodbujanje o financiranju investicij v dejavnosti, ki so za Slovenijo posebnega
               pomena, kot so tehnološka prenova, razvoj turizma, regionalni razvoj, investicije v
               varstvo okolja in učinkovito rabo energije ter investicij na področju raziskav in
               razvoja. Ocenjevalo se namreč je, da bodo podjetja težko prišla do novih finančnih
               sredstev ter da bodo banke dale prednost tistim, ki bodo imele obveznosti ustrezno
               zavarovane. Državno poroštvo naj bi takšno zavarovanje tudi zagotavljalo. Prav tako
               se je ocenjevalo, da bo s sprejemom Zakona o poroštvih za financiranje investicij
               gospodarskih družb sproščen kreditni krč, a žal ni bilo tako. Predlagani instrument v
               praksi kljub vmesnim popravkom ni zaživel. Prav tako z njim ni bil sproščen kreditni
               krč. Od veljavnosti zakona do konca leta 2014 je bilo izdanih zgolj devet poroštev v
               skupni vrednosti 20 milijonov evrov, medtem ko je bila skupna razpisana kvota 400
               milijonov evrov. S predlagano spremembo zakona se omejuje izdajanje poroštev do konca
               leta 2015, saj bi sicer z dodatnim izdajanjem poroštev in v primeru, da
               kreditojemalci sami ne vrnejo kreditov v skladu s pogodbo ohranjanja obstoječega
               zakona, lahko to pomenilo dodatno obremenjevanje za proračun Republike Slovenije.</p>
               <p>S predlogom spremembe Zakona o poroštvih Republike Slovenije za financiranje
               investicij gospodarskih družb se v Poslanski skupini Slovenske demokratske stranke
               strinjamo, zato ga bomo podprli. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Uroš Prikl bo predstavil stališče Poslanske skupine Demokratične stranke
               upokojencev Slovenije.</p>
            </sp>
            <sp who="SDZ7:PriklUroš">

               <speaker>UROŠ PRIKL (PS DeSUS):</speaker>

               <p>Hvala lepa, podpredsednik. Spoštovane kolegice, spoštovani kolegi!</p>
               <p>Na kratko stališče naše poslanske skupine. Novela zakona prinaša podobno rešitev, kot
               jo poznamo že iz noveliranja Zakona o zavarovanju in financiranju mednarodnih
               gospodarskih poslov, torej izdajanje poroštev se časovno omeji do konca leta 2015 iz
               razloga, ker je bilo povpraševanje po slednji praksi skoraj ničelno. Od skupne kvote
               400 milijonov evrov je bilo porabljenih le nekaj čez 5%, kar znaša nominalno manj kot
               21 milijonov, zato je prav, da s predlagano rešitvijo hkrati preprečimo nadaljnji
               potencialne obveznosti naše države pri zagotavljanju finančnih sredstev. Tudi
               noveliranje zakona iz leta 2011, ko smo razširili možnosti, da se poroštva
               podeljujejo ne le za investicije temveč tudi za financiranje obratnih sredstev, ni
               obrodilo pričakovanih sadov. Vlada je prepoznala neaktivnosti izdajanja poroštev,
               namen financiranja investicij gospodarskih družb, zato se je odločila, da veljavni
               instrument ni več potreben. Kljub opozorilom Zakonodajno-pravne službe, da s takšno
               rešitvijo zakon dejansko ugasne, je Vlada z ustreznim pojasnilom – mi smo seveda
               istega stališča – v postopkih obravnave vseeno dovolila obstoj zakonske podlage.
               Čeprav trenutno stanje ne kaže potrebe po izkoriščanju tovrstnih poroštev, to še
               vendarle ne pomeni, da se v primeru spremenjenih gospodarskih razmer oziroma
               spremenjenih razmer v okolju potreba ne bi ponovno pojavila. Slednje pomeni, da se
               izdajanje poroštev Republike Slovenije v prihodnosti lahko znova sprosti.</p>
               <p>V naši poslanski skupini, Poslanski skupini Desus, smo tega mnenja, zagovarjamo
               stališče, da ni treba vztrajati pri nekih aktivnostih, če ne prinašajo koristi
               oziroma ne v takšnem obsegu za nobeno izmed vključenih strank, zlasti če s takšnim
               ravnanjem nismo dosegli pričakovanega prvotnega namena, in sicer večje konkurenčnosti
               poslovanja gospodarskih družb. Obstajajo seveda za to tudi drugi mehanizmi. Razvoj
               posameznih družb je odvisen ravno od nenehnega vlaganja v investicije, ki so čedalje
               bolj vezane na sredstva Evropske unije ali pa tudi zasebna vlaganja tujih
               investitorjev.</p>
               <p>V skladu z vsem navedenim bomo poslanci in poslanke Poslanske skupine Desus to novelo
               zakona v celoti podprli. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Janko Veber bo predstavil stališče Poslanske skupine Socialnih demokratov.</p>
               <p>Izvolite.</p>
            </sp>
            <sp who="SDZ7:VeberJanko">

               <speaker>JANKO VEBER (PS SD):</speaker>

               <p>Hvala za besedo in še enkrat lep pozdrav vsem v imenu Poslanke skupine Socialnih
               demokratov!</p>
               <p>Tudi ta zakon o dopolnitvi Zakona o poroštvih Republike Slovenije za financiranje
               investicij gospodarskim družbam bomo v poslanski skupini podprli.</p>
               <p>Pri tem vendarle želimo opozoriti tudi na dejstva, ki so navedena tudi v oceni stanja
               za sprejem tega zakona. Namreč, sam zakon o poroštvih Republike Slovenije za
               financiranje investicij gospodarskih družb je bil sprejet v času, ko je nastala
               svetovna gospodarska in finančna kriza, in zaradi odpravljanja teh posledic je bil
               sprejet zakon, zato da izda poroštvo za izvedbo investicij podjetjem. V času
               gospodarske in finančne krize očitno podjetja niso razmišljala o investicijah, ampak
               bolj o ohranitvi obstoječe proizvodnje, zato so kmalu prišla opozorila, da bi bilo
               primerneje nameniti poroštva za sredstva, ki jih potrebujejo podjetja za obratna
               sredstva, tako da so lahko izvajali programe, ki so jih takrat imeli v teku. In k
               temu je bila tudi sprejeta sprememba zakona, vendar hkrati se je takrat s to
               spremembo očitno uvedel tudi preoster pogoj za to, da bi prišlo do večjega koriščenja
               poroštev. Namreč, če si želel pridobiti poroštvo za obratna sredstva, je bilo treba
               izvesti tudi postopek za imenovanje tako imenovanega instituta pooblaščenca
               Ministrstva za finance, ki bi spremljal potem izvajanje tega poroštva. Skratka, ta
               postopek se je pokazal za zelo neoperativnega, v praksi težko izvedljivega in zato
               tudi ni prišlo do realizacije več kot 20 milijonov evrov pri zakonu, ki ga danes
               obravnavamo oziroma s katerim se odzivamo na to majhno koriščenje sredstev. S tem
               zakonom se sicer ukinja ta praksa podajanja poroštev, ki so očitno bila preveč
               restriktivna, preveč zahtevam, da bi v praksi zaživela, in zato je prav, če lahko
               tako rečem, da se ta shema zaključi s koncem leta 2015. Hkrati pa vendarle
               opozarjamo, da bomo morali vendarle razmišljati o tem, da tudi z dodatnimi, bolj
               fleksibilnimi ukrepi poskušamo izdajati poroštva za podjetja, ki imajo programe, in
               nenazadnje tudi banke, ki smo jih dokapitalizirali skorajda v znesku 5 milijard,
               dobesedno sedijo na denarju, in zato da si ustvarimo bolj realen pogled na to, da je
               treba s tem denarjem pomagati predvsem gospodarstvu. Po zaključku tega leta 2015 je
               po našem mnenju potrebno vendarle pristopiti k temu, da se nadaljuje z garancijskimi
               shemami in se s tem spravi tudi teh 5 milijard k podjetjem in s tem k gospodarski
               rasti, ustvarjanju delovnih mest in tudi vzpostavljanju pogojev, ki so bili v
               Sloveniji pred nastankom gospodarske in finančne krize. To nam mora biti cilj, kajti
               več kot 100 tisoč brezposelnih v Sloveniji zagotovo to pričakuje od nas vseh,
               predvsem od bank, ki ta denar imajo. Imamo podjetja, ki zagotovo imajo znanje, in
               razlaga, da lahko pridejo do teh poroštev samo podjetja, ki niso prezadolžena, je
               seveda zelo pavšalna. Potrebno je vsako podjetje posebej dejansko tudi zelo resno
               obravnavati, nenazadnje tudi slaba banka, ki jo v Sloveniji imamo z namenom, da
               prezadolžena podjetja seveda poskuša reorganizirati, je ta mehanizem vzpostavljen.
               Mnoga podjetja so zagotovo v takšnem stanju, da lahko poroštvo koristijo
               učinkoviteje, vendar ob ustreznejših pogojih, kot so bili zapisani v do sedaj
               veljavnem zakonu.</p>
               <p>Zato z upanjem, da bomo v prihodnosti dobili zakon, ki bo imel prožnejše pogoje za
               gospodarstvo, podpiramo zaključek tega zakona in seveda pričakujemo aktivnejšo vlogo
               potem v prihodnosti tako Vlade, Državnega zbora in bank pri reševanju brezposelnosti.
               Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Violeta Tomić bo predstavila stališče Poslanske skupine Združena levica.</p>
               <p>Izvolite.</p>
            </sp>
            <sp who="SDZ7:TomićVioleta">

               <speaker>VIOLETA TOMIĆ (PS ZL):</speaker>

               <p>Hvala za besedo. Spoštovani kolegice in kolegi, spoštovani predstavniki ministrstva!</p>
               <p>V Združeni levici predloga ne bomo podprli.</p>
               <p>Poleg politično-ekonomskih razlogov so tudi tukaj razlogi formalnopravne narave.
               Zakonodajno-pravna služba je po našem mnenju pravilno opozorila, da se s to novelo
               zakon dejansko razveljavlja. Vlada pa predlaga, da novih poroštev ne bo več mogoče
               izdajati, vendar bo zakon ostal v veljavi zato, ker nekatere garancije še vedno
               veljajo, vendar na ta način ne bi bilo mogoče razveljaviti nobenega zakona, katerega
               pravni učinki še vedno trajajo, kar je seveda absurd. Mi se torej strinjamo z
               zakonodajno-pravno službo, da bi bilo treba v noveli opredeliti pogoje za prenehanje
               veljavnosti zakona in s tem zakon umakniti iz pravnega reda. V nasprotnem primeru se
               nam pravni red polni z nekimi lupinami zakonov in potem se ne čudite, da na nekih
               lestvicah ekonomske svobode dobivamo minus točke. Seveda pa je za nas bistvena
               vsebina tega zakona in tukaj je naše načelno stališče preprosto. Investicijska
               poroštva se nanašajo na problem, ki je še kako realen in pereč, to sta kreditni krč
               in šibka investicijska dejavnost. UMAR v svoji zadnji napovedi ugotavlja, da so
               investicije še vedno šibka točka gospodarskega okrevanja. Ne smemo pozabiti, da je
               tudi prevelik presežek na tekočem računu plačilne bilance definiran kot
               makroekonomsko neravnotežje po kriterijih Evropskega semestra. Stagnacija uvoza
               namreč ni samo znak zadrževanja potrošnje, kar je samo po sebi problem, ampak tudi
               zadrževanje investicij. Od leta 2008 naša podjetja premalo investirajo. Sedem let pa
               je zaradi hitrosti tehnološkega napredka veliko. V prihodnje se bo to pokazalo v
               manjši gospodarski rasti od potencialne, v manjši dodani vrednosti in v manjši
               zaposlenosti. Verjetno ni treba poudarjati, da so krediti podjetjem danes na ravni
               leta 2005, ker padajo vse od sredine leta 2010, in da anketni podatki kažejo, da vsaj
               tretjina naših podjetij proizvaja manj kot bi lahko, ker nimajo dostopa do
               financiranja. Pred časom sta bila izgovora kapitalski primanjkljaj v bankah in
               prezadolženost podjetij. Zdaj imajo naše banke preveč kapitala, po zadolženosti
               podjetij pa smo pod evropskim povprečjem. Proces razdolževanja je torej v veliki meri
               končan, zdaj se mora začeti proces investiranja. V tem procesu so poleg državnih
               investicij in investicij državnih podjetij potrebna tudi investicijska poroštva. Zato
               mi ne pristajamo na ukinitev te sheme, ne da bi bilo hkrati predlagano nadomestilo.
               Gospa državna sekretarka je povedala naslednje, citiram: <q>"Ocenjujemo, da ta konkreten
               ukrep ne more oziroma ga ni mogoče dodelati na način, da bi lahko v praksi zaživel,
               zaradi tega ocenjujemo, da je primerneje, da se v bistvu ukrep kot tak ukine, med tem
               ko pozornost usmerjamo predvsem v druga področja oziroma v druge instrumente, preko
               katerih lahko pomagamo gospodarskim družban,"</q> konec citata. Kot rečeno, mi ne trdimo,
               da je treba ohraniti prav ta instrument, vendar je dejstvo, da drugi instrumenti prav
               tako ne dajejo nobenih rezultatov. Zato bi raje ta instrument ohranili v arzenalu kot
               pa, da bi ga popolnoma ukinili.</p>
               <p>Za ponazoritev pa bi končala z analogijo. Pred enim letom je bil ukinjen davek na
               bilančno vsoto bank. Situacija je bila tudi formalno podobna tej, ker zakon še vedno
               velja, čeprav se davek ne obračunava od 31. decembra lani. Državnemu zboru ni bilo
               treba storiti ničesar, ker je bila začasnost vgrajena že z novelo iz leta 2012. Davek
               ni deloval tako, kot piše v učbenikih, vendar smo mi že takrat opozorili, da ga nima
               smisla ukinjati brez nadomestnih ukrepov. Po enem letu lahko rečemo, da smo na žalost
               imeli prav. Proračun je izgubil 19 milijonov evrov, kar je kar 5 milijonov več, kot
               bo potrebno za odmrznitev minimalnega dohodka. Krediti podjetjem se še vedno
               zmanjšujejo kljub temu, da imajo banke preveč kapitala, podjetja pa niso več
               nadpovprečno zadolžena. To žal samo potrjuje ugotovitev, da je ukinjanje
               pomanjkljivih instrumentov brez uvajanja novih napačna gospodarska politika.
               Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Jernej Vrtovec bo predstavil stališče Poslanske skupine Nove Slovenije –
               krščanskih demokratov.</p>
               <p>Izvolite.</p>
            </sp>
            <sp who="SDZ7:VrtovecJernej">

               <speaker>JERNEJ VRTOVEC (PS NSi):</speaker>

               <p>Spoštovane kolegice in kolegi!</p>
               <p>V času gospodarske in finančne krize, torej po letu 2008, smo se soočali s kreditnim
               krčem, ki je prizadel zlasti gospodarstvo, saj ni moglo dostopati do potrebnih
               sredstev za investicije in razvoj. Kot odziv na kreditni krč je bil sprejet Zakon o
               poroštvih Republike Slovenije za financiranje investicij gospodarskih družb, ki je
               začel veljati 1. 6. leta 2010. Njegov cilj je bil omogočiti gospodarskim družbam
               pridobivanje kreditov za investicije ter tako sproščanje kreditnega krča. Z novelama
               tega zakona pa je bila razširjena možnost pridobivanja poroštev Republike Slovenije
               še za obratna sredstva gospodarskih družb. Vendar so bili pogoji za pridobitev
               takšnega poroštva zelo strogi, zlasti glede zavarovanj. Kljub dobrim namenom zakon v
               praksi ni zaživel, krediti iz poroštev Republike Slovenije so se podeljevali preko
               SID banke, ki pa je od predvidene kvote 400 milijonov evrov v dobrih 5 letih odobrila
               le kredite v višini 20 milijon evrov, kar je komaj 5 % predvidene kvote.</p>
               <p>Noveliranje Zakona o poroštvih Republike Slovenije za financiranje investicij
               gospodarskih družb je pravzaprav v neposredni povezavi z uveljavljenim Zakonom o
               fiskalnem pravilu in omejevanjem javnofinančnih izdatkov. Predlog zakona omejuje
               izdajanje poroštev Republike Slovenije za financiranje investicij gospodarskih družb
               ter za financiranje obratnih sredstev na skrajni rok 31. 12. 2015. Prav zdaj je do
               konca meseca oziroma do 30. 10. 2015 v teku peti razpis za pridobitev teh sredstev,
               ko je še možna oddaja vloge za pridobitev kredita s poroštvom Republike Slovenije. Če
               bi se poroštva izdajala še naprej, bi to lahko vplivalo na nastanek potencialnih
               obveznosti za državni proračun tudi v naslednjih letih, kar bi ogrozilo izvajanje
               naših zavez iz pakta za stabilnost in rast in finančnega okvirja po našem sprejetem
               zakonu o fiskalnem pravilu. Takšna obrazložitev je namreč obrazložitev Vlade.</p>
               <p>Predlagana novela zakona ne zasleduje cilja spodbujanja investicij v gospodarstvu. Z
               omejevanjem časa pridobivanja kreditov s poroštvom Republike Slovenije bodo zagotovo
               ogroženi nekateri že dlje časa načrtovani infrastrukturni projekti, kot so na primer
               izgradnja 3. osi, izgradnja celotne železniške infrastrukture, na primer, naj
               spomnim, na izgradnjo 2. tira ter seveda tudi druge večje investicije. Zakon o
               poroštvih Republike Slovenije za financiranje investicij gospodarskih družb bi bilo
               zato treba novelirati na način, da bi se državna poroštva za investicije dodeljevala
               predvsem na način, ki bi gospodarskim družbam zagotavljala potrebna finančna sredstva
               za investicije, ob hkratnih zadostnih jamstvih, da bi se morebitna unovčena državna
               poroštva lahko poplačala iz same investicije. Časovno omejevanje veljavnosti zakona
               prav tako ni ustrezna rešitev.</p>
               <p>Spoštovani kolegice in kolegi, spoštovani gospod državni sekretar, poslanci Poslanske
               skupine Nove Slovenije Predloga dopolnitev Zakona o poroštvih Republike Slovenije za
               financiranje investicij gospodarskih družb iz navedenih razlogov ne bomo podprli.
               Najlepša hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Dušan Verbič bo predstavil stališče Poslanske skupine Stranke modernega centra.</p>
               <p>Izvolite.</p>
            </sp>
            <sp who="SDZ7:VerbičDušan">

               <speaker>MAG. DUŠAN VERBIČ (PS SMC):</speaker>

               <p>Spoštovani podpredsednik, hvala za besedo. Državni sekretar, poslanki, poslanci, prav
               lep pozdrav!</p>
               <p>S Predlogom zakona o dopolnitvi Zakona o poroštvih Republike Slovenije za
               financiranje investicij gospodarskih družb se določa zakon za izdajo poroštev do 31.
               12. 2015. Tako bo mogoče le še do konca tega leta uporabljati poroštva. Zakon o
               poroštvih za financiranje investicij gospodarskih družb je začel veljati 1. junija
               2010. Njegov cilj je bil omogočiti tem družbam s sedežem v Republiki Sloveniji
               pridobitev kreditov za financiranje vlaganj v investicije. Zaradi prvovrstnega
               zavarovanja, ki ga pomeni državno poroštvo, je bilo pričakovano, da bi bile banke
               bolj naklonjene dajanju kreditov in bi s tem sprostili tako imenovani bančni krč, ki
               je nastal kot posledica tudi svetovne krize. Takrat je zakon omogočil dajanje
               poroštva za zavarovanje kreditov namenjenim za financiranje investicij v razvojne
               projekte, ki imajo za posledico rast dodane vrednosti na zaposlenega in omogočajo
               posledično večjo zaposlenost. Leta 2011 je bil zakon noveliran in je omogočil, da se
               razširi možnost podeljevanja teh poroštev še na poroštva za obratna sredstva. Zaradi
               visoke tveganosti takih poroštev je novelirani zakon predvidel poostrena merila za
               odobritev in zavarovanje poroštev ter institut pooblaščenca Ministrstva za finance.
               Vendar je bil ta institut tudi neoperativen ob pristojnosti, ki bi jih imel v zvezi s
               poslovanjem same gospodarske družbe, se pravi upravičenke do poroštva. Postopek
               imenovanja pooblaščenca bi zaradi obvezne izvedbe javnega razpisa trajal predolgo za
               izvedbo zakonske rešitve, ki je bila zamišljena predvsem kot protikrizni ukrep. Zato
               je bil z novelo zakona v letu 2012 odpravljen, obenem pa so se za obratna sredstva
               zaostrile zahteve po zavarovanju. Cilj zadnje novele je torej bil pospešiti možnost
               dajanja poroštev Republike Slovenije za obratna sredstva, ob hkratni zahtevi po
               strožjem zavarovanju. Delež poroštva za investicije se je s prvotno določenih 75 %
               povečal na 80 % kredita. Kljub navedenim prizadevanjem v smislu prilagajanja ukrepov
               gospodarstvu, instrument v praksi ni zaživel. Od prvega razpisa v letu 2010 do konca
               leta 2014 je SID banka skupaj izdala poroštvo devetim podjetjem v skupni višini 20,48
               milijonov evrov od skupne razpisane poroštvene kvote v višini 400 milijonov evrov.
               Pri čemer je zakonski potencial ena milijarda evrov. Stanje vseh kreditov, podprtih s
               poroštvom Republike Slovenije, je bil ob koncu leta 2014 13,8 milijona evrov.
               Povpraševanja po poroštvih Republike Slovenije je vsako leto manj, pri čemer so banke
               kljub zagotovljenemu zavarovanju v obliki poroštva Republike Slovenije do zdaj
               odobrile le 9 kreditov. V zadnjem petem razpisu pa ni bila prejeta niti ena vloga za
               izdajo poroštva.</p>
               <p>Vsekakor lahko rečemo, da jamstvena shema od uveljavitve pa do zdaj ni zaživela.
               Podjetja bodo tako v prihodnje morala sama brez jamstva države pridobivati sredstva
               za financiranje svojega razvoja. Seveda bo državna razvojna banka pomagala v
               prihodnje pridobivati skupaj s Slovenskim podjetniškim skladom, vendar pa bo v
               prihodnje treba nameniti večjo vlogo tudi financiranju z lastniškim kapitalom.</p>
               <p>Zaradi navedenega bo Poslanska skupina SMC podprla Predlog zakona o dopolnitvi Zakona
               o poroštvih Republike Slovenije za financiranje investicij gospodarskih družb. Hvala
               lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker k predlogu zakona matično
               delovno telo ni sprejelo nobenega amandmaja, amandmajev na seji zbora ni možno
               vlagati. Zaključujem tudi drugo obravnavo predloga zakona. Odločanje o predlogu bomo
               opravili jutri v okviru glasovanj. S tem prekinjam 15. točko dnevnega reda.</p>
               <p>Prekinjam tudi 12. sejo Državnega zbora.</p>
               <p>Obveščam vas, da se bo seja Kolegija predsednika Državnega zbora začela ob 13. uri v
               veliki dvorani na Tomšičevi.</p>
               <p>Z 12. sejo zbora bomo nadaljevali 15 minut po zaključku Kolegija.</p>
               <stage type="time">(Seja je bila prekinjena ob 13. uri in se je nadaljevala ob 14. uri.)</stage>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Nadaljujemo s prekinjeno 12. sejo zbora.</p>
               <p>Prehajamo na <title>16. TOČKO DNEVNEGA REDA – DRUGA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O DAVKU OD DOHODKOV PRAVNIH OSEB, V OKVIRU
                  REDNEGA POSTOPKA.</title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo predstavniku Vlade, državnemu
               sekretarju na Ministrstvu za finance, gospodu Metodu Dragonji.</p>
            </sp>
            <sp who="SDZ7:DragonjaMetod">

               <speaker>METOD DRAGONJA:</speaker>

               <p>Hvala lepa, gospa podpredsednica. Spoštovani poslanke in poslanci!</p>
               <p>Vlada je pripravila Predlog dopolnitev Zakona o davku od dohodkov pravnih oseb.
               Glavni razlog za predlagane dopolnitve je prenos zakonodaje Evropske unije v
               slovenski pravni red. Potreben je tudi nov člen zaradi sprememb pravili
               računovodenja. Področje podjetniškega obdavčevanja na ravni Evropske unije ni
               harmonizirano v večjemu obsegu, vendar pa vseeno veljajo tri direktive, ki zadevajo
               davek od dohodkov pravnih oseb. Ena od teh direktiv je Direktiva o skupnem sistemu
               obdavčite matičnih in odvisnih družb. Navedena direktiva se je spremenila najprej
               julija 2014 in nato še januarja 2015. Od uveljavitve osnovne direktive dalje se je
               poslovno okolje spreminjalo in pokazale so se vrzeli pri uporabi direktive, zato so
               bile potrebne njene spremembe. Primeri dvojnega neobdavčevanja so ena ključnih
               področij v Evropski uniji, na katerem se je začelo hitro in usklajeno ukrepanje.
               Zaradi dvojnega neobdavčevanja izgubijo države članice veliko prihodkov, povzroča pa
               se tudi nelojalna konkurenca. Vsekakor pa lahko te spremembe vključimo v trenutno
               globalno davčno okolje. OECD in Evropska unija se intenzivno ukvarjata s problemi
               zmanjševanja davčne osnove in prenosi dobička.</p>
               <p>Prva dopolnitev v predlogu zakona zadeva neskladje pri hibridnih posojilih. Hibridna
               posojila so finančni inštrumenti, ki imajo značilnosti dolžniškega in lastniškega
               kapitala. Posledično lahko nastaja neželeno dvojno neobdavčevanje. Predlog zakona
               zato določa, da se plačila pri hibridnih posojilih obdavčijo v državi prejemnika, če
               so bila v državi izplačevalca odhodek. Tako se zagotavlja enakovredna obdavčitev.</p>
               <p>V predlog zakona je vključena tudi določba o preprečevanju zlorab na tistih
               področjih, ki jih ureja direktiva. Z uporabo predlaganih določb se bodo za obdavčitev
               upoštevali samo pravni posli in ne denimo ustanavljanje umetnih posrednikov samo
               zato, da se doseže davčna korist, kar je še posebej možno pri čezmejnih naložbah in
               poslih z vpletenostjo čezmejnih družb.</p>
               <p>Tretja dopolnitev v predlogu zakona je posledica spremembe mednarodnega
               računovodskega pravila v zvezi z učinki meritev rezervacij za pokojnine in za
               odpravnine ob upokojitvi. Ugotavljanje davčne osnove po Zakonu o davku od dohodka
               pravnih oseb temelji na ugotavljanju dobička za poslovne namene po pravilih
               računovodenja. Določba o predlogu zakona je potrebna, ker nova računovodska pravila
               določajo njihovo vodenje preko kapitala, davek po zakonu pa se navezuje na postavke v
               izkazu poslovnega izida. Ocenjeno je, da bo skupni učinek vseh teh dopolnil po
               predlogu zakona prestavljal kar za okoli 1 milijardo evrov letno višje prihodke
               državnega proračuna iz naslova prihodkov od davka pravnih oseb. Zaradi načina
               obračunavanja davka se bo ta učinek prvič pokazal kot višji prihodek državnega
               proračuna predvidoma v letu 2017.</p>
               <p>Vlada zato predlaga Državnemu zboru, da predlog zakona sprejme. Hvala lepa.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo. Za predstavitev poročila odbora dajem besedo podpredsedniku Tilnu
               Božiču.</p>
            </sp>
            <sp who="SDZ7:BožičTilen">

               <speaker>TILEN BOŽIČ (PS SMC):</speaker>

               <p>Spoštovana predsedujoča, hvala za besedo. Spoštovani kolegi in kolegice!</p>
               <p>Na Odboru za finance in monetarno politiko smo na 13. redni seji 6. 10. 2015 kot
               matično delovno telo obravnavali predlog Zakona o spremembah in dopolnitvah Zakona o
               davku od dohodkov pravnih oseb – ZDDPO-2M, ki ga je Državnemu zboru v obravnavo
               predložila Vlada.</p>
               <p>Za sejo smo prejeli tudi gradiva Zakonodajno-pravne službe, ki je izpostavila
               pripombo glede odstopa od utečenega izrazoslovja k 2. členu predloženega besedila,
               poročilo pristojne komisije Državnega sveta, ki predlog podpira, in amandma
               koalicijskih poslanskih skupin SMC, Desus in SD k 2. členu.</p>
               <p>Predstavnica predlagatelja je uvodoma poudarila, da gre za prenos evropske
               zakonodaje v slovenski pravni red, z dodatkom, ki odraža nedavne spremembe pravil na
               področju računovodenja. Predstavila je osnovno ureditev, ki omogoča oprostitev
               plačila davčnega odtegljaja od dividend, ki jih odvisna družba izplača matični
               družbi, s tem se odpravi dvojno obdavčevanje prihodkov na ravni matične družbe. V
               praksi je bilo ugotovljeno, da se posamezne rešitve lahko uporabljajo tudi za
               zlorabe, zaradi tega je bilo treba ukrepati. Gre za tri ključne spremembe. Prva v
               praksi odpravlja neskladja pri hibridnih posojilih, ki se lahko zaradi sočasnih
               značilnosti dolžniškega in lastniškega kapitala v posameznih primerih obravnavajo
               različno, in sicer v odvisnosti od pravil v posamični državi članici. Zaradi
               neusklajene obravnave dveh držav tako lahko pride do dvojne neobdavčitve. Uvedena
               rešitev predvideva obdavčevanje tovrstnih poslov v državi prejemnika, če so bila v
               državi izplačevalca opredeljena kot davčno priznani odhodek. Na tak način se
               zagotavlja enkratna obdavčitev. Druga novost uvaja preprečevanje zlorab na bolj
               načelni ravni, če je določena ureditev ali rešitev namenjena izključno pridobitvi
               davčne prednosti. Tretja rešitev upošteva spremembo računovodskih pravil v zvezi z
               učinki ponovnih meritev rezervacij za pokojnine in odpravnine ob upokojitvi in
               določa, kako se ti učinki davčno obravnavajo oziroma na kakšen način se vključujejo v
               davčno osnovo.</p>
               <p>Predstavnica Zakonodajno-pravne službe je v nadaljevanju pojasnila, da je z
               amandmajem koalicijskih poslanskih skupin k 2. členu izrazoslovje sedaj usklajeno.</p>
               <p>Sledila je nekoliko širša razprava, ki se je dotaknila tudi obstoječih in
               pričakovanih prilivov iz naslova davka od dohodkov pravnih oseb v državno blagajno.</p>
               <p>Odbor je v nadaljevanju obravnaval amandma poslanskih skupin SMC, Desus in SD in ga
               sprejel. Nato je tudi glasoval o vseh členih predloga skupaj in jih sprejel. Hvala.
           </p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima Poslanska skupina
               Demokratične stranke upokojencev Slovenije, zanjo gospod Uroš Prikl.</p>
            </sp>
            <sp who="SDZ7:PriklUroš">

               <speaker>UROŠ PRIKL (PS DeSUS):</speaker>

               <p>Hvala lepa, podpredsednica, za besed. Lep pozdrav vsem desetim poslankam in
               poslancem, predstavnikom Vlade!</p>
               <p>Poslanska skupina Desus podpira predlog oziroma dopolnitve Zakona o davku od
               dohodkov pravnih oseb.</p>
               <p>Gre za implementacijo evropske direktive v slovenski pravni red. Prinaša dve
               poglavitni spremembi, in sicer odpravo dvojnega neobdavčevanja ter določitev enotnega
               pravila za države članice, ki preprečujeta zlorabo na davčnem področju. V Poslanski
               skupini Desus pozdravljamo vse rešitve, ki se zavzemajo oziroma težijo za
               vzpostavitev spodbudnega davčnega okolja. Ni posebej treba izpostavljati, kako ugodno
               davčno okolje, posledično tudi poslovno okolje, blagodejno vpliva na celotno
               gospodarstvo. Mnogokrat smo že ponovili, da si v naši poslanski skupini prizadevamo
               za učinkovito pobiranje javnih dajatev, vendar ob hkratni zagotovitvi pravične,
               predvsem pravične in enakopravne prerazporeditve davčnega bremena. To načelo mora
               veljati ne samo znotraj države, temveč tudi na ravni Evropske unije, torej enotno
               pravilo za vse članice Evropske unije. Davčna reforma je po našem mnenju ključni
               faktor, ki bo vplival na prihodnji gospodarski razvoj Slovenije, zato je treba zelo
               skrbno pristopiti k reševanju davčne problematike, pa naj gre včasih zgolj za odpravo
               nepotrebne administrativne ovire.</p>
               <p>Eno izmed neskladij, katerega bomo odpravili z noveliranjem Zakona o davku od
               dohodkov pravnih oseb, je primer dvojnega neobdavčevanja za finančne instrumente, kot
               so hibridna posojila. Problem izhaja iz različnih interpretacij hibridnih posojil med
               državami članicami. Nekateri tovrstna posojila obravnavajo kot dolžniški kapital, pri
               nekaterih državah pa se je pojavil v vlogi lastniškega kapitala. To končno pripelje
               do zmede v obračunavanju davka, ker sta dve državi med seboj neusklajeni. Če govorimo
               o davčnem odhodku v državi plačnika, potem po sedanji ureditvi velja pravilo, da se
               dividende tretirajo kot odbitek od davčne osnove, torej zmanjšujejo davčno osnovo
               zavezanca, kar pomeni ugodnost zanj. Hkrati v državi prejemnika plačila pa dividende
               niso vključene v davčno osnovo in se ne obdavčijo, kar je treba seveda spremeniti.
               Predlagana rešitev predvideva enkratno obdavčitev na način, da se dividende v
               ustreznem obsegu vključijo v davčno osnovo in obdavčijo v državi prejemnika, če so
               bile v državi plačnika obravnavane kot davčno priznan odhodek.</p>
               <p>Slednje bo pomenilo tudi zmanjšanje negativnih učinkov izgube davčnih prihodkov
               zaradi davčnega načrtovanja, ki dovoljuje sedanje neusklajeno ukrepanje držav. Na
               splošno je v predlaganem proračunu za leto 2016 iz naslova davkov o dohodkov pravnih
               oseb napovedano čez 550 milijonov evrov prihodkov, kar bi pomenilo oziroma pomeni
               izpad 15,8 milijonov evrov oziroma 2,7 glede na leto 2015.</p>
               <p>Kar zadeva sprejetja današnjega ukrepa pa ocenjujemo, da bo slednji prinesel
               pozitivne učinke na državni proračun, torej za okoli 1 milijon evrov več davčnih
               prihodkov od dohodkov pravnih oseb na letni ravni. To seveda ni ključni, poglavitni
               in zadnji najmočnejši ukrep, je pa seveda delček, kamenček v mozaiku učinkovitejšega
               pobiranja davkov, gledano generalno, odpravljanje nekaterih administrativnih ovir,
               hkrati pomeni spodbudno, spodbudnejše, stimulativnejše davčne okolje in vodi k naši
               že večkrat ponovljeni tezi pomagati in ne ovirati. Predvsem pa v luči pravične in
               enakopravne razporeditve davčnih bremen za vse.</p>
               <p>Glede na povedano poslanke in poslanci Poslanske skupine Desus podpiramo, soglasno
               podpiramo, predlog novele zakona. Hvala lepa.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina Socialnih demokratov, zanjo gospod Janko Veber.</p>
            </sp>
            <sp who="SDZ7:VeberJanko">

               <speaker>JANKO VEBER (PS SD):</speaker>

               <p>Še enkrat hvala za besedo in lep pozdrav v imenu Poslanske skupine Socialnih
               demokratov.</p>
               <p>Tudi Predlog zakona o spremembah in dopolnitvah Zakona o davku od dohodka pravnih
               oseb bomo v poslanski skupini podprli. Gre sicer za zakon, ki je v veljavi že od leta
               2006. V tem obdobju je bil seveda tudi večkrat spremenjen in dopolnjen, praviloma
               zaradi harmonizacije z evropsko zakonodajo, pogosto pa tudi zaradi odzivanja na hitro
               odvijajoče se spremembe v gospodarstvu.</p>
               <p>Osnovna ureditev omogoča oprostitev plačila davka na dividende, ki jih odvisna družba
               plača matični družbi v obliki davčnega odtegljaja in s tem odpravlja dvojno
               obdavčevanje prihodkov na ravni matične družbe. Žal pa je ob tem ugotovljeno, da
               posamezne rešitve lahko vodijo do zlorab oziroma do dvojne neobdavčitve. In ob
               nadaljnji integraciji evropskih trgov se pojavljajo možnosti prav za te zlorabe.
               Podjetja, še posebej tista, ki delujejo v več državah in imajo razvejano strukturo
               hčerinskih in povezanih družb, so imela do zdaj možnost, da se z uporabo hibridnih
               finančnih instrumentov izogibajo plačila davkov. Z zlorabo določil o čezmejnih
               naložbah so davčni prilivi tako manjši, izvajalci zlorab pa pravzaprav v neupravičeni
               prednosti, saj se nahajajo na t. i. področju dvojnega davčnega neobdavčevanja.
               Podobno se lahko dogaja tudi pri zaposlitvenih prihodkih zaposlenih, kjer lahko
               podjetja zlorabljajo svojo organiziranost v več državah in se tudi v tem primeru
               lahko izognejo plačilu davkov.</p>
               <p>Zato ta zakon, takšne zlorabe omejuje, in ocene predlagatelja so, da se bo zaradi teh
               omejitev povečal priliv tudi v proračun za vsaj milijon evrov. Torej, poleg
               ugodnejšega proračunskega stanja je pomembno tudi to, da se uvaja več pravičnosti in
               ne nazadnje s tem se tudi ustvarja zaupanje in ugodno gospodarsko okolje.</p>
               <p>Zato bomo ta zakon podprli. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina Združena levica, zanjo gospa Violeta Tomić.</p>
            </sp>
            <sp who="SDZ7:TomićVioleta">

               <speaker>VIOLETA TOMIĆ (PS ZL):</speaker>

               <p>Hvala za besedo. Spoštovana podpredsednica, spoštovani kolegi poslanci in kolegice
               poslanke!</p>
               <p>Danes obravnavamo novelo Zakona o davku na dohodke pravnih oseb, torej obdavčitev
               dobičkov podjetij. V tem zakonu je nedvomno veliko pomanjkljivosti, ki se kažejo v
               tem, da iz tega naslova poberemo bistveno manj davka, kot bi ga lahko in kot bi ga
               glede na potrebe morali. Če pogledamo nekoliko nazaj, vidimo, da prihodki od tega
               davka zadnja leta močno padajo. Leta 2009 je bilo realiziranih 712 milijonov evrov
               prihodkov, leta 2011 je bila realizacija 668 milijonov, letos pa se načrtuje le 575
               milijonov. V načrtu proračuna za leto 2016 pa je spet predviden upad, in sicer za
               15,8 milijona ali za 2,7 %. To je seveda nesprejemljivo, ker smo imeli lani
               3-odstotno rast, letos pa bo rast 2,7 %, leta 2016 pa najmanj 2,3 %.</p>
               <p>Z obdavčitvijo dobičkov je torej nekaj zelo narobe; kaj je narobe, lahko ugotovimo,
               če primerjamo obdavčitev v Sloveniji z obdavčitvijo v drugih evropskih državah.
               Podatki iz publikacije trendi na področju obdavčitve, ki jo vsako leto izda Eurostat,
               kažejo naslednje. V Evropski uniji se povprečno 20 % vseh davčnih prihodkov zbere z
               davki na kapital, pri čemer je davek na dobiček daleč največji davek. Pri nas je bilo
               leta 2012 samo 10 % davčnih prihodkov zbranih z davki na kapital. Primerjava davčne
               osnove, torej tistega zneska, od katerega se davek odmeri, pokaže, da je bilo
               dolgoletno povprečje v Avstriji 25 %, pri nas lastnih 20 % BDP. Po tem kazalniku smo
               bili na zadnjem mestu v Evropski uniji. Poudarjam, da gre za dolgoletno povprečje, ne
               kakšen kratkoročni trend. Davčna stopnja je pri nas samo 17 %, v Avstriji je na
               primer 25 %, v Italiji celo 27,5 %. Če to upoštevamo, lahko ugotovimo, da imamo
               prenizko davčno stopnjo in preveč davčnih olajšav, zato je efektivna obdavčitev
               prenizka. Predlagana novela bo efektivno stopnjo obdavčitve sicer povečala, vendar
               gre tukaj za tehnični popravek, za katerega ni zaslužna Vlada, ampak neka evropska
               direktiva. Dodatni prihodki zaradi sprejetja te novele bodo simbolični, nekje okrog
               milijona evrov.</p>
               <p>Mi tej noveli ne nasprotujemo in jo bomo podprli. Seveda pa bi morala Vlada v
               trenutku, ko se pripravlja proračun za dve leti, Državnemu zboru predložiti novelo, s
               katero bi odpravila tiste olajšave, ki so se izkazale za neupravičene, in s katero bi
               stopnja davka na dobiček vrnila na 20 %. Ponavljam, vrnila, ker tukaj ne gre za dvig,
               ampak za odpravo napake iz časa vlade Janša-Šuštaršič. Ta sredstva proračun krvavo
               potrebuje. Zadnjih 10 let so se davki na dobiček in visoke dohodke večkrat znižali,
               davek na izplačane plače je bi z letom 2009 v celoti odpravljen. Nobeden od teh
               ukrepov pa ni prispeval k razvoju in rasti. Makroekonomski šok zaradi vrnitve stopnje
               davka na dobiček s 17 na 20 % bo kratkotrajen in malekosten, bistveno nižji kot
               pozitivni učinki povečanja porabe. Če pa upoštevamo socialne učinke, je ukrep še
               toliko bolj nujen. Leta 2013 je stopnja tveganja revščine dosegla 14,5 % najvišji od
               leta 2005, odkar uporabljamo evropsko metodologijo. Lani se ta stopnja ni znižala,
               pri nekaterih ranljivih skupinah, recimo pri materah samohranilkah ali starejših
               samskih ljudeh na podeželju, pa je od 2- do 4-krat višja od tega povprečja.</p>
               <p>Slovenija se je leta 2010 zavezala, da bo do konca desetletja zmanjšala število
               revnih za 40 tisoč, v resnici se je od leta 2010 ta številka povečala za 36 tisoč, od
               leta 2007 pa kar za 65 tisoč. Izkušnje iz let pred krizo jasno kažejo, da gospodarska
               rast sama po sebi ne rešuje problema revščine, torej višja obdavčitev dobičkov je
               torej neizogibna in če je ne bo predlagala Vlada, jo bomo mi v Združeni levici.
               Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina Nove Slovenije – krščanskih demokratov, zanjo gospod
               Jožef Horvat.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, spoštovana gospa podpredsednica. Spoštovani državni sekretar gospod Metod
               Dragonja, drage kolegice in kolegi!</p>
               <p>Predlog sprememb in dopolnitev Zakona o davku od dohodkov pravnih oseb, ki jih
               obravnavamo danes, bo Poslanska skupina Nove Slovenije – krščanskih demokratov
               podprla. Gre za implementacijo dveh sprememb Direktive Sveta Evropske unije o skupnem
               sistemu obdavčitve matičnih družb in odvisnih družb iz različnih držav članic.
               Spremembi direktive sta bili potrebni zaradi spremenljivih razmer. Priča smo namreč
               hitremu razvoju finančnih trgov in vedno novih finančnih instrumentov, ki zahteva
               vedno nove zakonodajne rešitve. Dvojno obdavčevanje je področje, kjer je potrebno
               ukrepanje Evropske unije, zaradi različnih notranjih zakonodaj pa prihaja tudi do
               davčnih vrzeli. Posebej je bila davčna vrzel evidentirana na področju hibridnih
               financiranj v čezmejnih skupinah. Posamezne države namreč hibridne instrumente
               obravnavajo različno; ene kot dolžniški, druge kot lastniški kapital, kar pa seveda
               ima za posledico bodisi pridobitev davčne ugodnosti, torej neobdavčitev ali dvojna
               obdavčitev.</p>
               <p>Evropska unija temelji na prostem pretoku blaga, kapitala, storitev in oseb.
               Evropska unija v okviru skupne davčne politike sprejema ustrezne predpise za odpravo
               davčnih ovir za čezmejne gospodarske dejavnosti, za boj proti škodljivi davčni
               konkurenci in za tesnejše sodelovanje med davčnimi upravami posameznih držav članic
               pri upravljanju nadzora in preprečevanju goljufij. Lahko rečemo, da je Evropska unija
               na področju prostega pretoka blaga, kapitala in storitev dokaj uspešna. Manj uspešna
               pa je glede urejanja skupne davčne politike na področju prostega pretoka oseb.
               Evropska unija sicer zagotavlja prosto mobilnost delovne sile med državami članicami,
               ni pa vzpostavila, vsaj zaenkrat še ne, mehanizma za enako davčno obremenitev
               delavcev migrantov. Primer so slovenski čezmejni delovni migranti, ti delajo v istem
               okolju, kot na primer njihovi avstrijski sodelavci, plačujejo pa veliko višje davke
               kot oni.</p>
               <p>Taka situacija naše državljane odvrača od zaželene mobilnosti in prostega gibanja
               delovne sile znotraj držav članic Evropske unije in Evropska unija že zelo zamuja z
               normativno ureditvijo tega področja. Morda bo po peti evropski svoboščini, ki bi jo
               naj prinesla energetska unija, potrebno na nivoju Evropske unije razmisliti o
               razreševanju davčne diskriminacije delavcev migrantov, torej o davčni uniji. Vsi
               veste, da mislim na odločbo Ustavnega sodišča v zvezi z Zakonom o dohodnini, to
               odločbo je povsem normalno treba spoštovati, vendar, gotovo so rezerve na nivoju
               Evropske unije, s katerimi bi uredili ta problem, ki ga enostavno trpijo delavci
               migranti predvsem iz Pomurja, Štajerske, Koroške pa seveda tudi iz drugih obmejnih
               regij. Naj še spomnim, da je Evropska komisija 20. januarja 2014 napovedala, da bo
               pod drobnogled vzela tovrstno davčno zakonodajo in odpravila morebitne davčne
               diskriminacije na področju obdavčevanja delavcev migrantov. Zaenkrat nam rezultati
               Evropske komisije niso poznani.</p>
               <p>Kot rečeno, novelo Zakona o davku od dohodkov pravnih oseb Poslanska skupina Nove
               Slovenije podpira.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina Stranke modernega centra, zanjo gospod Branko
               Zorman.</p>
            </sp>
            <sp who="SDZ7:ZormanBranko">

               <speaker>BRANKO ZORMAN (PS SMC):</speaker>

               <p>Spoštovana predsedujoča, spoštovani predstavniki Vlade, kolegice in kolegi!</p>
               <p>Dvojno neobdavčevanje je eno ključnih področij Evropske unije, na katerem se je
               začelo ukrepati usklajeno. Pri tem gre za izboljšanje pravilnega delovanja notranjega
               trga in to z odpravo davčnih vrzeli, ki nastajajo z izkoriščanjem razlik med davčnimi
               sistemi držav. Zaradi dvojnega neobdavčevanja izgubijo države članice veliko
               prihodkov, poleg tega pa se med podjetji na enotnem trgu povzroča nelojalna
               konkurenca. Povečanje čezmejnih naložb je čezmejnim skupinam omogočilo tudi uporabo
               hibridnih finančnih instrumentov in s tem neupravičene prednosti zaradi neskladij med
               različnimi davčnimi obravnavami držav.</p>
               <p>S Predlogom zakona o spremembah in dopolnitvah Zakona o davku od dohodkov pravnih
               oseb se ureja odprava dvojnega neobdavčevanja ob izvzemu dividend zaradi neskladij
               pri tako imenovanih hibridnih posojilih. Vse družbe se s tem obdavčijo glede na
               pridobljeni dobiček v posamezni državi članici EU in se ne morejo izogniti plačilu
               davkov za odpravo vrzeli, ki nastanejo pri hibridnem financiranju v čezmejnih
               primerih. Prav tako se s predlogom zakona ureja preprečevanje zlorab Direktive o
               skupnem sistemu obdavčitve matičnih družb in odvisnih družb iz različnih držav
               članic.</p>
               <p>Ob upoštevanju drugih pomembnih ciljev, kot sta poštena konkurenca in učinkovitost,
               se predvideva, da bo ukrepanje proti dvojnemu neobdavčevanju zaradi tako imenovanih
               hibridnih finančnih ureditev in proti agresivnemu davčnemu načrtovanju imelo
               pozitivne učinek na davčne prihodke. To je bilo tudi poudarjeno ob sprejemanju
               sprememb direktive EU, ki se s tem predlogom prenaša v slovenski pravni red. Učinek
               se pričakuje pri obdavčitvi na področjih, na katerih so bile do sedaj mogoče vrzeli
               pri obdavčitvi oziroma dvojna neobdavčitev.</p>
               <p>Ker bo zmanjševal tveganje novih oblik agresivnega davčnega načrtovanja in zaradi
               vsega že navedenega, bomo v Poslanski skupini Stranke modernega centra Predlog zakona
               o spremembah in dopolnitvah Zakona o davku od dohodkov pravnih oseb podprli. Hvala.
           </p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina Slovenske demokratske stranke, zanjo gospa Suzana Lep
               Šimenko.</p>
            </sp>
            <sp who="SDZ7:LepŠimenkoSuzana">

               <speaker>SUZANA LEP ŠIMENKO (PS SDS):</speaker>

               <p>Hvala za besedo, predsedujoča, lepo pozdravljeni še enkrat!</p>
               <p>Sprememba Zakona o davku od dohodkov pravnih oseb je vezana na spremembe direktive
               in posledično prenos evropske zakonodaje v slovenski pravni red, ki mora biti
               prenesen do konca leta 2015. Direktiva, ki govori o skupnem sistemu obdavčitve
               matičnih in odvisnih družb iz različnih držav članic, je bila v zadnjem letu in pol
               kar dvakrat spremenjena. Ugotovljeno je bilo, da posamezne rešitve, vezane na
               oprostitev plačila davka na dividende, ki jih je odvisna družba plačala matični
               družbi v obliki davčnega odtegljaja in s tem odpravlja dvojno obdavčevanje na ravni
               matične družbe, vodijo do zlorab ali do dvojne neobdavčitve. Izkoriščale so se namreč
               razlike med davčnimi sistemi držav, kar pomeni, da so zaradi dvojnega neobdavčenja
               države članice izgubile veliko prihodkov, med podjetji pa se je ustvarjala nelojalna
               konkurenca.</p>
               <p>Prva sprememba direktive se nanaša na odpravo dvojnega neobdavčenja ob izvzemu
               dividend zaradi neskladij pri hibridnih posojilih, druga na določbo o preprečevanju
               zlorab Direktive o skupnem sistemu obdavčitve matičnih in odvisnih družb držav
               članic, tretja rešitev vključuje spremembe računovodskih pravil, vezanih na ponovne
               meritve rezervacij za pokojnine in odpravnine ob upokojitvi.</p>
               <p>V Poslanski skupini Slovenske demokratske stranke se s predlaganimi spremembami
               Zakona o davku od dohodka pravnih oseb strinjamo in jih bomo podprli. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Ker amandmaje k dopolnjenemu predlogu zakona niso bili vloženi, zaključujem drugo
               obravnavo predloga zakona. Glasovanje o predlogu zakona bomo v skladu s časovnim
               potekom seje zbora opravili jutri, v sredo, 21. 10. 2015 v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>20. TOČKO DNEVNEGA REDA – DRUGA OBRAVNAVA PREDLOGA ZAKONA O
                  SPREMEMBAH ZAKONA O VARNOSTI V ŽELEZNIŠKEM PROMETU, redni postopek.</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
               obrazložitev predloga zakona dajem besedo predstavniku Vlade mag. Klemenu Grebenšku,
               državnemu sekretarju na Ministrstvu za infrastrukturo.</p>
            </sp>
            <sp who="SDZ7:GrebenšekKlemen">

               <speaker>MAG. KLEMEN GREBENŠEK:</speaker>

               <p>Najlepša hvala. Lep pozdrav vsem!</p>
               <p>Predlog zakona o spremembah Zakona o varnosti v železniškem prometu zajema prenos
               treh direktiv v manjšem obsegu, in sicer so to vse tri direktive, ki pokrivajo
               različna področja varnosti v železniškem prometu in katerih rok za prenos je potekel.
               Pri prenosu vseh treh direktiv gre zgolj za spremembo prilog direktivam.</p>
               <p>Poleg navedenih bistvenih razlogih za spremembo zakona zakon vsebuje še manjši
               popravek v členu, ki govori o imenovanih organih po nacionalnih predpisih. S
               spremembo zakona se bo odpravila zahteva glede usposobljenosti osebja imenovanega
               organa, saj njihove naloge niso upravne zadeve, zato tudi ne vodijo postopka in ne
               odločajo na podlagi Zakona o splošnem upravnem postopku. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Predlog zakona je obravnaval Odbor za infrastrukturo, okolje in prostor kot matično
               delovno telo.</p>
               <p>Za prestavitev poročila odbora dajem besedo predsedniku gospodu Igorju Zorčiču.</p>
            </sp>
            <sp who="SDZ7:ZorčičIgor">

               <speaker>IGOR ZORČIČ (PS SMC):</speaker>

               <p>Hvala za besedo. Spoštovani predstavniki Vlade, kolegice in kolegi!</p>
               <p>Odbor za infrastrukturo, okolje in prostor je na 13. seji dne 1. 10. 2015 kot
               matično delovno telo obravnaval Predlog zakona o spremembah Zakona o varnosti v
               železniškem prometu, ki ga je Državnemu zboru v obravnavo po rednem postopku
               predložila Vlada.</p>
               <p>Na seji odbora so sodelovali predstavniki Ministrstva za infrastrukturo, Komisije
               Državnega sveta za lokalno samoupravo in regionalni razvoj, Slovenskih železnic,
               Javne agencije Republike Slovenije za železniški promet in Zakonodajno-pravne službe
               Državnega zbora.</p>
               <p>V dopolnilni obrazložitvi predloga zakona je minister za infrastrukturo, dr. Peter
               Gašperšič poudaril, da je glavni namen predloga zakona prenos treh direktiv, in sicer
               Direktive 2014/38/EU, za katero je bil rok za prenos 1. 1. 2015, Direktive
               2014/88/EU, za katero je bil rok za prenos 30. 6. 2015, in Direktive 2014/82/EU, ki
               bi morala biti v slovenski pravni red prenesena do 1. 7. 2015. Poleg navedenih
               razlogov za spremembo veljavnega zakona vsebuje zakon še manjši popravek v členu, ki
               govori o imenovanih organih po domačih predpisih. S spremembo zakona se bo odpravila
               nepravilnost glede usposobljenosti osebja imenovanega organa, saj njihove naloge niso
               upravne zadeve, zato tudi ne vodijo postopka in ne odločajo na podlagi Zakona o
               splošnem upravnem postopku.</p>
               <p>Predstavnica Zakonodajno-pravne službe je poudarila, da je Zakonodajno-pravna služba
               predlog zakona proučila z vidika njegove skladnosti z Ustavo Republike Slovenije,
               pravnim sistemom in zakonodajno-tehničnega vidika ter k posameznim členom podala
               določene pripombe, ki so v celoti upoštevane v amandmajih koalicijskih poslanskih
               skupin.</p>
               <p>Predstavnik Komisije Državnega sveta za lokalno samoupravo in regionalni razvoj je
               poudaril, da komisija predlog zakona podpira in nanj nima vsebinskih pripomb. K
               ugotovitvi komisije, da je zakon, ki ureja področje varnosti v železniškem prometu,
               potreben celovitejše prenove, sta se pridružila tudi predstavnik Slovenskih železnic
               in predstavnik Javne agencije Republike Slovenije za železniški promet. Izpostavila
               pa sta, da bo priprava novega zakona zelo zahtevna, saj bo treba del določb
               veljavnega zakona nadomestiti s tehničnimi specifikacijami in za interoperabilnost,
               torej s predpisi EU, del določb pa bo treba nadomestiti z določili iz sistema varnega
               upravljanja prevoznikov in upravljavcev.</p>
               <p>V kratki razpravi je bilo postavljeno vprašanje, ali se z implementacijo direktiv, ki
               so glavna vsebina predloga zakona, vnaša določena poklicna deregulacija, na kar je
               predstavnik Ministrstva za infrastrukturo odgovoril, da veljavnega pravilnika o
               strokovni usposobljenosti izvršilnih železniških delavcev, ki podrobno določa pogoje,
               katerim morajo zadostiti kandidati za delovna mesta izvršilnih železniških delavcev,
               implementacije direktiv ne zadevajo.</p>
               <p>Odbor je sprejel amandmaje poslanskih skupin koalicijskih strank k naslovu poglavja
               Prehodne in končne določbe ter k 3. in 4. členu. Odbor je v skladu s 128. členom
               Poslovnika Državnega zbora glasoval o vseh členih predloga zakona skupaj in jih
               sprejel.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima Poslanska skupina Socialnih demokratov, zanjo gospod Matjaž Nemec.</p>
            </sp>
            <sp who="SDZ7:NemecMatjaž">

               <speaker>MATJAŽ NEMEC (PS SD):</speaker>

               <p>Hvala, gospa predsedujoča. Kolegice in kolegi!</p>
               <p>Gre za manjše vsebinske spremembe zakona, katerih poglavitni cilj je povezan s
               prenosom treh direktiv EU v slovenski pravni red. Prva direktiva se nanaša na izdajo
               spričeval strojevodij in zajema spremembe treh prilog direktive, ki urejajo
               zdravstvene zahteve, zahtevo splošno strokovno znanje in zahteve v zvezi z
               dovoljenjem in jezikovno preverjanje. Pomembno je tudi določilo te direktive, ki
               določa, da sprememba pogojev ne vpliva na že izdana dovoljenja. Druga direktiva
               spreminja prilogo Direktive 2004/49/EU, ki ureja skupne varnostne kazalnike.
               Sprememba pomeni prehod s kazalnikov, povezanih s stroški nesreč, ki jih nosijo
               železnice, na kazalnike, povezane z gospodarskim vplivom nesreč na družbo. Pomembne
               so tudi skupne opredelitve pojmov za skupne varnostne kazalnike in metode za izračun
               gospodarskega vpliva nesreče, vendar pa te ne terjajo sprememb opredelitev v zakonu,
               vsaj slednje niso vezane le na skupne varnostne kazalce, temveč veljajo na splošno.
               Tretja direktiva pa omejuje delovanje železniškega sistema v smislu prepovedi
               nedopustne stopnje emisij hrupa v bližini železniške infrastrukture ali v kabini
               strojevodje.</p>
               <p>Poleg prenosa direktiv se s predlogom zakona odpravljajo nepravilnosti, da mora
               osebje, pristojno za opravljanje nalog imenovanega organa, izpolnjevati tudi pogoj
               usposobljenosti po Zakonu o splošnem upravnem postopku, čeprav ne gre za dejavnost,
               ki bila povezana z upravnimi zadevami.</p>
               <p>V Poslanski skupini Socialnih demokratov bomo predlog sprememb Zakona o varnosti v
               železniškem prometu ter vloženi redakcijski amandma podprli. Hvala lepa.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina Združene levice, zanjo dr. Franc Trček.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS SDS):</speaker>

               <p>Hvala za besedo, predsedujoča. Spoštovani zbor!</p>
               <p>Združena levica bo novelo zakona o železniškem prometu podprla. Čeprav gre za prenos
               treh evropskih direktiv v slovenski pravni red, so tokrat spremembe, ki jih
               predvidevajo, umestne in dobrodošle. Takšna je, denimo, tista, po kateri spremembe
               zasnove in delovanja železniške infrastrukture ne bodo smele imeti za posledico
               nedopustne stopnje emisije hrupa tako v okolici te infrastrukture kot v strojevodni
               kabini. Mogoče se to komu zdi banalno, celo nepomembno, vendar takšni ukrepi
               definitivno prispevajo h kakovosti življenja prebivalcev ob tovrstnih
               infrastrukturnih območij kot tudi k izboljšanju delovnih pogojev že prej omenjenih
               strojevodij.</p>
               <p>Bi pa kljub strinjanju s predlogom noveliranega zakona želeli opozoriti na dve
               zadevi. Na prvi problem je že opozorila Komisija Državnega sveta za lokalno
               samoupravo in regionalni razvoj, kasneje smo o tem nekaj spregovorili tudi na
               matičnem delovnem telesu v Državnem zboru. Obstoječi Zakon o varnosti v železniškem
               prometu je zastarel in je potreben obsežnejše in celovite prenove, ne pa le krpanja
               ob vsaki novi direktivi. Vedno bolj se nam zdi, da dejansko Vlada oziroma posamezna
               resorna ministrstva predvsem sledijo zgolj nekim navodilom iz Bruslja. Če želimo
               upravičiti obstoj lastne države, moramo seveda tudi samostojno in brez neke zunanje
               prisile oblikovati strategijo razvoja posameznih družbenih sistemov. Skratka, moramo
               tudi premisliti direktive, ki jih, kot rečemo, implementiramo. Tudi transport je
               gotovo eden od tistih na prednostni listi, če se tako izrazim.</p>
               <p>Drugi problem, povezan s tem zakonom, ki bi ga radi v Združeni levici izpostavili, pa
               je posledica liberalizacije in vsaj delne privatizacije tega področja, ki bo
               predvideval oziroma ga dopušča tako imenovani četrti železniški sveženj in bo tudi
               del novele Zakona o železniškem prometu, ki jo bomo danes obravnavali. Zlasti recimo,
               če pogledamo, kot sem že večkrat omenjal, Veliko Britanijo, kjer so podoben proces
               začeli izpeljevati pred 20 leti, lahko vidimo, da ceno plačajo predvsem uporabniki v
               obliki seveda višje cene storitev, običajno tudi nižje kakovosti storitev, včasih pa
               zaradi znižanja varnosti standardov tudi z življenjem. Skratka, vsakršno izboljšanje
               varnosti v železniškem prometu, pa ne le v železniškem prometu, tudi drugje, je za
               pozdraviti. A seveda pri manjših spremembah zakonodaje pri tovrstnih noveliranjih
               moramo imeti v vidu tudi neko širšo sliko, saj se nam lahko zelo hitro zgodi, da
               dobimo neko krpanko skozi ta manjša noveliranja in tudi tako imenovani imanentni
               šum.</p>
               <p>Kot sem že prej rekel, glavna grožnja, ki je bolj tema nekega drugega noveliranja,
               tega četrtega svežnja, je razmislek o privatizaciji železniškega prometa, zlasti na
               področju nekih manjših držav, manjših sistemov, in neko zavedanje, da moramo v
               doglednem času ta zakon, ki ga noveliramo, spisati na novo in ga prilagoditi 21.
               stoletju in navsezadnje tudi potovalnim hitrostim in varnostnim standardom v
               železniškem prometu v 21. stoletju. Noveliranje bomo pa kljub temu, kot sem že rekel,
               podprli. Hvala za besedo.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina Nove Slovenije – krščanskih demokratov, zanjo gospod
               Jožef Horvat.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, spoštovana predsedujoča. Spoštovani državni sekretar s sodelavkami in
               sodelavci, drage kolegice in kolegi!</p>
               <p>V tem tednu v Državnem zboru sprejemamo kar nekaj novel zakonov, ki jih enostavno
               moramo sprejeti. Tudi predlog sprememb Zakona o varnosti o železniškem prometu je
               eden izmed njih. Gre namreč za implementacijo treh direktiv, ki bi morale biti
               prenesene v naš pravni red že pred poletjem letos. Bistvena sprememba je torej
               odprava nepravilnosti glede pogojev, ki jih mora poleg ostalih pogojev izpolnjevati
               osebje, pristojno za uvedbo postopka verifikacije podsistemov v skladu z nacionalnimi
               predpisi. Ker pri opravljanju teh nalog ne gre za upravne postopke, je za te osebe
               črtana obveznost poznavanja upravnega postopka.</p>
               <p>Ker je veljavni Zakon o varnosti v železniškem prometu nujno potreben celovite
               prenove, krščanski demokrati predlagamo, da ga Vlada pripravi čim prej. Gre za
               zagotovitev varnega in urejenega železniškega prometa, odgovornosti in pristojnosti
               udeležencev pri zagotavljanju varnosti železniškega prometa, razvoj skupnih
               varnostnih ciljev in skupnih varnostnih metod ter za skupna načela pri upravljanju,
               vodenju in nadzorovanju varnosti železniškega prometa.</p>
               <p>Čaka nas, kolegice in kolegi, zagotovitev, izboljšanje in razvoj interoperabilnega
               vseevropskega železniškega sistema na območju Slovenije, izboljšanje in razvoj
               mednarodnih železniških prevoznih storitev na skupnem trgu Evropske unije in seveda s
               tretjimi državami ter oblikovanje skupnega trga opreme in storitev za gradnjo,
               vzdrževanja in obratovanje železniškega sistema. Ampak to železniškega sistema na
               pragu tretjega tisočletja, ne tistega železniškega sistema iz Prešernovih časov, ko
               je pisal o železni cesti.</p>
               <p>V Novi Sloveniji bomo predlog novele podprli, ker se zavedamo nalog naše države na
               tem področju in ker ne želimo, da bi bila še večja zamuda razlog za izrek opomina.
               Vendar smo zaskrbljeni, ker se Vlada tako počasi odziva in dela majhne korake. Zlasti
               lovi roke in prenose direktiv v naš pravni red. Škoda.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina Stranke modernega centra, zanjo gospod Ivan Prelog.</p>
            </sp>
            <sp who="SDZ7:PrelogIvan">

               <speaker>IVAN PRELOG (PS SMC):</speaker>

               <p>Spoštovana predsedujoča, spoštovani ministrski zbor, spoštovani kolegice in
               kolegi!</p>
               <p>Vodilno načelo Predloga zakona o spremembah Zakona o varnosti v železniškem prometu
               je uskladitev pravnega reda Republike Slovenije s pravnim redom EU.</p>
               <p>Novela zakona zajema prenos treh direktiv, sicer v manjšem obsegu, saj se v
               slovensko zakonodajo prenašajo le priloge Direktive 2014/38 EU, Direktive 2014/88 EU
               in Direktive 2014/82 EU. S spremembo zakona se bo odpravila nepravilnost glede
               usposobljenosti oseb imenovanega organa, saj njihove naloge niso upravne zadeve, zato
               tudi ne vodij postopka in odločajo na podlagi Zakona o splošnem upravnem
               postopku.</p>
               <p>Pri pripravi novele zakona so med drugim sodelovali Agencija za železniški promet in
               Slovenske železnice – Infrastruktura, d. o. o. S sprejetimi amandmaji koalicijskih
               poslanskih skupin na matičnem delovnem telesu je predlog zakona v skladu tudi z
               mnenjem Zakonodajno-pravne službe. Komisija Državnega sveta za lokalno samoupravo in
               regionalni razvoj prav tako podpira predlagani zakona.</p>
               <p>Naj še omenim, da smo se v koalicijski pogodbi koalicijski partnerji zavezali, da
               bomo organizacijo železniškega sistema uskladili z evropskimi direktivami s tega
               področja.</p>
               <p>Zaradi navedenih razlogov predvsem pa zaradi široke usklajenosti in podpore zakona
               smo se v Poslanski skupini SMC odločili, da Predlog zakona o spremembah Zakona o
               varnosti v železniškem prometu podpremo. Hvala lepa.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina Slovenske demokratske stranke, zanjo gospod Danijel
               Krivec.</p>
            </sp>
            <sp who="SDZ7:KrivecDanijel">

               <speaker>DANIJEL KRIVEC (PS SDS):</speaker>

               <p>Hvala za besedo, spoštovana predsedujoča, spoštovani predstavniki ministrstva,
               kolegice in kolegi!</p>
               <p>Pred nami je Predlog zakona o spremembah Zakona o varnosti v železniškem prometu.
               Pri tej spremembi Zakona o varnosti v železniškem prometu gre za spremembe manjšega
               obsega, ki prenašajo v naš pravni red zahteve treh direktiv. Gre za spremembe, ki se
               nanašajo na same priloge teh direktiv. Tudi v temu primeru je rok za implementacijo
               že potekel, in sicer pri prenosu zahtev iz prilog Direktive 2014/38 z začetkom
               letošnjega leta, pri prenosu zahtev iz prilog Direktive 2014/88 s 30. junijem letos
               in pri prenosu zahtev iz prilog Direktive 2014/82 s 1. julijem letos.</p>
               <p>Novela zakona poleg teh bistvenih razlogov za spremembo vsebuje še manjši popravek v
               členu, ki govori o imenovanih organih po nacionalnih predpisih. S to spremembo zakona
               se bo odpravila zahteva glede usposobljenosti oseb imenovanega organa, saj njihove
               naloge niso upravne zadeve zato tudi ne vodijo postopka in odločajo na podlagi Zakona
               o splošnem upravnem postopku.</p>
               <p>Pri pripravi tega zakona so sodelovale tudi Slovenske železnice in ga v celoti
               podpirajo, ker ustrezno implementira direktive, ki so predmet zakona. Opozarjajo pa,
               da se čim prej pristopi k pripravi povsem novega Zakona o varnosti v železniškem
               prometu, ki bo moral biti tudi konceptualno drugačen, kot je veljavni. Del teh
               določb, ki jih trenutno vsebuje predlog zakona, bodo nadomeščene s tehničnimi
               specifikacijami za interoperabilnost. To bodo predpisi na ravni Evropske unije, del
               pa bo nadomeščen z določili sistema varnega upravljanja prevoznikov in upravljavcev,
               ki bodo pod nadzorom varnostnega organa.</p>
               <p>Tudi Javna agencija za železniški promet predlog zakona podpira, obenem pa se
               pridružuje ugotovitvi, da je Zakona o varnosti v železniškem prometu v prihodnje
               potreben temeljite prenove. Seveda bo pri tem treba dobro premisliti, na kakšen način
               ga sestaviti.</p>
               <p>V Poslanski skupini Slovenske demokratske stranke predlaganim spremembam zakona ne
               nasprotujemo, ravno tako ne nasprotujemo amandmaju, ki je vložen.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupine Demokratične stranke upokojencev Slovenije, zanjo gospa
               Marjana Kotnik Poropat.</p>
            </sp>
            <sp who="SDZ7:KotnikPoropatMarjana">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovana podpredsednica. Spoštovani predstavniki ministrstva,
               spoštovane kolegice in kolegi.</p>
               <p>Pri Predlogu zakona o spremembah Zakona o varnosti v železniškem prometu gre za
               predlog, s katerim se v slovensko zakonodajo prenašajo evropske direktive. V tem
               primeru gre za prenos treh direktiv oziroma njihovih prilog v manjšem obsegu. Žal gre
               tudi tokrat za direktive, pri katerih je rok za njihov prenos v slovenski pravni red
               že potekel. O vsebini direktiv ne bi govorila, ker smo o njihovi vsebini danes že
               slišali s strani predhodnih razpravljavcev v stališčih posameznih poslanskih
               skupin.</p>
               <p>Poleg prenosa direktiv ta novela zakona odpravlja tudi anomalijo glede
               usposobljenosti osebja imenovanega organa, saj njihove naloge niso upravne zadeve,
               zato tudi ne vodijo postopka in ne odločajo na podlagi Zakona o splošnem upravnem
               postopku. Ker predlog novele ne prinaša kakšnih večjih vsebinskih, predvsem pa ne
               spornih sprememb, bomo poslanke in poslanci Poslanske skupine Desus spremembo zakona
               podprli.</p>
               <p>Ob tem pa bi želela ponoviti opozorila, ki jih je bilo večkrat slišati ob obravnavi
               predloga na matičnem delovnem telesu tudi s strani predstavnikov Slovenskih železnic
               in Agencije za železniški promet, da je veljavni zakon že precej zastarel in
               potrebuje celovito prenovo. S temi opozorili se v Poslanski skupini Desus strinjamo
               in apeliramo na ministra, da pristopi k pripravi celovite prenove veljavnega Zakona o
               varnosti v železniškem prometu. Hvala lepa.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker amandmaji k dopolnjenemu
               predlogu zakona niso bili vloženi, zaključujem drugo obravnavo predloga zakona.
               Glasovanje o predlogu zakona bomo v skladu s časovnim potekom seje Državnega zbora
               opravili jutri, v sredo, 21. 10. 2015 v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>21. TOČKO DNEVNEGA REDA, to je drugo obravnavo PREDLOGA ZAKONA O
                  SPREMEMBAH IN DOPOLNITVAH ZAKONA O POSTOPNEM ZAPIRANJU RUDNIKA TRBOVLJE-HRASTNIK
                  IN RAZVOJNEM PRESTRUKTURIRANJU REGIJE v okviru rednega postopka.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavniku Vlade mag.
               Klemnu Grebenšku, državnemu sekretarju na Ministrstvu za infrastrukturo.</p>
            </sp>
            <sp who="SDZ7:GrebenšekKlemen">

               <speaker>MAG. KLEMEN GREBENŠEK:</speaker>

               <p>Hvala za besedo.</p>
               <p>Spoštovani poslanke in poslanci, pred vami je Predlog zakona o spremembah Zakona o
               postopnem zapiranju Rudnika Trbovlje-Hrastnik in razvojnem prestrukturiranju
               regije.</p>
               <p>Veljavni zakon zaposlenim v Rudniku Trbovlje-Hrastnik omogoča, da lahko predčasno
               zapustijo trg dela preko sistema poklicnega upokojevanja. S predhodnimi dopolnitvami
               zakona so bili določeni posebni pogoji za pridobitev poklicne pokojnine. Razlog za
               ponovno spremembo zakona pa je ugotovitev, da obstoječa ureditev ni bila dovolj
               natančno razdelana, nekatere pravice zavarovancev pa so se celo podvajale, kot na
               primer vzporedna vključitev v pokojninsko in invalidsko zavarovanje in odkup
               pokojninske dobe za to isto obdobje. Spremembe in dopolnitve zakona so torej
               pripravljene z namenom, da se, prvič, odpravijo posamezne nejasnosti glede izvajanja
               zakona in, drugič, da delodajalec lahko odpove delovno razmerje, ne glede na 114.
               člen Zakona o delovnih razmerjih, delavcu, ki izpolnjuje pogoje za poklicno
               upokojitev in lahko uveljavlja pravico do poklicne pokojnine.</p>
               <p>Nejasnosti glede izvajanja zakona se odpravljajo tako, da se določi vrstni red
               pravic, ki se upoštevajo pri izračunu višine primanjkljaja sredstev za posamezno
               pravico. Določa se, da je plačilo primanjkljaja sredstev prispevek Republike
               Slovenije. Potem se določa, da lahko upravičenec uveljavi pravico do prostovoljne
               vključitve v obvezno pokojninsko in invalidsko zavarovanje na podlagi Zakona o
               pokojninskem in invalidskem zavarovanju in ob poklicni upokojitvi dokup pokojninske
               dobe za razliko do 40 let pokojninske dobe, ki skupaj lahko omogočata odmero
               starostne pokojnine za največ 40 let pokojninske dobe. Vrstni red pravic, ki se
               financirajo z razpoložljivimi sredstvi, je predviden za primere, če sredstva ne bi
               zadoščala za izplačilo poklicne pokojnine v predvideni višini in za celotno plačilo
               prispevka za odkup pokojninske dobe. Urejena so pravila za izvedbo dokupa pokojninske
               dobe z namenom, da bo zavarovancu zagotovljena ustrezna odmera starostne pokojnine v
               obveznem pokojninskem in invalidskem zavarovanju. Nadalje so določena pravila za
               ravnanje s sredstvi, ki jih Republika Slovenija plača na denarni račun Sklada
               obveznega dodatnega pokojninskega zavarovanja. Določeno pa je tudi, na kakšen način
               lahko zavarovanec razpolaga s presežkom sredstev na svojem osebnem računu.</p>
               <p>Zakon nadalje določa, da se zaposlenemu v RTH, ki izpolni minimalne pogoje za
               pridobitev pravice do poklicne pokojnine v skladu z Zakonom o postopnem zapiranju
               Rudnika Trbovlje-Hrastnik in razvojnem prestrukturiranju regije, pogodba o zaposlitvi
               lahko odpove. Delovno razmerje zaposlenemu se lahko odpove, ko izpolni pogoje za
               poklicno upokojitev. Pogoje za poklicno upokojitev izpolnjujejo oziroma jih bodo
               izpolnjevali tudi delavci, ki sodijo med zaščiteno kategorijo delavcev pred
               odpuščanjem. Družba RTH ima med svojimi zaposlenimi trenutno približno 50 %
               zaposlenih z zakonsko zaščito pred odpuščanje, zato brez predlaganih zakonskih
               sprememb, s katerimi bi to zaščito odpravili, ne bo mogoče določiti potrebnega
               števila presežnih delavcev in izdelati program za njihovo razreševanje.</p>
               <p>S takšno določbo se je zakon dotaknil tudi kategorije delavcev z zakonsko zaščito
               pred odpuščanjem, med katere sodijo sindikalni zaupniki in oziroma člani sveta
               delavcev oziroma nadzornih organov družbe, starejši delavci oziroma delavci, ki jim
               manjka do pet let do izpolnitve pogojev za uveljavitev pravice do starostne
               pokojnine, in invalidi. Z možnostjo odpovedi pogodbe o zaposlitvi zaposlenemu, ki
               izpolni pogoje za poklicno upokojitev, bi se lahko v letu 2015 približali zahtevi iz
               načrta finančnega prestrukturiranja družbe, ki predvideva razrešitev delavcev v
               takšnem obsegu, da bo konec leta zaposlenih le še 30 delavcev. Gre sicer za odstop od
               sistemske ureditve v Zakonu o delovnih razmerjih, ki pa je potreben zaradi zapiranja
               Rudnika Trbovlje-Hrastnik in finančnega prestrukturiranja družbe. Poudariti je treba,
               da je zaposlenim v Rudniku Trbovlje-Hrastnik, ki se jim lahko odpove pogodbo o
               zaposlitvi ne glede na prvi odstavek 114. člena Zakona o delovnih razmerjih, z
               možnostjo uveljavitvijo pravice do poklicne pokojnine zagotovljena socialna varnost.
               Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Predlog zakona je obravnaval Odbor za infrastrukturo, okolje in prostor kot matično
               delovno telo. Za predstavitev poročila odbora dajem besedo predsedniku gospodu Igorju
               Zorčiču.</p>
            </sp>
            <sp who="SDZ7:ZorčičIgor">

               <speaker>IGOR ZORČIČ (PS SMC):</speaker>

               <p>Hvala za besedo. Spoštovani predstavniki Vlade, kolegice in kolegi!</p>
               <p>Odbor za infrastrukturo, okolje in prostor je na 13. seji 1. 10. 2015 kot matično
               delovno telo obravnaval Predlog zakona o spremembah in dopolnitvah Zakona o postopnem
               zapiranju Rudnika Trbovlje-Hrastnik in razvojnem prestrukturiranju regije, ki ga je
               Državnemu zboru v obravnavo po rednem postopku predložila Vlada.</p>
               <p>Na seji Odbora so sodelovali predstavniki Ministrstva za infrastrukturo, Komisije
               Državnega sveta za lokalno samoupravo in regionalni razvoj, Zveze svobodnih
               sindikatov Slovenije – Sindikata delavcev dejavnosti energetike Slovenije, Rudnika
               Trbovlje-Hrastnik, d. o. o., in Zakonodajno-pravne službe.</p>
               <p>V dopolnilni obrazložitvi je v imenu predlagatelja minister za infrastrukturo dr.
               Peter Gašperšič poudaril, da veljavni zakon zaposlenim v Rudniku Trbovlje-Hrastnik,
               d. o. o., omogoča, da lahko predčasno zapustijo trg dela preko sistema poklicnega
               upokojevanja. S predhodnimi dopolnitvami zakona so bili določeni posebni pogoji za
               pridobitev poklicne pokojnine, razlog za ponovno spremembo zakona pa je ugotovitev,
               da obstoječa ureditev ni bila dovolj natančno razdelana in so se nekatere pravice
               zavarovancev celo podvajale. Predlog zakona te nejasnosti odpravlja z določitvijo
               vrstnega reda pravic, ki se upošteva pri izračunu višine primanjkljaja sredstev za
               posamezno pravico, in določa, da je plačilo primanjkljaja sredstev za poklicno
               pokojnino ter dokup pokojninske dobe prispevek Republike Slovenije.</p>
               <p>Predlog zakona določa še, da lahko upravičenec uveljavi pravico do prostovoljne
               vključitve v obvezno pokojninsko in invalidsko zavarovanje na podlagi Zakona o
               pokojninskem in invalidskem zavarovanju, ob poklicni upokojitvi pa dokup pokojninske
               dobe za razliko do 40 let pokojninske dobe, ki mu skupaj lahko omogočita odmero
               starostne pokojnine za največ 40 let pokojninske dobe. Predlog zakona določa tudi
               pravila za ravnanje s sredstvi, ki jih Republika Slovenija plača na denarni račun
               Sklada obveznega dodatnega pokojninskega zavarovanja, določa pa se tudi, na kakšen
               način lahko zavarovanec razpolaga s presežkom sredstev na svojem osebnem računu.</p>
               <p>Predlog zakona tudi omogoča delodajalcu, da lahko delavcu, ki izpolnjuje pogoje za
               poklicno upokojitev in lahko uveljavlja pravice do poklicne pokojnine, odpove delovno
               razmerje ne glede na 114. člen Zakona o delovnih razmerjih. Ukrep sicer predstavlja
               odstop od sistemske ureditve v ZDR1, vendar pa je treba zaradi izvedbe zapiranja RTH
               in finančnega prestrukturiranja družbe v skladu s spremenjenim programom postopnega
               zapiranja RTH za obdobje 2013 do 2018 in načrtom finančnega prestrukturiranja, ki ga
               je RTH pripravila na podlagi zahtev bank upnic in ki navaja še ostrejše pogoje za
               izvedbo zapiranja glede zmanjševanja števila zaposlenih.</p>
               <p>Predstavnik Zakonodajno-pravne službe je poudaril, da je Zakonodajno-pravna služba
               predlog zakona proučila, podala nanj pripombe. Na podlagi teh pripomb pa so bili
               pripravljeni amandmaji koalicijskih poslanskih skupin, ki v pretežni meri
               izpostavljene pomanjkljivosti odpravljajo.</p>
               <p>Predsednik Komisije Državnega sveta za lokalno samoupravo in regionalni razvoj je
               poudaril, da komisija predloga zakona ni podprla. Komisija v svojem mnenju zlasti
               ugotavlja, da se v predlogu zakona med drugim predlaga znižanje prispevka Republike
               Slovenije v višini premije oziroma denarne pomoči le pri tistih prejemnikih, ki so se
               samozaposlili oziroma prejeli pomoč delavcev kmetov, ne pa tudi delavcev, ki so se
               zaposlili k novemu delodajalcu. S tem predlogom se po obrazložitvi predlagatelja
               zasleduje cilj, da se posamezni zaposleni aktivno rešijo z enim ukrepom in zato ni
               mogoče dodatno koristiti ugodnosti iz naslova primera za samozaposlitev ali denarno
               pomoč, po preteku dveh letih pa še pravico do poklicne upokojitve v nezmanjšanem
               obsegu.</p>
               <p>Predstavnik Zveze svobodnih sindikatov Slovenije je v imenu Sindikata delavcev
               dejavnosti energetike Slovenije izpostavil, da predloga zakona v takšni obliki, kot
               je bil na samem začetku vložen v zakonodajni postopek, sindikat ni podpiral. Razlog
               je bil v tistih rešitvah v predlogu zakona, na katere je pripombe in opozorila podala
               tudi Zakonodajno-pravna služba.</p>
               <p>Poslanci in poslanke so bistveni del razprave namenili predlagani rešitvi v 2. členu
               predloga zakona, ki med drugim spreminja šesti odstavek 16.c člena veljavnega zakona.
               Glede izraženih pomislekov sta minister za infrastrukturo in sekretarka na
               Ministrstvu za infrastrukturo pojasnila, da je predlog zakona res predvideval, da se
               delavcu, ki se odloči uveljaviti pravico do poklicne pokojnine in manjkajoča
               sredstva, ki jih mora zagotoviti Republika Slovenija za izplačevanje poklicne
               pokojnine za dokup pokojninske dobe poleg že sedaj veljavnega zmanjšanja za
               odpravnino, zmanjšajo tudi za premijo oziroma denarno pomoč, izplačano za njegovo
               razrešitev.</p>
               <p>Na podlagi opozoril ZPS pa so se izpostavljene pomanjkljivosti odpravile in
               izenačuje prejemnike premij. Odbor je sprejel amandmaje poslanskih skupin
               koalicijskih strank, ni pa sprejel amandmaje Poslanske skupine Združene levice k 2.
               členu. Nato je glasoval o vseh členih predloga zakona skupaj in jih sprejel.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima Poslanska skupina Združena
               levica, zanjo gospa Violeta Tomić.</p>
            </sp>
            <sp who="SDZ7:TomićVioleta">

               <speaker>VIOLETA TOMIĆ (PS ZL):</speaker>

               <p>Spoštovana podpredsednica, hvala za besedo. Spoštovani kolegice in kolegi!</p>
               <p>Novelo Zakona o postopnem zapiranju Rudnika Trbovlje-Hrastnik in razvojnem
               prestrukturiranju regije v Poslanski skupini Združena levica podpiramo. Če so to res
               zadnje spremembe in dopolnitve zakona – doslej je bil noveliran že petkrat –,bodo del
               zaključka zgodbe rudarstva v Zasavju, ki je hkrati zaključek neke precej širše
               zgodbe.</p>
               <p>Komunistični rudarji so se leta 1924 spopadli s fašističnimi orjunaši, kar je bil
               eden prvih primerov boja proti fašizmu pri nas. Trboveljska premogokopna družba v
               času medvojne Jugoslavije ni bila le največje podjetje na območju Slovenije, ampak
               celotne Jugoslavije. Leta 1958 so trboveljski rudarji izpeljali prvo stavko v
               socialistični Jugoslaviji. Skratka, gre za zgodbo državnega in tudi širšega pomena,
               zato mora biti zaključek primerno spoštljiv. Vendar vsebina različice novele, ki jo
               je Vlada v parlamentarno obravnavo poslala prvotno, takšnega spoštovanja ne kaže. Tu
               merimo predvsem na poizkus, da bi sedaj že nekdanjim rudarjem poklicno pokojnino
               zmanjšali še za premijo, ki so jo prejeli, da bi lahko rešili svoj eksistenčni
               položaj. To bi bilo seveda problematično zaradi retroaktivnosti in zaradi
               neupravičene delitve na tiste nekdanje zaposlene, ki so se samozaposlili ali pa so
               prejeli dokupninsko pomoč delavcu kmetu, pa tudi zato, ker bi še dodatno poslabšalo
               socialni položaj nekdanjih zaposlenih v RTH. Razloga, zakaj si je Vlada za tarčo
               vzela skupino okoli 43 bivših rudarjev, v Poslanski skupini Združena levica ne
               poznamo, nas pa veseli, da so kasneje, ko smo vložili amandma, ki bi to krivico
               preprečil, svojo napako priznali z vložitvijo svojega amandmaja s podobno
               vsebino.</p>
               <p>Bi pa ob tej priložnosti želela izpostaviti še nekaj. Zasavka tla so izčrpana in
               socialni položaj preostalih rudarjev je gotovo treba rešiti, zato tudi naša podpora
               tej noveli. Vendar je nedopustno, da način zapiranja RTH ne diktirajo interesi
               zaposlenih in širšega okolja, v katerem je bil RTH še eden redkih preostalih velikih
               zaposlovalcev. Kot so poleti poročale Finance, je v Trbovljah namreč že Grčija.
               Stopnja registrirane brezposelnosti je tam julija letos znašala kar 20,5 % ali skoraj
               2-krat več od nacionalnega povprečja. Namesto tega pa način zapiranja RTH diktirajo
               interesi bank, s katerimi je bil sklenjen načrt finančnega prestrukturiranja in ki so
               si, kot opozarja tudi Komisija Državnega sveta za lokalno samoupravo in regionalni
               razvoj, kot garancijo za terjatve vzele stanovanja, v katerih živijo socialno
               najšibkejši.</p>
               <p>Zapiranje RTH moramo torej vzeti predvsem kot učno lekcijo življenja v družbi, ki na
               vse svoje probleme gleda le skozi očala računovodje, vendar kot vemo socialisti,
               nekatere stvari, kot so človeška življenja in spoštovanja zgodovine, pač niso
               naprodaj. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije - krščanski demokrati, zanjo gospod
               Jožef Horvat.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovani predstavniki Vlade, spoštovane kolegice,
               spoštovani kolegi!</p>
               <p>Zakon o postopnem zapiranju Rudnika Trbovlje-Hrastnik in razvojnem prestrukturiranju
               regije je bil samo v lanskem letu noveliran kar dvakrat, obakrat zaradi izpolnitve
               zavez kadrovsko-socialnega programa. Določeni so bili posebni pogoji za pridobitev
               poklicne pokojnine. Razlog za ponovno spremembo zakona je, kot navaja sam minister za
               infrastrukturo, ugotovitev, da obstoječa ureditev ni bila dovolj natančno razdelana
               in da so se nekatere pravice zavarovancev celo podvajale. Skoraj bi si upal trditi,
               da se norčujete iz nas, poslancev in še bolj iz zasavskih rudarjev. Gre torej za
               žalostno zgodbo in ta zgodba bi morala tukaj v Državnem zboru, kljub temu da je
               izjemno čist, dvigniti veliko prahu.</p>
               <p>V Novi Sloveniji smo bili že pri sprejemanju spremembe v letu 2014 skeptični do
               ocenjene višine sredstev, ki naj bi jih iz državnega proračuna dodatno namenili za
               reševanje pereče okoljske in gospodarske problematike Zasavja in s tem blažili
               posledice zapiranja rudnika. Vlada je takrat zgolj ugibala, da bo potrebovala od 6,9
               milijonov evrov do 12,05 milijonov evrov.</p>
               <p>Ob tem se kar samo poraja vprašanje, zakaj vprašanje poklicnih pokojnin za posamezne
               kategorije težko zaposljivih starejših delavcev s specifično izobrazbo Vlada rešuje
               le po korakih in še to le zaradi sporazuma o prestrukturiranju terjatev z bankami
               upnicami. Z njimi se je namreč Rudnik Trbovlje-Hrastnik zavezal, da bo do konca
               letošnjega leta zmanjšal število zaposlenih s 130 na 30 ter da bo skoraj
               15-milijonski dolg do bank delno poplačal letos v višini 14 %, preostalo pa do leta
               2018. Ker očitno država tega ne zmore drugače, enostavno predlaga varčevanje na
               ramenih rudarjev. S tem spremenjenim poklicnim upokojevanjem naj bi Rudnik
               Trbovlje-Hrastnik privarčeval od 4,4 do 6,2 milijona evrov, s tem pa zaenkrat
               izpolnil svoje obveznosti do bank.</p>
               <p>Pa poglejmo še drugo plat zgodbe. Revizija poslovanja rudnika je v lanskem letu
               razkrila, da stroški nadzornikov predstavljajo kar 60 % izgube na zapiralih delih.
               Ja, prav ste slišali, 60 %! Skupina RTH je lani z zapiralnimi deli ustvarila 467
               tisoč evrov čiste izgube, sejnine in nagrade pa so znašale kar 108 % več kot v letu
               2013. Glede na ta žalostna dejstva res ne moremo govoriti o reševanju problematike
               Zasavja in o blaženju socialnih stisk rudarjev, temveč zgolj o reševanju bank upnic,
               ki bodo v najslabšem primeru poplačane tudi s prodajo premoženja več kot stotih
               stanovanj, v katerih živijo socialno ogroženi. Po eni strani torej varčevanje pri
               rudarjih in na drugi strani nagrajevanje nadzornikov, ki so odgovorni za današnje
               stanje v rudniku.</p>
               <p>V Novi Sloveniji se zavedamo, da je treba vse postopke zapiranja Rudnika
               Trbovlje-Hrastnik, vključno z ekološko prostorsko sanacijo izvesti do konca
               podaljšanega roka, torej do 31. 12. 2018. Zavedamo se tudi, da je število zaposlenih
               treba zmanjšati, vendar ne za vsako ceno. Odpoved pogodb o zaposlitvi zaposlenim, ki
               sodijo v kategorijo zaščitenih delavcev, je tako skrajen ukrep in pomeni celo odmik
               od sistemske ureditve v Zakonu o delovnih razmerjih, da ob upoštevanju vseh ostalih
               dejstev ne moremo govoriti o reševanju ljudi in tudi o njihovi zagotovljeni socialni
               varnosti ne.</p>
               <p>V Poslanski skupini Nove Slovenije predloga zakona ne bomo podprli, prav tako pa mu
               tudi ne bomo nasprotovali.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina nepovezanih poslancev, zanjo mag. Mirjam Bon
               Klanjšček.</p>
            </sp>
            <sp who="SDZ7:BonKlanjščekMirjam">

               <speaker>MAG. MIRJAM BON KLANJŠČEK (PS NP):</speaker>

               <p>Hvala lepa. Spoštovani!</p>
               <p>Predlog zakona o spremembah in dopolnitvah Zakona o postopnem zapiranju Rudnika
               Trbovlje-Hrastnik in razvojnem prestrukturiranju regije je, kot je opozoril
               predstavnik Zakonodajno-pravne službe Državnega zbora, šesti, odkar imamo zakon.
               Bistvo zakona je, da se delavcem rudnika v zapiranju omogoči, da se upokojijo preko
               sistema poklicnega upokojevanja. Z zakonom so bili predvideni pogoji, ki so to
               upokojevanje omogočali.</p>
               <p>V razpravi, ki smo jo opravili na pristojnem delovnem telesu, je minister izpostavil
               podvajanje pravic, kar naj bi predstavljalo razlog, da zakon ponovno, kot že rečeno,
               šestič noveliramo. Tako naj bi po besedah ministra današnja novela nejasnosti v
               povezavi z izvajanjem zakona ter podvajanje nekaterih pravic odpravila. Na novo se
               določa vrstni red pravic, ki se upoštevajo pri izračunu višine primanjkljaja sredstev
               za posamezno pravico. Določeno je tudi, na kakšen način lahko zavarovanec razpolaga s
               presežkom sredstev na svojem osebnem računu kot tudi pravila za ravnanje s sredstvi,
               ki jih Republika Slovenija plača na denarni račun Sklada obveznega dodatnega
               pokojninskega zavarovanja. Določa se, da lahko upravičenec uveljavi pravico do
               prostovoljne vključitve v obvezno pokojninsko invalidsko zavarovanje na podlagi
               Zakona o pokojninskem in invalidksem zavarovanju, ob poklicni upokojitvi pa še dokup
               pokojninske dobe za razliko do 40 let pokojninske dobe. Prav tako so tudi pravila za
               izvedbo dokupa pokojninske dobe z namenom, da bo zavarovancu zagotovljena ustrezna
               odmera starostne pokojnine. Ker je Rudnik Trbovlje-Hrastnik v zapiranju, se lahko
               zaposlenemu v rudniku, ki izpolni minimalne pogoje za pridobitev pravice do poklicne
               pokojnine, pogodba o zaposlitvi odpove.</p>
               <p>V Poslanski skupini nepovezanih poslancev podpiramo cilje, ki se jih z zakonom
               zasleduje. Na Odboru za infrastrukturo smo izpostavili vprašanje enakosti obravnave
               rudarjev, ki bodo po tem zakonu obravnavani. Na isti dilemo so opozorili tudi
               predstavniki Državnega sveta. Iskreno, še vedno nismo popolnoma prepričani, vam pa
               verjamemo na besedo, da bodo vsi rudarji ob začetku uveljavitve tega zakona in po
               uveljavitvi vaše novele enako obravnavani, predvsem pa, da bodo imeli enake
               pravice.</p>
               <p>V Poslanski skupini nepovezanih poslancev bomo novelo Zakona o postopnem zapiranju
               Rudnika Trbovlje-Hrastnik podprli. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo gospod Igor Zorčič.</p>
            </sp>
            <sp who="SDZ7:ZorčičIgor">

               <speaker>IGOR ZORČIČ (PS SMC):</speaker>

               <p>Spoštovani predsednik, hvala za besedo. Spoštovani predstavniki Vlade, kolegice in
               kolegi!</p>
               <p>Predlog zakona o spremembah in dopolnitvah Zakona o postopnem zapiranju Rudnika
               Trbovlje-Hrastnik in razvojnem prestrukturiranju regije prvenstveno določa načine,
               roke in vire financiranje za izvedbo programa postopnega zapiranja družbe RDH, Rudnik
               Trbovlje-Hrastnik d. o. o. Predlog zakona predvideva uvedbo kadrovsko-socialnega
               programa za prezaposlovanje presežnih delavcev in poklicno upokojevanje pod
               olajšanimi pogoji. Določa se pogoj za pridobitev poklicne pokojnine ter po potrebi
               dokup pokojninske dobe, hkrati se izenačuje pogoj za pridobitev pravice do poklicne
               pokojnine za posamezne kategorije zaposlenih v javnem podjetju Rudnik
               Trbovlje-Hrastnik, d. o. o., natančneje se določa tudi možnosti odpovedi pogodbe o
               zaposlitvi ob izpolnitvi pogojev za poklicno pokojnino.</p>
               <p>Predlagane spremembe in dopolnitve zakona predstavljajo pravno podlago za
               sofinanciranje sredstev za izplačevanja poklicne pokojnine v primeru, da sredstva na
               računu zavarovancev ne zadoščajo za pokritje te obveznosti. V noveli zakona se tudi
               določa sprememba, ki bo delodajalcu omogočala, da zaposlenemu, ki izpolni minimalne
               pogoje za pridobitev pravice do poklicne pokojnine, lahko odpove pogodbo o
               zaposlitvi. Istočasno se ureja tudi odpuščanje delavcev, ki sodijo v kategorijo
               zaščitenih delavcev.</p>
               <p>Sprejetje predloga zakona bo omogočilo izvedbo programa postopnega zapiranja RTH za
               obdobje 2013–2018, ki je bil sprejet na Vladi Republike Slovenije 16. aprila 2014 in
               je v skladu z načelom finančnega prestrukturiranja, ki ga je družba pripravila na
               podlagi zahtev bank upnic.</p>
               <p>Predlagatelj zakona se pri pripravi vsebine ter rešitev zakona usklajeval s
               predstavnikom sindikata RTH, prav tako pa je besedilo zakona obravnaval
               Ekonomsko-socialni svet.</p>
               <p>V Poslanski skupini SMC bomo iz navedenih razlogov Predlog zakona o spremembah in
               dopolnitvah Zakona o postopnem zapiranju Rudnika Trbovlje-Hrastnik in razvojnem
               prestrukturiranju regije podprli tudi z amandmaji, ki pa so bili vloženi na podlagi
               pripomb Zakonodajno-pravne službe in ne drugih strank. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo gospod Bojan
               Podkrajšek.</p>
            </sp>
            <sp who="SDZ7:PodkrajšekBojan">

               <speaker>BOJAN PODKRAJŠEK (PS SDS):</speaker>

               <p>Spoštovani predsednik, hvala za dano besedo. Cenjeni kolegice in kolegi!</p>
               <p>Predlog zakona o spremembah in dopolnitvah postopnega zapiranja Rudnika
               Trbovlje-Hrastnik in razvojnega prestrukturiranja regije. Predlagana sprememba zakona
               je že šesta po dveh letih. Zakon predvideva kadrovsko-socialni program, ki omogoča
               prezaposlovanje presežnih delavcev in njihovo poklicno upokojitev pod posebnimi
               pogoji. Z novelo zakona se med drugimi odpravljajo tudi nekatera nejasnosti pri
               izvajanju zakona.</p>
               <p>V poslanski skupini pa tudi opozarjamo glede nedorečenosti predlaganih rešitev, ki pa
               so posledica nenehnega spreminjanja omenjenega zakona. Popravki 2. člena so tudi na
               nekaterih mestih nepregledni in nerazumljivi.</p>
               <p>Ker je predlog zakona pomemben za to regijo, v Poslanski skupini Slovenske
               demokratske stranke predlaganim spremembi zakona ne bomo nasprotovali. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospod
               Ivan Hršak.</p>
            </sp>
            <sp who="SDZ7:HršakIvan">

               <speaker>IVAN HRŠAK (PS DeSUS):</speaker>

               <p>Hvala za besedo, spoštovani predsednik. Spoštovani predstavniki ministrstva,
               spoštovani kolegice in kolegi!</p>
               <p>Danes že devetič, če se ne motim, obravnavamo predlog novele Zakona o postopnem
               zapiranju Rudnika Trbovlje-Hrastnik in razvojnem prestrukturiranju regije. Le-ta v
               osnovi določa izvedbo programa postopnega zapiranja Rudnika Trbovlje-Hrastnik in
               predvideva kadrovsko-socialni program, ki omogoča prezaposlovanje presežnih delavcev
               in njihovo poklicno upokojevanje pod posebnimi pogoji.</p>
               <p>Gre za predlog zakona, ki ob skoraj vsakem noveliranju na noge dvigne velik del
               Zasavja, saj jih popolnoma upravičeno skrbi, da se bodo prebivalcem te regije vzele
               še kakšne pravice ali sredstva, ki bi jim olajšale socialno stisko. Tudi ta novela je
               seveda pričakovano prinesla nekaj razburjenja, saj se s to novelo zaradi pomanjkanja
               proračunskih sredstev predlaga, da se delavcu, ki uveljavlja pravico do poklicne
               upokojitve, manjkajoča sredstva, ki jih zagotavlja Republika Slovenija za
               izplačevanje poklicne pokojnine in prostovoljno vključitev v obvezno pokojninsko
               zavarovanje ali dokup pokojninske dobe, zmanjšajo tako z odpravnino, ki jo je prejel
               ob prenehanju zaposlitve, kot tudi za premijo oziroma denarno pomoč ob samozaposlitvi
               oziroma kot dokupninska pomoč delavcu kmetu.</p>
               <p>Za nas v poslanski skupini in meni osebno je najpomembnejše, da je za socialno
               varstvo še zadnjih stotih rudarjev poskrbljeno na najboljši mogoč način, kot se v
               trenutni situaciji sploh zanje da poskrbeti. Obenem pa smo v naši poslanski skupini
               pomirjeni, da se z novelo zakona nikakor ne posega v potrebna sredstva za sanacijo
               degradiranih rudarskih površin, kar pomeni, da bo tudi v letih 2016 in 2017 ter po
               trdnih zagotovilih ministrstva tudi v letu 2018 na voljo toliko finančnih sredstev za
               sanacijo, kot jih predvideva veljavni zakon.</p>
               <p>Predlog zakona bomo v poslanski skupini podprli. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Matjaž Nemec.</p>
            </sp>
            <sp who="SDZ7:NemecMatjaž">

               <speaker>MATJAŽ NEMEC (PS SD):</speaker>

               <p>Hvala, predsednik.</p>
               <p>S predlogom zakona se zasleduje cilj dokončanje zapiralnih del v Rudniku
               Trbovlje-Hrastnik, vključno z možnostjo doslednega izvajanja kadrovsko-socialnega
               programa. Gre za to, da se z zakonom poskuša reševati problematiko presežnih
               delavcev, ki sodijo v kategorijo zaščitnih delavcev, in sicer v dinamiki oziroma na
               način, kot to določa spremenjeni program postopnega zapiranja RTH za obdobje
               2013–2018 in načrt finančnega prestrukturiranja. Družba RTH v tem trenutku zaostaja z
               načrtom zapiranja delovnih mest, kar ji dodatno povzroča likvidnostne težave in lahko
               ogrozi njeno poslovanje do te mere, da bi upniki morda predlagali celo uvedbo
               stečaja. Slednje bi bila najslabša možnost za vse, zato je ta scenarij treba
               preprečiti.</p>
               <p>V predhodno sprejetih rešitvah zakona so bili določeni posebni pogoji za pridobitev
               poklicne pokojnine, pri čemer obstoječa ureditev vendarle ni bila dovolj natančno
               razdelana in so se nekatere pravice za zavarovance tudi podvajale, kar pa se s
               predlogom sprememb tega zakona odpravlja.</p>
               <p>Celotno financiranje omenjenih ukrepov v družbi RTH poteka kot potrjena državna
               pomoč. Ukrepi, ki jih je Republika Slovenija priglasila Evropski komisiji, namreč
               določajo, da bodo jamski objekti zaprti do konca leta 2015, izvršena ekološka
               sanacija pa do leta 2018, ko je treba postopno zaključiti tudi s preostalimi
               zaposlitvami. Družba RTH bi morala v letu 2015 število zaposlenih zmanjšati na 30,
               zato je v ta namen treba sprejeti predlagani zakon. Trenutno ima družba RTH med
               zaposlenimi približno 50 % delavcev, ki so zakonsko zaščiteni pred odpuščanjem, zato
               se v zakonu predvideva možnost odpovedi pogodbe, vendar izključno za tiste zaposlene,
               ki izpolnjujejo pogoje za prejemanje poklicne pokojnine. To resda pomeni odstop od
               sistemske ureditve, ki jo določa 114. člen Zakona o delovnih razmerjih, vendar gre v
               teh primerih za izrazito specifično situacijo, ki pa ne sme postati splošna praksa
               ali celo model reševanja presežnih delavcev. Res pa je tudi, da se s to rešitvijo
               zasleduje temeljni cilj, da se vsem delavcem zagotavlja vsaj minimalni standard
               socialne varnosti.</p>
               <p>Prav tako moramo biti pozorni na dana opozorila sindikatov in zaposlenih v družbi
               RTH, ki že dlje časa opozarjajo na težave pri samem izvajanju zakona. Gre zlasti za
               pokrivanje obveznosti države iz naslova poklicnih pokojnin in plačevanja premij. V
               predhodnih razpravah so bila dana tudi resna opozorila, da se s predlaganimi
               zakonskimi rešitvami uvaja razlikovanje pri obsegu pravic tistih presežnih delavcev,
               ki so se poklicno upokojili ali samozaposlili pred uveljavitvijo tega zakona, in
               tistimi, ki bodo to storili po uveljavitvi tega zakona, v škodo slednjih. S
               sprejetjem amandmaja koalicijskih poslanskih skupin na seji matičnega delovnega
               telesa smo odpravili tudi to razlikovanje in po jasnih zagotovilih ministra bodo
               pogoji za vse delavce v družbi RTH enaki tudi po uveljavitvi tega zakona.</p>
               <p>Socialni demokrati bomo predlog novele Zakona o postopnem zapiranju Rudnika
               Trbovlje-Hrastnik in razvojnem prestrukturiranju regije podprli. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin. Ker amandmaji k dopolnjenemu
               predlogu zakona niso bili vloženi, zaključujem drugo obravnavo predloga zakona.
               Glasovanje o predlogu zakona bomo v skladu s časovnim potekom seje zbora opravili
               jutri, 21. 10. 2015, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>22. TOČKO DNEVNEGA REDA – NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O ŽELEZNIŠKEM PROMETU, redni postopek.</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
               obrazložitev predloga zakona dajem besedo predstavniku Vlade, državnemu sekretarju na
               Ministrstvu za infrastrukturo mag. Klemenu Grebenšku.</p>
            </sp>
            <sp who="SDZ7:GrebenšekKlemen">

               <speaker>MAG. KLEMEN GREBENŠEK:</speaker>

               <p>Najlepša hvala.</p>
               <p>Pred vami je predlog novele Zakona o železniškem prometu. Predlagane spremembe in
               dopolnitve zajema prenos določil Direktive o vzpostavitvi enotnega evropskega
               železniškega omrežja v slovenski pravni red, prenos bistvenih funkcij upravljavca
               infrastrukture, povezanih z voznim redom, dodeljevanjem vlakovnih poti in
               zaračunavanjem uporabnine z Javne agencije za železniški promet na upravljavca javne
               železniške infrastrukture, podjetje SŽ – Infrastruktura, določitev pristojnega organa
               za izvajanje uredbe o skupni varnostni metodi za nadzor, ki ga izvajajo nacionalni
               varnostni organi po izdaji varnostnega spričevala ali varnostnega pooblastila, ki je
               Javna agencija za železniški promet. Vsebina predlaganih sprememb se podrobneje
               nanaša na opredelitev neodvisnosti upravljavca javne železniške infrastrukture,
               opredelitev neodvisnosti prevoznikov, opredelitev nalog, povezanih s svojim delom, o
               katerih prevozniki odločajo samostojno, vsebinsko in postopkovno opredelitev pogodbe
               za izvajanje javne gospodarske službe vzdrževanja javne železniške infrastrukture in
               vodenja prometa, ki se po novi določilih sklepa za obdobje petih let, opredelitev
               bistvenih funkcij upravljavca, ki morajo biti povsem ločene od prevoznika, in so
               dodeljevanje vlakovnih poti ter določanje in pobiranje uporabnine, prenos nalog,
               povezanih z voznim redom ter dodeljevanjem vlakovnih poti in zaračunavanjem
               uporabnine, z Javne agencije za železniški promet na podjetje SŽ – Infrastruktura,
               opredelitev elektronskega postopka za dodeljevanje vlakovnih poti od vloge do
               dodelitve, opredelitev namena uporabe uporabnine, opredelitev spodbud in režima
               učinkovitosti, opredelitev čezmejnih sporazumov, opredelitev spremljanja razvoja trga
               železniških storitev in organov, ki ga izvajajo, spremenjena in dopolnjena
               opredelitev regulatornega organa, podrobna opredelitev nalog varnostnega orana po
               posameznih delovnih področjih.</p>
               <p>Predlog v delu, ki se nanaša na prenos nalog, povezanih z vlakovnimi potmi,
               uporabnino in voznih redov, z Javne agencije za železniški promet na
               infrastrukturnega upravljavca, je bil detajlno prediskutiran in usklajen tudi s
               predstavniki Evropske komisije glede določil o zagotavljanju neodvisnosti upravljavca
               prevoznikov. V gradivu je navedeno, da s prenosom določil Direktive o vzpostavitvi
               enotnega železniškega območja zamujamo, ker je njen rok za prenos potekel 16. junija
               2015. Do zamude je prišlo zaradi dolgotrajnega resorskega in medresorskega
               usklajevanja, kakor tudi zaradi usklajevanja ustreznih rešitev z Evropsko
               komisijo.</p>
               <p>Sam obseg sprememb in dopolnitev zajema več kot tretjino členov osnovnega zakona,
               zato bi po pravilih nomotehnike morali pripraviti nov zakon, vendar se nismo odločili
               za takšno rešitev iz sledečega razloga. Na nivoju EU je v zaključni fazi sprejema
               tako imenovane četrti železniški sveženj, s katerim bo železniška zakonodaja Unije v
               celoti prenovljena. Pričakovati je, da bodo temeljni akti, ki zajemajo direktivo o
               interoperabilnosti in varnosti ter uredbo o Evropski železniški agenciji objavljen do
               konca letošnjega leta. Na podlagi teh aktov pa bomo na Ministrstvu za infrastrukturo
               ob sodelovanju vseh akterjev na železniškem področju v Sloveniji pripravili predloge
               novih zakonov o železniškem prometu in varnosti v železniškem prometu.</p>
               <p>Na podlagi prvega odstavka 138. člena Poslovnika Državnega zbora predlagamo, da se na
               isti seji opravi tretja obravnava predlaganega zakona. Najlepša hvala za pozornost.
           </p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za infrastrukturo, okolje in prostor kot matično
               delovno telo.</p>
               <p>Za predstavitev poročila odbora dajem besedo predsedniku gospodu Igorju Zorčiču.</p>
            </sp>
            <sp who="SDZ7:ZorčičIgor">

               <speaker>IGOR ZORČIČ (PS SMC):</speaker>

               <p>Spoštovani predsednik, hvala za besedo. Spoštovani predstavniki Vlade, kolegice in
               kolegi!</p>
               <p>Odbor za infrastrukturo, okolje in prostor je na 13. seji dne 1. 10. 2015 kot matično
               delovno telo obravnaval Predlog zakona o spremembah in dopolnitvah Zakona o
               železniškem prometu, ki ga je Državnemu zboru v obravnavo po rednem postopku
               predložila Vlada.</p>
               <p>Na seji odbora so sodelovali predstavniki Ministrstva za infrastrukturo, Komisije
               Državnega sveta za lokalno samoupravo in regionalni razvoj, Slovenskih železnic –
               Infrastruktura, d. o. o., in Zakonodajno-pravne službe.</p>
               <p>V dopolnilni obrazložitvi predloga zakona je minister za infrastrukturo dr. Peter
               Gašperšič poudaril, da je glavni namen predloga zakona implementacija Direktive
               2012/34/EU o vzpostavitvi enotnega evropskega železniškega območja, katere določila
               bi že morala biti prenesena v slovenski pravni red do 16. junija 2015. Izpostavil je,
               da predlog zakona predstavlja prenos zlasti bistvenih funkcij upravljavca
               infrastrukture, ki so povezane z voznim redom, dodeljevanjem vlakovnih poti in
               zaračunavanjem uporabnine z Javne agencije Republike Slovenije za železniški promet
               na upravljavca javne železniške infrastrukture, in sicer na podjetje Slovenske
               železnice – Infrastruktura, d. o. o. Poleg tega se ureja tudi določitev Agencije za
               železniški promet kot pristojnega organa za izvajanje uredbe o skupni varnosti in
               metodi za nadzor, ki ga izvajajo nacionalni varnostni organi po izdaji varnostnega
               spričevala ali varnostnega pooblastila. Izmed poglavitnih rešitev je bila podana tudi
               opredelitev neodvisnosti upravljavcev infrastrukture ter opredelitev neodvisnosti
               prevoznikov.</p>
               <p>Minister je izpostavil še vsebinsko in postopkovno opredelitev pogodbe za izvajanje
               javne gospodarske službe vzdrževanja javne železniške infrastrukture in vodenja
               prometa, ki se po novih določilih sklepa za obdobje petih let, ter opredelitev
               bistvenih funkcij upravljavca, ki morajo biti povsem ločene od prevoznika, to sta
               dodeljevanje vlakovnih poti in pobiranje uporabnine.</p>
               <p>Predstavnica Zakonodajno-pravne službe je izpostavila, da je ZPS podala nekatere
               pripombe tudi k posameznim členom, ki pa so bili v pretežni meri upoštevane v
               amandmajih koalicijskih poslanskih skupin.</p>
               <p>Predstavnik Komisije Državnega sveta za lokalno samoupravo in regionalni razvoj je
               poudaril, da komisija predlog zakona podpira.</p>
               <p>V razpravi je bilo izpostavljeno vprašanje, ali se z implementacijo direktive odpira
               pot za liberalizacijo nacionalnega trga železniških storitev, zlasti z vidika
               zagotavljanja gospodarske javne službe potniškega prometa. Minister za infrastrukturo
               je poudaril, da implementacija direktive predstavlja izključno ločitev upravljavca
               železniške infrastrukture od prevoznikov, izpostavil je, da obstaja predlog Evropske
               komisije, po katerem naj bi se trg potniškega prometa liberaliziral na način, da bi
               se izvajanje gospodarske javne službe podeljevalo na razpisu. Omenjeni predlog je še
               v pripravi, Slovenija kot majhen trg pa se v zvezi s tem predlogom zavzema, da se ji
               dopusti možnost podelitve izvajanja gospodarske javne službe neposredno, kot je to
               urejeno zdaj.</p>
               <p>Glede pozitivnih učinkov, ki jih je mogoče pričakovati z implementacijo direktive v
               slovenski pravni red, so bili na seji izpostavljeni: uvedba elektronskega vlaganja
               zahtev za vlakovno pot, ki bo za prevoznike skrajšala čas za dodelitev vlakovne poti,
               v primeru elektronske vloge taksa več ne bo zaračunana, kar bo prevoznikom znižalo
               tudi stroške, zaradi prenosa nalog z AŽP na Slovenske železnice – Infrastruktura je
               mogoče pričakovati tudi nekoliko večjo učinkovitost, saj so na Slovenskih železnicah
               – Infrastruktura v primerjavi z Agencijo za železniški promet neposredno vpeti v
               železniški sistem, kar lahko pripomore k hitrejšemu opravljanju nalog, ki jim jih
               dodeljuje novela zakona.</p>
               <p>Odbor je sprejel amandmaje poslanskih skupin SMC, Desus in SD k 2., 3., 8., 9., 10.,
               13., 16., 18., 20., 21., 22., 24., 25. in 34. členu. V skladu s 128. členom
               Poslovnika Državnega zbora pa je glasoval o vseh členih predloga zakona skupaj in jih
               tudi sprejel. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališče poslanskih skupin.</p>
               <p>Besedo ima Poslanska skupina Nove Slovenije – krščanskih demokratov, zanjo gospod
               Jožef Horvat.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovani predstavniki Vlade, kolegice in
               kolegi!</p>
               <p>Spet imamo pred seboj predlog zakona, ki ga moramo sprejeti, saj smo že julija letos
               dobili uradni opomin Evropske komisije, ker svoje naloge nismo opravili. Spet
               zamujamo. Direktiva o vzpostavitvi enotnega evropskega železniškega območja bi morala
               biti v slovenski pravni red prenesena do 16. junija letos. In spet je edini razlog
               sprejemanja novele Zakona o železniškem prometu zgolj implementacija uredbe oziroma
               direktive in še ta je zelo slabo izvedena, saj gre v velikem delu le za dobesedni
               prevod in ne za vsebinsko prilagoditev določb naši nacionalni zakonodaji. Zaradi tega
               se spreminja skoraj vsak člen zakona, ki je postal popolnoma nepregleden in nejasen.
               Ministrstvo za infrastrukturo sicer pojasnjuje, da bodo pripravili nov zakon takoj,
               ko bo na nivoju Evropske unije sprejet četrti železniški sveženj, ki bo v celoti
               prenovil področje evropske železniške zakonodaje na varnostnem, prometnem in
               infrastrukturnem področju.</p>
               <p>V Novi Sloveniji se zavedamo, da so nekatere spremembe današnje novele dobrodošle.
               Prenos bistvenih funkcij upravljavca infrastrukture, ki so povezane z voznim redom,
               dodeljevanjem vlakovnih poti in zaračunavanjem pristojbine z Javne agencije Republike
               Slovenije za železniški promet na upravljavca javne železniške infrastrukture, to je
               na Slovenske železnice – Infrastruktura, d. o. o. Neodvisnost upravljavcev
               infrastrukture in neodvisnost prevoznikov sta ključnega pomena. Tudi sklepanje pogodb
               za izvajanje javne gospodarske službe, vzdrževanje javne železniške infrastrukture in
               vodenje prometa za obdobje petih let je dobrodošlo. Glede na majhnost slovenskega
               trga je namreč ravno način podelitve izvajanja te javne službe bistvenega pomena; z
               javnim razpisom ali brez njega, kot imamo urejeno sedaj. Potniški promet ne sme
               postati predmet tehtanja različnih interesov.</p>
               <p>Kaj torej pomeni današnja implementacija direktive, katere pozitivne učinke prinaša?
               Pravzaprav nobenih revolucionarnih oziroma takšnih, ki bi bistveno posegali v
               drobovje slovenskega železniškega prometa. Elektronsko vlaganje zahtev za vlakovno
               pot brez plačila upravne takse ali namenitev uporabnine, ki jo prevoznik plačuje
               upravljavcu za uporabo javne železniške infrastrukture, kritje stroškov izvajanja
               dejavnosti upravljavca namesto sedanjemu vzdrževanju železniške infrastrukture so le
               drobtinice, ki v primerjavi s sedanjo zakonsko ureditvijo ne prinašajo kaj
               bistvenega.</p>
               <p>V Novi Sloveniji bomo predlog zakona podprli le iz razloga nuje, ker bi sicer
               uradnemu opominu sledil postopek za izrek kazni. Lahko bi rekli, da Vlada s takšnimi
               postopki izsiljuje. Izgovor, da je šlo za dolgotrajno medresorsko usklajevanje in še
               za dodatno usklajevanje s predstavniki Evropske komisije, je odveč.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo gospod Danilo Anton
               Ranc.</p>
            </sp>
            <sp who="SDZ7:RancDaniloAnton">

               <speaker>DANILO ANTON RANC (PS SMC):</speaker>

               <p>Spoštovani predsednik Državnega zbora dr. Milan Brglez, spoštovani državni sekretar
               mag. Klemen Grebenšek s sodelavci, spoštovani poslanke in poslanci!</p>
               <p>V Poslanski skupini Stranke modernega centra bomo Predlog zakona o spremembah in
               dopolnitvah Zakona o železniškem prometu podprli, ker novela zakona odpravlja
               pomanjkljivosti iz sodbe Sodišča Evropske unije z dnem 11. junija 2013, ki Sloveniji
               očita neizvajanje predmetnih direktiv. Usklajuje se slovenski pravni red z evropskim
               pravnim redom preko prenosa določil Direktive 2012/34 Evropskega parlamenta in Sveta,
               ki predstavlja prenovo treh predhodnih direktiv in njihovih sprememb z določenimi
               novostmi oziroma spremembami, ki se nanašajo na delovanje regulatornih, varnostnih in
               tudi licenčnih organov na področju železniškega prometa.</p>
               <p>Usklajuje se medsebojno sodelovanje kakor tudi mednarodno sodelovanje z istimi
               organi drugih držav članic EU. Ključni razlog za našo podporo predlogu zakona je
               opredelitev neodvisnosti upravljavca javne železniške infrastrukture, regulatornega
               in varnostnega organa, prevoznikov ter inšpekcijskega in prekrškovnega organa.
               Bistvene funkcije upravljavca morajo biti predvsem ločene od prevoznika, predvsem pa
               dodeljevanje vlakovnih poti ter določanje in pobiranje uporabnine.</p>
               <p>Vzpostavlja se enotno evropsko železniško območje ter nediskrimnatorna obravnava
               vseh prevoznikov. Naša odločitev je sledila tudi dejstvom, da ponuja novela zakona
               pravno podlago za vzpostavitev elektronskega postopka za dodelovanje vlakovnih poti,
               specifikacijo namena uporabnine, vpeljavo spodbud in režima učinkovitosti za
               upravljavca in prevoznike ter spremljanje razvoja trga železniških storitev in
               organov, ki ga izvajajo.</p>
               <p>Predlog zakona je usklajen na vseh ravneh, predvsem pa s ključnimi deležniki, kot so
               Javna agencija za železniški promet Republike Slovenije kot varnostni organ, Agencija
               za komunikacijska omrežja in storitve Republike Slovenije kot regulatorni organ,
               Inšpektoratom Republike Slovenije za infrastrukturo kot inšpekcijski in prekrškovni
               organ ter Slovenskimi železnicami – Infrastruktura, d. o. o., kot upravljavec
               infrastrukture.</p>
               <p>Prav tako je predlog zakona dopolnjen z amandmaji koalicije in s predlogi
               Zakonodajno-pravne službe, podpira pa ga tudi komisija Državnega sveta za lokalno
               samoupravo in regionalni razvoj. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo gospod Danijel
               Krivec.</p>
            </sp>
            <sp who="SDZ7:KrivecDanijel">

               <speaker>DANIJEL KRIVEC (PS SDS):</speaker>

               <p>Spoštovani predsednik, predstavniki ministrstva, kolegice in kolegi!</p>
               <p>Pred nami je Predlog zakona o spremembah in dopolnitvah Zakona o železniškem
               prometu. Pri obravnavnem predlogu zakona gre v veliki meri za uskladitev Zakona o
               železniškem prometu z zahtevami direktiv Evropske unije. Gre za precej zahtevne in
               obsežne prilagoditve zakona. Zato te prilagoditve in uskladitve niso bile enostavne
               in so trajale kar nekaj časa, so bile pa nujne, da se izognemo plačevanju kazni in
               zagotavljanju interoperabilnosti našega sistema.</p>
               <p>Pri predlaganih spremembah in dopolnitvah Zakona o železniškem prometu gre za prenos
               določila Direktive 2013/34 o vzpostaviti enotnega evropskega železniškega omrežja v
               slovenski pravni red. Prenašajo se vse bistvene funkcije upravljavca infrastrukture,
               ki so povezane tako z voznim redom, dodelovanjem vlakovnih poti in zaračunavanjem
               uporabnine, z Javne agencije za železniški promet pa se na upravljavce javne
               železniške infrastrukture prenaša, in to na podjetje Slovenske železnice –
               Infrastruktura.</p>
               <p>V predlogu zakona se ureja tudi določitev pristojnega organa za izvajanje Uredbe
               1077/2012 o skupni varnosti in metodah za nadzor, ki ga izvaja nacionalni varnostni
               organi po izdaji varnostnega spričevala ali varnostnega pooblastila. Te naloge izvaja
               Javna agencija za železniški promet, vsebina predlaganih sprememb pa se nanaša na
               opredelitve neodvisnosti upravljavca javne železniške infrastrukture, opredelitve
               neodvisnosti prevoznikov, opredelitve nalog, povezanih s svojim delom ,o katerih
               prevozniki odločajo samostojno, na vsebinsko in postopkovno opredelitev pogodbe za
               izvajanje javne gospodarske službe, na vzdrževanje javne železniške infrastrukture in
               vodenje prometa, ki se po novih določilih sklepa za obdobje 5 let.</p>
               <p>Gre tudi za opredelitev bistvenih funkcij upravljavca, ki morajo biti povsem ločene
               od prevoznika, te funkcije so dodeljevanje vlakovnih poti ter določanje in pobiranje
               uporabnine.</p>
               <p>Omeniti je treba, da s prenosom Direktive 2012/34 že zamujamo, saj bi jo morali v naš
               pravni red prenesti do letošnjega 16. junija, ko je potekel rok. Postopek se še ni
               zaključil zaradi dolgotrajnega medresorskega usklajevanja in naknadnega usklajevanja
               oziroma posvetovanja z Evropsko komisijo o določilih, ki se nanaša na zagotavljanje
               neodvisnosti infrastrukturnega upravljavca od prevoznikov. Predlog novele zakona je
               sedaj usklajen in odpravlja vse dosedanje neusklajenosti, zato v Poslanski skupini
               Slovenske demokratske stranke predlogu zakona ne nasprotujemo.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospa
               Marjana Kotnik Poropat.</p>
            </sp>
            <sp who="SDZ7:KotnikPoropatMarjana">

               <speaker>MARJANA KOTNIK POROPAT (PS DeSUS):</speaker>

               <p>Spoštovani predsednik Državnega zbora, spoštovani predstavniki ministrstva,
               spoštovani poslanke in poslanci!</p>
               <p>Predlog novele Zakona o železniškem prometu je tretji iz paketa prenosa evropskih
               direktiv v slovenski pravni red. Gre za prenos Direktive o vzpostavitvi enotnega
               evropskega železniškega območja, ki bi morala biti prenesena do 16. junija 2015, kar
               pomeni, da tudi v tem primeru s prenosom direktive zamujamo. Direktiva predstavlja
               prenovo treh predhodnih direktiv z določenimi novostmi oziroma spremembami, ki se
               nanašajo na delovanje regulatornih, varnostnih in licenčnih organov na področju
               železniškega prometa ter njihovo medsebojno sodelovanje in mednarodno sodelovanje z
               istimi organi drugih držav članic Evropske unije. Naj na kratko naštejem nekaj
               poglavitnih rešitev. Opredeljuje se neodvisnost upravljavca javne železniške
               infrastrukture, ki mora imeti nadzorni svet, in neodvisnost prevoznikov, torej
               neodvisno razpolaganje s premoženjem, proračunom in računovodstvom, ki je ločeno od
               države, določajo pa se tudi naloge, v katerih prevozniki odločajo samostojno.</p>
               <p>Predlog zakona opredeljuje tudi vsebinsko in postopkovno določitev pogodbe za
               izvajanje javne gospodarske službe, vzdrževanja javne železniške infrastrukture in
               vodenje prometa, ki se bo po novem sklepala za obdobje petih let. Določajo se tudi
               bistvene funkcije upravljavca, kot na primer dodeljevanja vlakovnih poti ter
               določanje in pobiranje uporabnine, ki morajo biti povsem ločene od prevoznika. Drugih
               rešitev ne bom ponavljala, saj jih je predstavil državni sekretar. Predlog novele pa
               kljub temu ali prav zaradi tega s prenosom direktive prinaša kar nekaj novosti,
               zaradi katerih je bila sama priprava predloge novele precej zahtevna.</p>
               <p>Besedilo novele je zelo obsežno in presega normative noveliranja veljavnih zakonov,
               na kar smo opozorili tudi v Poslanski skupini Desus ter predlagali celovito spremembo
               tega zakona. Minister nam je pojasnil, da bo ministrstvo pristopilo k prenovi zakona
               po sprejetju četrtega železniškega svežnja predpisov, ki ureja področje
               interoperabilnosti, varnosti, odpiranje trga železniških storitev in delo Evropske
               železniške agencije. Poslanke in poslanci Poslanske skupine Desus predlog novele
               podpiramo. Predlog novele podpirata tudi Agencija za železniški promet in Slovenske
               železnice – Infrastruktura, d. o. o., ki se ju predlog sprememb pravzaprav najbolj
               dotika, saj se upravljavcu določajo bistvene funkcije, kot so dodeljevanje vlakovnih
               poti, zaračunavanje uporabnine ter, kot že omenjeno, določa petletna pogodba za
               izvajanje javne gospodarske službe, vzdrževanja, javne železniške infrastrukture in
               vodenje prometa. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Matjaž Nemec.</p>
            </sp>
            <sp who="SDZ7:NemecMatjaž">

               <speaker>MATJAŽ NEMEC (PS SD):</speaker>

               <p>Še v zadnje hvala lepa, predsednik. Kolegice in kolegi!</p>
               <p>V Poslanski skupini Socialnih demokratov bomo podprli predlog sprememb in dopolnitev
               Zakona o železniškem prometu. Poudariti velja, da gre za vsebinsko zelo pomembno
               novelo zakona, ki jo narekuje prenos Direktive o vzpostavitvi enotnega evropskega
               železniškega omrežja v slovenski pravni red. Nova zakonska ureditev tako določa
               prenos bistvenih funkcij upravljanja z železniško infrastrukturo, povezanih z voznim
               redom, dodeljevanjem vlakovnih poti ter zaračunavanjem uporabnine z Javne agencije za
               železniški promet na upravljavca javne železniške infrastrukture, to je na podjetje
               Slovenske železnice – Infrastruktura. Za pobrano uporabnino bo veljalo, da je njena
               poraba namensko določena za kritje stroškov izvajanja dejavnosti upravljavca, torej
               se ta denar ne bo smel prelivati drugam. Z zakonom se natančno opredeljuje tudi
               neodvisnost funkcij upravljavca javne železniške infrastrukture od prevoznika. V tem
               delu so bile zakonske rešitve še posebej preverjane tudi pri Evropski komisiji,
               predvsem zato da se omenjena direktiva pravilno implementira in da se izognemo
               morebitnim novim postopkom pred sodiščem zaradi očitkov o kršitvi pravil prostega
               pretoka storitev oziroma pravil nedopustnega oviranja konkurence na trgu.</p>
               <p>Zakon določa tudi, da prevoznik neodvisno od države razpolaga s svojim premoženjem,
               proračunom in računovodstvom, kar pomeni, da velja za strog evropski režim glede
               morebitnega dodeljevanja pomoči države. Določeno je tudi, da prevoznik samostojno
               določa svojo notranjo organiziranost, nadzorovanje dobave, trženje storitev in
               podobno.</p>
               <p>Prav tako pa se z zakonom zelo natančno opredeljuje naloge regulatornega organa,
               torej Agencije za komunikacijska omrežja in storitve, kjer so opredeljene konkretne
               prepovedi interesnih povezav med osebjem organa in drugimi deležniki na železniškem
               trgu. Tudi naloge pristojnega organa za izvajanje Uredbe o skupni varnostni metodi za
               nadzor so natančno določene in jih izvaja Javna agencija za železniški promet kot
               nacionalni varnostni organ.</p>
               <p>Zakon prinaša še nekatere druge spremembe kot ureditev elektronskega postopka za
               dodeljevanje vlakovnih poti, opredelitev spodbud in režima učinkovitosti za
               upravljavca oziroma prevoznika in natančno ureditev pogodb za izvajanje javne
               gospodarske službe, vzdrževanje javne železniške infrastrukture in vodenje prometa,
               ki se po novih določilih sklepa za obdobje petih let.</p>
               <p>Na koncu bi želel še poudariti, da je na ravni EU tako rekoč pred vrati sprejetje
               novega svežnja železniške zakonodaje. Med drugim je že in še bo izpostavljeno tudi
               vprašanje izvajanja storitev potniškega prometa kot gospodarske javne službe in z njo
               povezane morebitne liberalizacija na tem področju.</p>
               <p>Socialni demokrati podpiramo stališče Slovenije, da se naši državi in nam podobno
               majhnim državam dopusti možnost neposredne podelitve izvajanja te gospodarske javne
               službe brez obveznega javnega razpisa, saj celoten slovenski potniški promet
               predstavlja praktično neznaten delež potniškega prometa na celotnem evropskem trgu.
               Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica, zanjo dr. Franc Trček.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>Hvala za besedo, predsedujoči. Spoštovani zbor, spoštovana izvršilna oblast!</p>
               <p>V Združeni levici predloga novele zakona ne bomo podprli. Ne zato, ker bi bile vse
               vsebinske spremembe zakona, ki jih novela predvideva, apriorno slabe. Strinjamo se
               tudi, da upravljanje s slovensko železniško infrastrukturo in opravljanje železniških
               storitev gotovo potrebuje v določeni meri reorganizacijo. Zakon je za Združeno levico
               nesprejemljiv iz dveh razlogov. Eden je splošna usmeritev, druga je pa seveda kršenje
               osnovnih nomotehničnih smernic.</p>
               <p>Bom začel s temi. Zakon ima podobne nomotehnične probleme kot na primer novela Zakona
               o varstvu pred ionizirajočimi sevanji in jedrski varnosti, ki smo jo pred časom
               obravnavali. Takrat se je Zakonodajno-pravna služba obregnila ob dejstvo, da novela
               spreminja dve tretjini osnovnega zakona. Novela tega zakona, ki ga danes obravnavamo,
               pa je že enako obsežna kot osnovni zakon. Prav tako gre, kot tudi opozarjata dami iz
               Zakonodajno-pravne službe, za skoraj dobeseden prenos direktive v zakon.</p>
               <p>To je v prvotni različici, ker je imela Zakonodajno-pravna služba pripombe h kar 13
               od skupno 41 členov novele, ustvarilo vrsto nekonsistentnosti in nejasnosti. Novela
               spreminja tudi Zakon o varnosti v železniškem prometu v enem delu, kar dela še večjo
               zmedo. Nič manj problematičen ni splošna usmeritev novele, lahko jo povzamem v dveh
               besedah: liberalizacija in privatizacija. Liberalizacija trga železniških storitev ni
               toliko razvidna iz utemeljitve novele predlagatelja, je pa jasno izraženo stališču
               Komisije Državnega sveta za lokalno samoupravo in regionalni razvoj. Gre za ločitev
               upravljanja z železniško infrastrukturo od opravljanja železniške storitve, pri čemer
               naj bi železniška infrastruktura ostala pod nadzorom države, trg storitev pa naj bi
               se odprl za vse prevoznike pod enakimi pogoji, kot se to običajno reče.</p>
               <p>Morda se večini v Državnem zboru to ne zdi tako zelo problematično, vendar pa to
               lahko v tako majhni državi, kot je Slovenija, vodi v ogrožanje izvajanja gospodarske
               javne službe potniškega železniškega prometa, kar je bilo že delno omenjeno
               predhodno.</p>
               <p>Drugi cilj novele ostaja bolj impliciten. Gre za odprtje možnosti privatizacije
               prevozniškega dela Slovenskih železnic. O tem priča stališče predstavnika Vlade,
               predstavljeno na seji že omenjene komisije, v katerem je možnost privatizacije
               železniške infrastruktue izrecno zavrnil, češ da je četrti železniški sveženj ne
               predvideva, medtem ko je o možnosti privatizacije prevoznika molčal. Noveliranje tu
               na nek način eksplicitno delno deregulira določene poklice, na kar so nas opozorili
               določeni sindikati iz tega sektorja.</p>
               <p>Sočasno bi pa rad rekel, ker nam je ostalo še nekaj časa, v petek bomo imeli
               razpravo o drugem tiru, upam, da ne bo splošna, splošnih razprav smo že v dvajsetih
               letih imeli dovolj, in v luči tega noveliranja kot v luči uvajanja še drugih zadev iz
               4. svežnja je potreben seveda razmislek tega drugega tira nekoliko širše tudi kot
               vprašanje oziroma odgovor na vprašanje o gospodarskem interesu Slovenije, zlasti
               gospodarskem interesu Slovenije, ki ga bomo izvajali skozi Slovenske železnice,
               kolikor bodo te še slovenske.</p>
               <p>Kot sem že rekel uvodoma, Združena levica tega noveliranja zakona ne bo podprla.
               Hvala za besedo.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč Poslanskih skupin.</p>
               <p>Prehajamo na razpravo o členu in vloženem amandmaju, ki ga bomo opravili na podlagi
               pregleda vloženega amandmaja z dnem 19. 10. 2015.</p>
               <p>V razpravo dajem 21. člen ter amandma poslanskih skupin SMC, DeSUS in SD. Želi kdo
               razpravljati?</p>
               <p>Besedo ima gospod Danilo Anton Ranc.</p>
            </sp>
            <sp who="SDZ7:RancDaniloAnton">

               <speaker>DANILO ANTON RANC (PS SMC):</speaker>

               <p>Predsedujoči, hvala za besedo.</p>
               <p>Seveda so tudi razpravljavci že predhodno opozorili, da je bilo precej sprememb
               zakonodaje in – seveda, kdor dela tudi greši, če se malo pošalim – je prišlo do
               nomotehnične napake ali vladnega škrata, tako da smo morali vložiti amandma, ki ga
               tudi podpiramo.</p>
               <p>Gre za vsebinsko manjši popravek 21. člena, ki se glasi: <q>"Za izvajanje prevoznih
               storitev mora prevoznik pridobiti licenco. Licenca ne daje pravice dostopa do
               železniške infrastrukture."</q> V obrazložitvi pri zapisu prvotnega amandmaja je prišlo
               do pomote pri navedbi številke stavka, ki ga bi bilo treba črtati, zato je treba
               zaradi vsebinske spremembe še enkrat napisati celo odstavek, iz katerega se jasno
               vidi, da je bil črtan tretji stavek in ne drugi, kot je bilo pomotoma navedeno v
               amandmaju.</p>
               <p>Iz teh razlogov bomo tudi mi ta amandma podprli. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Želi še kdo razpravljati? Nihče.</p>
               <p>Ker ne želi nihče več razpravljati, zaključujem razpravo.</p>
               <p>O amandmaju bomo v skladu s časovnim potekom seje Državnega zbora odločali jutri,
               21. 10. 2015, v okviru glasovanj.</p>
               <p>S tem prekinjam to točko dnevnega reda. Prekinjam tudi 12. sejo Državnega zbora, ki
               jo bomo nadaljevali jutri ob 9. uri.</p>
               <p>Glede na to, da seja Odbora za obrambo še poteka, boste o začetku izredne seje
                  obveščeni. <stage type="time">(SEJA JE BILA PREKINJENA 20. OKTOBRA 2015 OB 15.57.)</stage>
               </p>
            </sp>
         </div>
      </body>
   </text>
</TEI>