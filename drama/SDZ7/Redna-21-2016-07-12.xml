<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ7-Redna-21-2016-07-12">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|0422E67B0EACEB53C125809F005254EE</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=0422E67B0EACEB53C125809F005254EE</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-21-2016-07-12.DZ" n="21">
               <name>Redna</name>
               <date when="2016-07-12"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-21-2016-07-12.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 21. seje</stage>
            <stage type="chairman">Sejo so vodili predsednik Državnega zbora dr. Milan Brglez ter podpredsednika
            Primož Hainz in Matjaž Nemec.</stage>
            <stage type="time">Seja se je začela ob 9. uri. </stage>


            <sp xml:id="SDZ7-Redna-21-2016-07-12.sp1">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam nadaljevanje 21. seje Državnega zbora.</p>
               <p>Obveščen sem, da se današnje seje ne more udeležiti poslanka Ljudmila Novak od 16.
               ure dalje.</p>
               <p>Vse prisotne lepo pozdravljam!</p>
               <p>Prehajamo na <title xml:id="SDZ7-Redna-21-2016-07-12.title1">2. TOČKO DNEVNEGA REDA – PREDLOG ZA ZAČETEK POSTOPKA ZA SPREMEMBO
                  USTAVE REPUBLIKE SLOVENIJE Z OSNUTKOM USTAVNEGA ZAKONA.</title>
               </p>
               <p>Predlog akta je v obravnavo Državnemu zboru predložila skupina 26 poslank in
               poslancev s prvopodpisano mag. Alenko Bratušek.</p>
               <p>Za dopolnilno obrazložitev predloga dajem besedo predstavnici predlagateljev mag.
               Alenki Bratušek.</p>
            </sp>
            <sp xml:id="SDZ7-Redna-21-2016-07-12.sp2">

               <speaker>MAG. ALENKA BRATUŠEK (PS NP):</speaker>

               <p>Hvala. Spoštovani predsednik, ministrica, kolegice in kolegi!</p>
               <p>Ustava je temeljni akt države, zato se vanjo posega z velikim premislekom in zelo
               tehtno. V Zavezništvu smo pred več kot letom dni začeli iskati podporo za dopolnitev
               naše ustave z zapisom, da se vodo zaščiti. V strankah Desus, Socialni demokrati in
               Poslanski skupini Združene levice so takoj spoznali, da je takšen korak potreben, in
               16. aprila 2015 smo predlog Zavezništva s 26 podpisi poslank in poslancev vložili v
               zakonodajni postopek. Hvala vsem za podporo od samega začetka.</p>
               <p>Brez vode ni življenja, je rek, ki še kako drži. Slovenija je med državami, ki se
               lahko pohvalijo z najboljšo vodo. Za marsikoga je nepredstavljivo, da lahko v naši
               državi odpremo pipo in pijemo vodo, ki je celo boljša kot ustekleničena. Za marsikoga
               tudi v Evropi, ne samo v manj razvitem delu sveta, je voda že dobrina, ki ni tako
               samoumevna kot pri nas. Slovenija v tem trenutku res še nima velikih problemov z
               vodo, ne s kvaliteto in ne s količino, vsaj v velikem delu naše države ne, je pa
               daleč od tega, da bo tako ostalo za vedno. Klimatske spremembe iz leta v leto
               spreminjajo naše okolje. Območja, kjer bo v nekaj desetletjih veliko suše, se širijo
               tudi v našo bližino, to dokazuje več analiz. Z vsemi naštetimi trendi so v zadnjem
               desetletju povezani tudi privatizacijski pritiski, pritiski za privatizacijo vodnih
               virov. Ker smo v Zavezništvu ocenili, da je treba privatizacijo vodnih virov
               preprečiti, je pred vami predlog za spremembo oziroma dopolnitev ustave. In sicer
               želimo, da se na ustavni ravni voda in dostop do vode določi kot splošna in temeljna
               pravica, da se prepreči privatizacijo vodnih virov in da se prepreči, da bi pitno
               vodo obravnavali kot vsako drugo blago, oskrba z vodo mora ostati in se izvajati v
               obliki neprofitne javne službe. Voda je vir življenja, osnovna in hkrati strateška
               surovina, brez katere ni mogoč niti razvoj niti življenje samo. Z vpisom vode v
               Ustavo Republike Slovenije kot univerzalne in temeljne pravice pravočasno razmišljamo
               o izzivih za prihodnost, s katerimi se bodo še bolj izrazito srečevali naši otroci in
               vnuki. Privatizacijske pritiske in morebitne napačne politične tendence bomo
               preprečili na najvišji ravni in dali signal tudi Evropi in svetu, da v Sloveniji
               oskrba z vodo ne bo namenjena pridobivanju dobička. Nikoli! Voda je javna dobrina in
               mora biti dostopna vsem za vedno.</p>
               <p>Veseli nas tudi, da je Državni svet soglasno podprl naš predlog, kar se, roko na
               srce, ne zgodi prav pogosto.</p>
               <p>Razlogov za spremembo ustave z zapisom vode kot dobrine za vse, ki se je ne bo dalo
               privatizirati, je več kot dovolj. Pravni strokovnjaki, ustavni pravniki pa naj tekom
               postopka najdejo najprimernejši zapis, ki bo šel v ustavo. Naš cilj je jasen; voda je
               javna dobrina, ki je nihče ne sme izkoriščati zaradi svojega dobička. Že v naprej pa
               hvala vsem, ki podpirate naš predlog.</p>
            </sp>
            <sp xml:id="SDZ7-Redna-21-2016-07-12.sp3">

               <speaker>PREDSEDNIK DR. MILAN BRGLEZ:</speaker>

               <p>Predlog akta je obravnavala Ustavna komisija kot matično delovno telo.</p>
               <p>Besedo dajem članu komisije dr. Mitji Horvatu za predstavitev poročila.</p>
            </sp>
            <sp xml:id="SDZ7-Redna-21-2016-07-12.sp4">

               <speaker>DR. MITJA HORVAT (PS SMC):</speaker>

               <p>Najlepša hvala za besedo, predsednik. Spoštovana ministrica, spoštovani poslanke in
               poslanci, spoštovani vsi ostali, ki sodelujete pri tej seji oziroma jo
               spremljate!</p>
               <p>Ustavna komisija je na 3. seji, ko je s svojim delom začela 23. 6. 2015, in na treh
               nadaljevanjih 3. seje 8. 7. 2015, 25. 5. 2016 in 29. 6. 2016 obravnavala Predlog za
               začetek postopka za spremembo Ustave Republike Slovenije z osnutkom ustavnega zakona,
               ki ga je skupina poslancev vložila 6. 4. 2015 v Državni zbor. Na 3. seji 23. 6. 2015
               so člani Ustavne komisije opravili predstavitev predloga, na prvem nadaljevanju 3.
               seje 8. 7. 2015 ustanovili strokovno skupino za pravico do pitne vode, na drugem
               nadaljevanju 3. seje dne 25. 5. 2016 opravili prvi del splošne razprave in prešli na
               odločanje na podlagi 175. člena Poslovnika Državnega zbora, torej o predlogu sklepa,
               da se začne postopek za spremembo ustave. Na tretjem nadaljevanju 29. 6. 2016 so
               opravili razpravo o osnutku ustavnega zakona in sprejeli predlog stališča o osnutku
               za potrebe plenarnega odločanja.</p>
               <p>Naj povem, da je v postopku bilo veliko udeleženih, vseh ne bom mogel našteti, ker
               imam preveč omejen čas, zato naj se na tem mestu zahvalim vsem, predvsem pa strokovni
               komisiji, ki je opravila veliko delo, in v pričakovanju sprejetja današnjih sklepov
               se toplo priporočamo tudi za nadaljnje korektno in koristno sodelovanje.</p>
               <p>Na drugem nadaljevanju 3. seje 25. 5. smo po končani razpravi prešli na predlog o
               glasovanju o naslednjem sklepu: Državni zbor Republike Slovenije sprejema predlog
               skupine poslank in poslancev z dne 16. 4. 2015 za začetek postopka za spremembo
               Ustave Republike Slovenije z osnutkom ustavnega zakona. Ta predlog sklepa je Ustavna
               komisija podprla s potrebno večino navzočih članov.</p>
               <p>Na razpravi na drugem nadaljevanju seje je Ustavna komisija najprej odločala o
               vloženih amandmajih Poslanske skupine Socialnih demokratov, Poslanske skupine Stranke
               modernega centra in Poslanske skupine Združene levice in po sprejetju amandmajev
               odločala tudi o osnutku predloga stališča in o osnutku ustavnega zakona, upoštevajoč
               sprejete amandmaje, in ga v celoti sprejela. Tako sta danes pred nami s strani
               Ustavne komisije predložena za potrebe plenarnega odločanja v Državnem zboru dva
               sklepa. Prvi je, da Državni zbor Republike Slovenije sprejema predlog skupine poslank
               in poslancev z dne 16. 4. 2015 za začetek postopka za spremembo Ustave Republike
               Slovenije z osnutkom ustavnega zakona, in v nadaljevanju predlaga Državnemu zboru, da
               po končani razpravi o osnutku ustavnega zakona glasuje o naslednjem stališču o
               osnutku ustavnega zakona: V prvem razdelku prvega osnutka ustavnega zakona se
               predlaga dopolnitev 70. člena Ustave uredi v novem 70.a členu, in sicer v smeri, da
               ima vsakdo pravico do varne pitne vode, da so naravni vodni viri naravno vodno javno
               dobro v upravljanju države, da naravni vodni viri služijo prednostno in trajnostno
               oskrbi prebivalstva s pitno vodo in z vodo za oskrbo gospodinjstev in v tem delu niso
               tržno blago, da oskrbo prebivalstva s pitno vodo in z vodo za oskrbo gospodinjstvo
               zagotavlja država preko neprofitne javne službe, tako da naravne vodne vire za ta
               namen izkorišča neposredno ali izkoriščanje prenese v neposredno upravljanje
               samoupravnim lokalnim skupnostim. Pri pripravi predloga ustavnega zakona naj se
               proučijo tudi vsi ostali pomembni vidiki, ki jih je treba v zvezi s pravico do varne
               pitne vode oziroma njenim izvajanjem upoštevati na ravni ustavnega in posledično
               zakonskega urejanja. In končno, v izvedbenem delu ustavnega zakona naj se določi v
               okviru obstoječega mandata Državnega zbora rok za uskladitev zakonov, ki urejajo
               področje oskrbe prebivalstva in gospodinjstva z varno pitno vodo. Hvala.</p>
            </sp>
            <sp xml:id="SDZ7-Redna-21-2016-07-12.sp5">

               <speaker>PREDSEDNIK DR. MILAN BRGLEZ:</speaker>

               <p>Za uvodno predstavitev stališča dajem besedo predstavnici Vlade, ministrici za okolje
               in prostor gospe Ireni Majcen.</p>
            </sp>
            <sp xml:id="SDZ7-Redna-21-2016-07-12.sp6">

               <speaker>IRENA MAJCEN:</speaker>

               <p>Spoštovani predsednik Državnega zbora, spoštovani poslanke in poslanci!</p>
               <p>Najprej bi se rada zahvalila za priložnost za vključitev razprave o varstvu pitne
               vode v Državnem zboru v obliki predloga za spremembo ustave. Z zadovoljstvom
               spremljam naraščajoče zavedanje pomena pitne vode kot enega najpomembnejših naravnih
               virov in seveda pobude, da se varstvo vode povzdigne na ustavno raven. S tem dejanjem
               tako sledimo najvišjim standardom mednarodne skupnosti, saj so Združeni narodi že
               leta 2010 pravico do pitne vode potrdili kot človekovo pravico.</p>
               <p>Za Slovenijo so vprašanja, povezana z učinkovitim upravljanjem vode, pomemben vidik v
               okviru priprav in izvajanja prav vseh nacionalnih upravljavskih politik. Slovenija
               poudarja pomen aktivnega sodelovanja pri obravnavi vprašanj varstva in upravljanja z
               vodo pri oblikovanju politike na ravni Evropske unije in pri načrtovanju čezmejnih
               prilagoditvenih ukrepov v mednarodnih povodih na subregionalni ravni. Vse predvidene
               ukrepe in cilje usklajujemo tako v okviru mednarodnih porečij kot tudi s sosednjimi
               državami. Pomembno in izjemno dobrodošlo je zavedanje pomena varstva vode tako z
               vidika količin kakor z vidika zagotavljanja njene kakovosti. Slovenija je bogata z
               vodami, niso pa povsem enakomerno prostorsko in časovno razporejene. Večina naših
               vodotokov ima povirno lego in hudourniški značaj, zato se pretoki v letu spreminjajo.
               Ponavlja se vzorec pomanjkanja vode v vegetacijskem obdobju in povečanje količine s
               poplavami v drugih delih leta. Niha tudi letno obnovljiva količina podzemne vode v
               plitvih vodonosnikih.</p>
               <p>Za oskrbo prebivalstva s pitno vodo je v Sloveniji najpomembnejši proces obnavljanja
               virov podzemne vode. Kar 93 % vode za javno oskrbo s pitno vodo se zajema iz izvirov,
               vrtin in vodnjakov. Za oskrbo s pitno vodo je pomembna kakovost pitne vode.
               Mikrobiološko in kemijsko ustrezna je voda, zagotovljena z večjimi vodooskrbnimi
               sistemi, ki lahko zagotavljajo ustrezno obdelavo vode in kjer so določena
               vodovarstvena območja. Za oskrbo s pitno vodo in druge uporabe vode porabimo v
               Sloveniji le manjši delež razpoložljive vode, in sicer okoli 3 % razpoložljivega
               odtoka vode. Namreč, letno iz Slovenije z rekami odteče okoli 15 milijard kubičnih
               metrov vode. Glede na delež izkoriščene vode se Slovenija uvršča med države brez
               vodnega stresa, kar pomeni, da povpraševanje po vodi nikakor ne presega razpoložljive
               količine vode v določenem obdobju.</p>
               <p>Voda v slovenskem pravnem sistemu že tradicionalno uživa posebno varstvo, področje
               voda je bilo že v preteklosti urejeno s posebnimi zakoni. Veljavna ustava varstva
               voda izrecno ne omenja, opredeljuje pojem javnega dobra, na katerem se lahko pridobi
               samo posebna pravica uporabe in ne lastninska pravica. Glede na pomen vode pa je
               ustrezno, da voda dobi svoje mesto tudi v ustavi. Z vidika institucionalnega varstva
               vode je pomembna opredelitev vode kot javnega dobra. Veljavni Zakon o vodah
               opredeljuje vodo kot naravno vodno javno dobro, in sicer vodo v vseh oblikah, od
               celinske vode, morja, podzemne vode kot tudi vodno zemljišče. Vodo uporablja vsakdo
               pod enakimi pogoji za pitje, kopanje, potapljanje, drsanje ali druge osebne potrebe,
               za druge rabe vode pa je treba pridobiti vodno pravico.</p>
               <p>Z vodnimi viri upravlja država. Vodni viri služijo prednostno oskrbi prebivalstva in
               kot taki ti viri niso tržno blago, kar pomeni, da dobi za ta namen dovoljenje na
               vodnem viru le država ali občina za oskrbo s pitno vodo, ki je prednostni namen. V
               primeru ogrožanja oskrbe s pitno vodo pa je mogoče tudi spremeniti ali odpraviti
               vodne pravice za druge rabe vode. Pomembno je, da se zagotovita varstvo vodnih virov,
               ki so pomembni za oskrbo s pitno vodo, in ustrezen način izvajanja javne službe
               oskrbe s pitno vodo. Voda je osnovni pogoj človekovega bivanja in je dobrina, glede
               katere je Slovenija v prednosti pred marsikatero državo. Oskrba s pitno vodo mora
               biti deležna vse pozornosti.</p>
            </sp>
            <sp xml:id="SDZ7-Redna-21-2016-07-12.sp7">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Slovenske demokratske stranke, zanjo mag. Branko
               Grims.</p>
            </sp>
            <sp xml:id="SDZ7-Redna-21-2016-07-12.sp8">

               <speaker>MAG. BRANKO GRIMS (PS SDS):</speaker>

               <p>Spoštovani, vsem prav lep pozdrav na današnji seji!</p>
               <p>Ko govorimo o ustavi, velja eno temeljno ustavno načelo da je Ustavo treba brati kot
               celoto. In če to storimo v povezavi s temo, o kateri govorimo danes, potem lahko
               začnemo že kar s 67. in nadaljnjimi členi. Kaj ta pravi? "Zakon določa način
               pridobivanja in uživanja lastnine tako, da je zagotovljena njena gospodarska,
               socialna in ekološka funkcija." To se pravi, ne glede na to, kdo je lastnik, mora
               spoštovati ustavno načelo, da mora biti spoštovana njena ekološka funkcija, država je
               pa dolžna zagotavljati vse pogoje in predpise za izpolnjevanje tega člena. Ta člen je
               bil v Ustavo zapisan na izrecno iniciativo dejanskega očeta slovenske samostojnosti
               dr. Jožeta Pučnika. Nanj se prepogosto pozablja, toda v Ustavi je in treba ga je
               spoštovati, pa se večina stvari, o katerih danes govorimo, reši že na ta način.</p>
               <p>Če gremo po Ustavi še nekoliko naprej, pridemo do 70. člena, javno dobro in naravna
               bogastva. Najbrž ga ni, ki bi se ne strinjal z načelom, da je naravni vir zdrave
               pitne vode naravno bogastvo, celo vse redkejše, vse bolj pomembno, vse bolj dragoceno
               naravno bogastvo. In kaj pravi Ustava? Prvi odstavek je prebrala že predstavnica
               Vlade, zato preberem naprej, "Zakon določa pogoje, pod katerimi se smejo izkoriščati
               naravna bogastva." To se pravi, samo v okviru zakona se jih sploh lahko izkorišča. In
               drugo, "Zakon lahko določi, da smejo naravna bogastva izkoriščati tudi tuje osebe, in
               določi pogoje za izkoriščanje." Vse torej, kar naj bi danes urejali na ustavnopravni
               ravni, je na tej ustavni podlagi mogoče, dopustno in celo nujno urediti z zakonom.
               Ustavna podlaga in, kar je najbolj bistveno, ustavna zaščita naravnega bogastva že
               obstaja v Sloveniji, gospodje, samo prebrati je treba Ustavo.</p>
               <p>Potem pa gremo še naprej. Če bi se postavili na stališče, da to zajema samo naravne
               vire, je tu še 72. člen, ki se glasi, "Vsakdo ima v skladu z zakonom pravico do
               zdravega življenjskega okolja. Država skrbi za zdravo življenjsko okolje. V ta namen
               zakon določa pogoje in načine za upravljanje gospodarskih in drugih dejavnosti." In
               seveda še naprej določa, da če nekdo povzroči škodo, jo je dolžan poravnati in
               storjeno popraviti.</p>
               <p>To se pravi, ne samo, da so zaščiteni vodni viri kot naravno bogastvo, zaščitene so
               vse vode, ker so sestavni del zdravega življenjskega okolja. Vse, torej, o čemer bi
               danes odločali, je že ustavnopravno zaščiteno. Če pa se tega ne spoštuje, pa je treba
               povedati, da velja načelo politologije, da je samo eno tretjino pravna norma, dve
               tretjine je pa tisti, ki pač pravno normo izvaja. Zato je nekoliko nenavadna
               situacija, da na to stanje opozarja v bistvu "prejšnja vlada", sedanja vlada SMC pa
               je na nedeljski konferenci to postavila kot svojo največjo nalogo in pridobitev v tem
               mandatu – zaščititi nekaj, kar je ustavnopravno že zaščiteno, pa se očitno ne izvaja
               na najboljši možen način.</p>
               <p>Pri tej zgodbi je bilo tudi veliko demagogije. Veliko se je govorilo o tem, da en
               tuj pivovarski velikan je sedaj lastnik ne vem koliko vodnih virov v Sloveniji in da
               je to treba odpraviti in zaščititi in ne vem kaj. To je pač igranje na socialistični
               refleks, ampak tisto, kar je tragikomično pri tej zgodbi, tako kot argument nima
               zveze s tem, kar danes obravnavamo; kajti danes obravnavamo vprašanje virov naravne
               pitne vode. To se pravi, industrijskih in pa tistih, ki so namenjeni za podjetništvo,
               se to pravzaprav ne dotika. Razen v tistem delu, ko pravi, da imajo pač tam, kjer so
               dvojni, da je za zasebnike in za ljudi dostop v prednosti. Vse torej je že urejeno,
               gospe in gospodje. In kaj je to, kar se danes dogaja? Očitno veliko hrupa za nič, kot
               je zelo znan pisatelj povedal v preteklosti.</p>
               <p>Na koncu, če zelo dobro preberemo in premislimo te ustavne norme, ki sem jih
               prebral, in pogledamo, kaj se sedaj predlaga, boste videli, da je vse že zajeto – če
               to hočemo videti in izvajati. Vse je že zaščiteno; naravna bogastva so zaščitena,
               zdravo okolje, voda je sestavni del zdravega okolja, vse že uživa ustavnopravno
               varstvo.</p>
               <p>Na koncu je pravzaprav edino, kar ostane, tisto načelo notri, kdo naj bi izvajal
               oskrbo z vodo oziroma transport vode po vodovodih. To naj bi bile lokalne skupnosti.
               To je edino, kar je v bistvu takega. Je pa to velikansko vprašanje, če je to, prvič,
               lahko sploh ustavna norma, če to sodi v ustavno normo. O tem bi se dalo zelo veliko
               reči. Drugo pa, ali bo to zmeraj res idealna rešitev. Sigurno je dobra rešitev. Če bo
               kdaj kakšna fovšija in medsosedski spori, bo lahko postal problem pod določenimi
               pogoji. To se pravi, da najbrž ni najbolj pametno to čisto zabetonirati v ustavo.</p>
               <p>Žal mi je, če sem komu sedaj pokvaril veselje pri tem, kar je bil namen, ampak treba
               je Ustavo prebrati in potem bi vedeli, da je voda kot naravno bogastvo, se pravi viri
               naravne pitne vode, že zaščiteni na ustavnopravni ravni. Da celo zakon po ustavni
               normi lahko določi – se pravi ni nujno –, lahko določi, da smejo naravna bogastva
               izkoriščati tudi tujci. Samo če jim z zakonom to dovolimo. To že sedaj vse piše v
               Ustavi, zato ni treba nobene ustave spreminjati.</p>
               <p>O tem se lahko postavimo na vprašanje, kaj pravzaprav pomeni ustavna norma, da ima
               vsak pravico do pitne vode. Ustavna norma je potem lahko tudi, da vsak ima pravico do
               svežega zraka, vsak ima pravico do svetlobe. To so približno enake norme. Ali to sodi
               res v ustavo? Eni boste rekli, ja, veliko vprašanje pa je, ali je ta odgovor
               pravilen: ja ali ne. Če je stvar že zaščitena, če je dobrina že zaščitena, če je
               človekova pravica že zaščitena, zakaj je potem treba iz tega delati politični cirkus,
               razen seveda za pridobivanje političnih točk? Kajti potem lahko pridemo naprej, potem
               lahko pridemo še, da vsak državljan in vsaka državljanka ima pravico do
               zdravorazumske vlade. To bi bila, recimo, odlična ustavna norma. Potem bi se seveda
               postavilo vprašanje, kako, če potem predsednik na sredi mandata po dveh letih reče,
               da je Slovenija še vedno mafijska država. To je malo nerodno. Če bi bil kdo drug na
               oblasti, bi najbrž vsi vpili, da je s tem naredil Sloveniji škodo, šaljivci bi
               verjetno rekli, naj ne izdaja največjih državnih skrivnosti, realisti bi pa rekli, on
               že ve, kakšne ljudi je postavil na ključna mesta. Ampak, ali take ustavne norme res
               sodijo v ustavo? O tem bomo mi danes odločali.</p>
               <p>V SDS vsekakor menimo, da so sedaj te dobrine že ustrezno zaščitene, da ni potrebna
               ta sprememba, da je treba samo izvajati določila Ustave in ščiti naravna bogastva in
               ščititi zdravo življenjsko okolje in biti v tem dosleden in ne bo nobenih težav in
               nobenih problemov. Zaradi tega se bomo pri glasovanju vzdržali.</p>
            </sp>
            <sp xml:id="SDZ7-Redna-21-2016-07-12.sp9">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospod
               Primož Hainz.</p>
            </sp>
            <sp xml:id="SDZ7-Redna-21-2016-07-12.sp10">

               <speaker>PRIMOŽ HAINZ (PS DeSUS):</speaker>

               <p>Spoštovani gospod predsednik, gospa ministrica, kolegice in kolegi!</p>
               <p>Dovolite, da vas seznanim s stališčem Poslanske skupine Desus glede Predloga za
               začetek postopka za dopolnitev Ustave Republike Slovenije z osnutkom ustavnega
               zakona.</p>
               <p>Poslanska skupina Desus je ena izmed podpisnic predloga za začetek postopka za
               dopolnitev Ustave Republike Slovenije z osnutkom ustavnega zakona. Namen tega
               predloga je, da se na ustavni ravni voda, dostop do vode določi kot splošna in
               temeljna pravica ter da se prepreči privatizacija vodnih virov in obravnava vode kot
               tržnega blaga. Za zagotovitev vsega naštetega se mora oskrba vode izvajati kot
               neprofitna javna služba. Dejstvo je, da naša ustava niti v enem členu ne vsebuje
               neposredne navedbe vode, temveč je ta vključena zgolj v dokaj ohlapen pojem naravna
               bogastva. 70. člen Ustave določa, da se z zakonom določi pogoje, pod katerimi se ta
               naravna bogastva smejo izkoriščati in da če zakon tako določi, jo lahko izkoriščajo
               tudi tuje osebe. Prav zaradi te liberalnosti omenjenega člena in ker voda postaja vse
               bolj dragocen vir, je po naši oceni nujno, da se v ustavi jasno definira dostop do
               pitne vode kot splošne in temeljne pravice prebivalcev Republike Slovenije. Prav tako
               se mora določiti, da se bo oskrba s pitno vodo izvajala kot neprofitna javna služba,
               s čimer bomo preprečili obravnavo vode in naravnih vodnih virov kot tržno in
               sprivatizirano blago. Ne moremo in ne smemo si zatiskati oči pred dejstvom, da se
               bomo zaradi hitrega naraščanja svetovne populacije in posledično povečanih potreb
               kmetijstva, ki naj bi to vedno večje število ljudi poskrbelo s prepotrebno hrano,
               srečali s pomanjkanjem vode, kar bo povečalo pritisk na obstoječe vodne vire in kadar
               nek vir postane redek oziroma težko dostopen, se pojavijo težnje po uzurpaciji tega
               vira s strani bogatih posameznikov in korporacij.</p>
               <p>V naši državi imamo sicer zelo dobro zakonodajo s področja varovanja voda, oskrbe s
               pitno vodo in zagotavljanje kvalitetne vode, žal pa je zakonska ureditev po eni
               strani podvržena evropskemu pravnemu redu, po drugi strani pa se zakoni lahko hitro
               in enostavno spreminjajo z vsako novo vlado, zato je tudi po našem mnenju ustava
               tista, ki nudi najboljšo zaščito dostopa vseh do pitne vode, če so členi seveda
               ustrezno zapisani.</p>
               <p>Da bo sprememba ustave res napisana tako kot je prav, je poslancem pomagala
               strokovna skupina uglednih slovenskih pravnikov, ki prav tako kot mi meni, da sedanja
               ureditev zaščite vode ni zadostna. Zato so pripravili besedo novega 70.a člena, s
               katerim se ureja način izvrševanja neprofitne javne službe s strani države oziroma s
               prenosom v neposredne upravne in samoupravne lokalnim skupnostim, prednostna in
               trajnostna oskrba prebivalcev s pitno vodo in z vodo za oskrbo gospodinjstev ter
               jasna opredelitev vodnih virov kot netržnega blaga.</p>
               <p>Po naši oceni se bo s tako dopolnitvijo ustave zagotovil ustrezen, univerzalen
               dostop do pitne vode, obenem pa še vedno omogočeno gospodarsko izkoriščanje vodnih
               virov, na primer za polnjenje ustekleničene vode, uporaba za proizvodnjo
               brezalkoholnih pijač in tako dalje. Zato v naši poslanski skupini menimo, da s
               spremembo ustave ne bomo onemogočali uresničevanje ustavnega načela svobodne
               gospodarske pobude. S tem da lahko določni vodni viri pod določenimi pogoji še vedno
               ostanejo na voljo gospodarstvu, naši državi omogočimo, da izkoristi konkurenčno
               prednost, ki jo imamo kot dežela, izjemno bogata z vodnimi viri.</p>
               <p>Kljub temuda so vodni viri še vedno na voljo gospodarskemu izkoriščanju, pa je nujno,
               da se jasno zapiše tudi to, da ima oskrba prebivalstva s pitno vodo nedvoumno
               prednost. Šele ko bo poskrbljeno za trajnostno in nemoteno oskrbo s pitno vodo
               prebivalstva, se lahko dovolijo tudi druge oblike izkoriščanja. Zavedati se moramo,
               da je vpis pravice do pitne vode v ustavo šele prvi korak pri vzpostavljanju
               neprofitne javne službe za oskrbo s pitno vodo. Predlagana dopolnitev ustave bo
               namreč zahtevala večje spremembe Zakona o varstvu okolja, Zakona o vodah, Zakona o
               gospodarskih javnih službah in Zakona o lokalni samoupravi ter ne nazadnje tudi
               Zakona o financiranju občin.</p>
               <p>Poslanke in poslanci Poslanske skupine Desus menimo, da je po skoraj dveh letih,
               odkar smo v ustavo zapisali, oprostite, odkar smo se v parlamentu srečali s prvimi
               pobudami, napočil čas za vpis pravice do pitne vode v Ustavo. V državi vlada širok
               konsenz za tako dejanje, ne nazadnje je peticijo za vpis neodtujljive pravice do vode
               v Ustavo podpisalo več kot 50 tisoč ljudi v samo enem mesecu in pol. Iz vseh teh
               razlogov bomo v naši poslanski skupini podprli sklep za začetek postopka za spremembo
               Ustave Republike Slovenije z osnutkom ustavnega zakona ter tudi stališče v osnutku
               ustavnega zakona. Hvala lepa za pozornost.</p>
            </sp>
            <sp xml:id="SDZ7-Redna-21-2016-07-12.sp11">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Matjaž Nemec.</p>
            </sp>
            <sp xml:id="SDZ7-Redna-21-2016-07-12.sp12">

               <speaker>MATJAŽ NEMEC (PS SD):</speaker>

               <p>Spoštovani predsednik, ministrica, kolegice, kolegi!</p>
               <p>Skrb za sočloveka, skrb za državljanke in državljane se začne pri skrbi za naravo
               okoli nas. Narava in njeni darovi so tisti, od katerih živimo in ki nam omogočajo, da
               preživimo. Navkljub vsej tehnologiji, napredku in razvoju, navkljub temu, da si
               človek, ta družba vse prevečkrat predstavljata, da sta od narave neodvisna in
               samozadostna, da lahko znanje preseže naravo, pa lahko nam žal globalizacija ter
               napredek kažeta, da imata ta pogosto ravno obraten učinek od pričakovanega. Kajti,
               namesto da bi se ustvarjali pogoji za skrb in dobrobit človeka, se v imenu kapitala
               in drugih ozkih interesov uničujejo najbolj elementarni sistemi v naravi, s tem pa se
               ruši pomembno ravnovesje in v naravi ter v družbi ustvarja prevelike prepade, ki
               vodijo k slabim stvarem: izsiljevanja, vojne, revščine, lakota in sploh politična in
               ekonomska nestabilnost. Malokdo v tej dvorani bi pred 100, 50 ali pred 15 leti nazaj
               razmišljal, da bomo nekoč prišli do točke, ko bo morala ne politika, temveč celotna
               družba postaviti jasne meje pri zaščiti naravnih dobrin. Tiste, za katere se je še
               pred kratkim zdelo, da jih imamo v izobilju, to je bilo nepredstavljivo tudi
               Slovenije, kjer je vode zaenkrat še dovolj.</p>
               <p>S porastom svetovne populacije in vse bolj intenzivnih globalizacijskih trendih pa je
               pitna voda pričela pridobivati na vse večji veljavi. Ta trend se je žal razcepil na
               dve poti; ena pot vodi k vse večji osveščenosti in pomenu skrbi za naravne vire, tudi
               vodo, druga, katera pa ima žal večje in več finančne podpore, pa gre žal v smeri
               izkoriščanja vodnih virov, povečini z namenom ustvarjanja dobička. Ta druga pot je
               svoje bližnjice iskala tudi v Evropi tudi pri tistih, ki bi morali biti na strani
               nas, nas ljudi, ne pa na strani kapitala. Namreč, kako si lahko razlagamo predlog
               direktive Evropskega parlamenta o koncesijah iz leta 2012, ki je zelo spretno podala
               nastavke za privatizacijo vodnih virov? Socialni demokrati smo to direktivo
               prepoznali kot izjemno škodljivo in sedanji predsednik Socialnih demokratov in
               takratni predsednik Odbora za kmetijstvo Dejan Židan je to vprašanje umestil na nujno
               sejo Odbora za kmetijstvo ter Odbora za finance, predvsem da se opravi razprava o
               stališču Republike Slovenije k Predlogu direktive Evropskega parlamenta in Sveta o
               podeljevanju koncesijskih pogodb, in sicer k dvema sklepoma: da se na področju
               storitev javnega dobra ohranja univerzalnost dostopa za uresničevanje temeljnih
               človekovih pravic ter da se opravi razprava o možnosti spremembe zakonodaje, ki bi
               preprečila morebitno bodočo privatizacijo in bo še naprej zagotavljala prost dostop
               do pitne vode vsem državljankam in državljanom.</p>
               <p>Zakaj se mi zdi pomembno to izpostaviti? Ne gre za nek piar, kdo, kdaj in kako ni
               zaznal in ni znal odreagirati na neko vsebino, temveč za to, da bomo lahko tudi
               danes, ko je pred nami predlog za spremembo Ustave, vedeli, da te pobude niso nastale
               zgolj in samo na podlagi nekih vnaprejšnjih pričakovanj ali reakcij na neke negativne
               trende, temveč da imajo svoje korenine v konkretnih dejanjih in konkretnih aktih,
               katerih sprejetje je padlo v vodo ravno zaradi tega, ker so nekatere države Evropske
               unije ter več kot milijon in pol državljank in državljanov Evrope rekli ne: ne
               liberalizaciji, ne lastninjenju, ne dobičkonosnosti na račun vodnih virov; in da
               pravici do pitne vode. Tako se je že tekom prejšnjega mandata pomemben del politike
               poenotil, da ni dovolj samo upreti se vse večjim pritiskom po težnjah liberalizacije
               pitne vode. Da je zagon dobila tudi v Evropi, zaščititi pitno vodo kot dobrino, ki
               mora biti dostopna vsem državljankam in državljanom, je v naši državi dobila prostor
               diskusija za spremembo ustave. Socialni demokrati pri tej nameri nismo oklevali, da
               se mora politična volja, v tem primeru elementarne pravice, da zaščitimo naše vodne
               vire ter navsezadnje naše državljanke in državljane, opolnomočiti preko dopolnitve
               našega najvišjega pravnega akta, Ustave.</p>
               <p>Veseli nas, da je ta pobuda oživela tudi z novim mandatom ter da se je k sreči večji
               del politike sprva preko podpisa k tej pobudi, kasneje preko izkazanega zaupanja
               ostalih, uspel poenotiti glede dopolnitve ustave. Na tem mestu se zahvaljujemo
               dobremu in izčrpnemu delu strokovne skupine, ki je delovala v okviru postopka pred
               Ustavno komisijo. Skupina je pripravila dobro besedilo, ki celostno odgovarja na
               dvome, vprašanja ter bojazni, povezanimi s pravico do pitne vode. Ravno tako besedilo
               nastavlja gosto sito vsem morebitnim posegom na tem področju v prihodnje in predvsem
               v prihodnje. Navsezadnje našim ljudem sporoča, da je slovenska politika dovolj prožna
               ter odgovorna, da preseže ta politični čas in prostor ter za te in prihodnje
               generacije ohrani naše naravne dobrine ter pravico do dostopa do le-teh za ljudi, ne
               pa za kapital.</p>
               <p>To je za Socialne demokrate ključnega pomena. Ob tem pa naj dodam, da je to prvi
               korak, ki mu morajo slediti tudi ostali, da se bo ta dopolnitev lahko realizirala v
               polni meri. V prihodnje moramo sprejeti tudi ustrezne dopolnitve in spremembe
               področne zakonodaje ter tisto ključno, dosledno spoštovati predvsem vsebino in
               sporočilo te ustavne spremembe. Zato danes ni čas – pričakujem namreč, da bo dosežena
               večinska podpora v postopku in tudi pri spremembi ustave –, da to materijo pospravimo
               na polico kot rešeno, temveč da dobimo vse večji zagon za delo, ki nas čaka tudi v
               prihodnje; delo, da ostanemo dojemljivi za zaščito našega naravnega bogastva, ki naj
               služi v dobro vseh naših državljank in državljanov, da bo vsakdo imel pravico do
               pitne vode.</p>
               <p>Spoštovani! Menim, da smo priče pomembni prelomni točki, ko bo politika z roko v
               roki s civilnimi pobudami in glasom ljudi družno postavila trdne temelje ustavne
               zaščite pitne vode. Danes bomo pokazali, da smo navkljub razlikam odgovorni, zreli in
               poenoteni v skupni nameri, da slišimo, zaznamo spremembe, ki se dogajajo okoli nas,
               tako nanje proaktivno in pravočasno odgovarjamo. Socialni demokrati bomo tako
               postopek spremembe Ustave soglasno podprli. Hvala lepa.</p>
            </sp>
            <sp xml:id="SDZ7-Redna-21-2016-07-12.sp13">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica, zanjo dr. Matej T. Vatovec.</p>
            </sp>
            <sp xml:id="SDZ7-Redna-21-2016-07-12.sp14">

               <speaker>DR. MATEJ T. VATOVEC (PS ZL):</speaker>

               <p>Hvala, gospod predsednik. Lep pozdrav vsem!</p>
               <p>V Združeni levici že od samega začetka podpiramo vpis pravice do pitne vode v
               ustavo. Ker so apetiti po obravnavi pitne vode kot tržnega blaga ter posledično po
               privatizaciji vodnih virov vedno večji, menimo, da je opredelitev pitne vode na ravni
               ustave še toliko bolj pomembna. Zaradi tega smo tudi prispevali podpise k predlogu.</p>
               <p>Ustava določa, da so v Sloveniji vsakomur zagotovljene enake človekove pravice in
               temeljne svoboščine. Še bolj specifično Ustava opredeljuje pravico, na primer do
               svobode gibanja, dostojanstva, volilno pravico, pravico do zdravega življenjskega
               okolja in še bi lahko naštevali. Vendar pa, če je ljudem onemogočen dostop do pitne
               vode, vse ostale pravice pravzaprav postanejo irelevantne. Voda je temelj življenja,
               vsi jo potrebujemo in na srečo je imamo v tem trenutku dovolj. A za to srečo ni
               zagotovil, da bo večna. Strokovno javnost opozarja, da se gladina podtalnih voda
               niža. V tem trenutku to še ne predstavlja nevarnosti, a v prihodnosti bi se to
               utegnilo kaj hitro zgoditi. Če poleg opozoril stroke upoštevamo še vedno večje
               apetite po privatizaciji, po obravnavi pitne vode kot tržnega blaga ter prihajajoče
               tajne sporazume, kot sta TTIP in CETA, je jasno, da je v zvezi s tem nekaj treba
               narediti. Na argumente, da gre za strah brez utemeljenih razlogov, ne moremo
               pristati.</p>
               <p>Kako veliki so apetiti mednarodnih korporacij po privatizaciji vodnih virov in kako z
               lahkoto jim Evropska unija sledi, je bilo jasno že leta 2012 ob sprejetju direktive
               Evropskega parlamenta in Sveta Evropske unije, ki jo je podprla tudi Slovenija.
               Direktiva je nato naletela na močen odpor v javnosti, peticijo proti njej pa je
               podpisalo več kot en in pol milijona Evropejcev. A tolažiti se s tem, da je bil to
               dovolj jasen signal in se podobni poskusi ne bodo nadaljevali, bi bilo izjemno
               naivno. Tajni sporazumi so pripravljeni, CETA je tako rekoč dejstvo, TTIP pa pred
               vrati. Neomajno vztrajanje pri začasni uporabi in ustvarjanje lažnih upov, da bo za
               sprejetje potrebna tudi ratifikacija v nacionalnih parlamentih, pa še bolj jasno
               kažeta na to, da privatizacija vodnih virov in ogroženost nemotenega zagotavljanja
               oskrbe s pitno vodo ni nujno vprašanje, ki bo aktualno šele čez dvajset ali trideset
               let. To je vprašanje, ki je na mestu danes in sprememba ustave je del odgovora, ki je
               po našem mnenju v tem trenutku vsekakor potreben.</p>
               <p>Kritiki spremembe ustave za svoje nasprotovanje ali pa nepodporo največkrat navajajo
               razlog, da sprememba ni potrebna, saj imamo pri nas zakonodajo na tem področju dovolj
               dobro urejeno, a zakon je materija, ki se na žalost lahko zelo hitro spremeni.
               Določbe zakona so popolnoma nepomembne, če gre za zakonodajo Evropske unije, ki ima
               neposreden učinek, in zakonodaja je nepomembna, če gre za mednarodne sporazume, sploh
               takšne, ki vsebujejo določbo o začasni uporabi.</p>
               <p>Kot razlog za nasprotovanje se večkrat pojavi tudi argument, da imamo vode v
               Sloveniji več kot dovolj in zato ni nobene potrebe po spremembah. Že res, da je
               Slovenija vodnata država, že res, da je vode za oskrbo prebivalstva v tem trenutku
               več kot dovolj, a ne smemo pozabiti, da se to lahko spremeni v trenutku. Mogoče ne
               jutri, mogoče ne čez deset let, a glede na zadnje statistike utegne biti že čez
               dvajset let oskrba prebivalstva dejansko ogrožena. To izhaja tudi iz podatkov Arso,
               ki opozarja– citiram –, da "ocene količinskega stanja vodnih teles podzemne vode, ki
               jih izdeluje hidrogeološka služba Arso, kažejo razmeroma dobro stanje. V zadnjih
               letih pa vzbuja skrb zniževanje gladine v nekaterih predelih vodnih teles podzemne
               vode." Konec citata. Podatki o stanju podzemne vode so še posebej zaskrbljujoči, saj
               se iz tega vira oskrbuje kar 97 odstotkov prebivalcev. Trenutno je torej vode za
               oskrbo prebivalstva s pitno vodo dovolj; dovolj, da lahko vodo koristimo hkrati za
               oskrbo prebivalstva in hkrati za pijačarsko industrijo, a slednja ima podeljeno
               koncesijo. Zadnjo uredbo o podelitvi koncesije je Vlada sprejela pretekli četrtek,
               koncesija pa bo podeljena za trideset let z možnostjo podaljšanja brez javnega
               razpisa; do leta 2046 torej. In za podjetja s koncesijami prav nikjer ni določeno, da
               se jim sme koncesija odvzeti ali zmanjšati dovoljenje obseg črpanja, če hkratno
               koriščenje vode za oskrbo prebivalstva in za pijačarsko industrijo ne bo mogoče.
               Trenutno pa tudi prebivalke in prebivalci prav nikjer nimajo varovalke, da bodo vodni
               viri prednostno namenjeni za oskrbo s pitno vodo. Če problem nekoliko ponazorimo. V
               poletnih mesecih smo pogosto priča novici, da se prebivalke in prebivalce poziva k
               temu, da naj zaradi suše ne zalivajo vrtov. Ste že kdaj zasledili novico, da naj
               podjetja zaradi suše zmanjšajo količino izčrpanja vode oziroma zmanjšajo količino
               proizvodnje ustekleničene vode? In to je eden od poglavitnih razlogov za potrebo po
               spremembi ustave. S spremembo bomo jasno določili, da vodni viri prednostno služijo
               oskrbi prebivalstva s pitno vodo. Če želimo ta namen dejansko uresničiti, pa je treba
               poleg tega tudi jasno določiti, da vodni viri niso tržno blago ter zagotavljanje
               oskrbe s pitno vodo preložiti v izključno pristojnost oziroma dolžnost države ali
               občin. In tukaj je stališče Združene levice precej jasno: sprememba ustave mora biti
               pripravljena tako, da onemogoča podeljevanje koncesij na tem področju.</p>
               <p>Če povzamem naše stališče v tri ključne točke. Prvič. Voda mora biti dostopna vsem
               univerzalno, obravnavati jo moramo kot človekovo pravico. Trg in profitni motiv pa,
               vemo, selekcionirata dostop do dobrin na podlagi premoženja, kar je popolnoma
               nesprejemljivo, zato moramo vodo zaščititi pred lovom na dobiček in preprečiti
               kakršnekoli oblike privatizacije. Drugič. Primeri iz tujine dokazujejo, da zasebno
               lastništvo nad vodo je popolnoma neučinkovito. Preskrba se je poslabšala, cene so se
               dvignile, skupaj z njimi pa so poskočili tudi dobički peščice posameznikov in
               korporacij in še tako neoliberalne mestne oblasti in vlade iz dneva v dan bolj
               ugotavljajo, da to preprosto ne gre, zato se organizacija preskrbe s pitno vodo vrača
               v naročje javnega, v roke državljanov. Isti razlogi – tržna organizacija, kapital in
               njegovo lovljenje profitov – ravno na primeru vode kažejo svojo pogubnost za ljudi, a
               so v resnici na delu tudi v drugih panogah. Tretjič. Javna neprofitna podjetja, ki bi
               po dovolj jasnem predlogu prevzela nase preskrbo s pitno vodo, edina zagotavljajo
               univerzalen nediskriminatoren dostop do dobrine prav vsakemu in to pod enakimi
               pogoji. Hkrati pa odpirajo možnost drugačnega, boljšega upravljanja, kot smo mu bili
               v Sloveniji priča do danes. Če želimo vse to doseči tudi v praksi, je treba besedilo
               pripraviti na tak način, da bo jasno in nedvoumno določalo, da ima vsakdo pravico do
               pitne vode, da vodni viri niso tržno blago ter da vodnih virov ni mogoče
               privatizirati. Prav tako menimo, da mora sprememba ustave brezpogojno onemogočiti
               podeljevanje koncesij na področju oskrbe s pitno vodo tako domačim kot tujim
               gospodarskim družbam.</p>
               <p>Če besedilo ne bo pripravljeno z upoštevanjem navedenega, bo na koncu nov člen ostal
               zgolj črka na papirju. Trenutno stališča, ki jih bomo obravnavali kasneje, se bojimo,
               da gredo vedno bolj v to smer. Tukaj so vsekakor potrebne dodatne izboljšave, a o tem
               nekoliko več kasneje.</p>
               <p>Ker imamo v tem mandatu zgolj en sam poizkus, da vpišemo pravico do pitne vode v
               Ustavo, in ta edina možnost in priložnost je pred nami danes, bomo predlog sklepa, da
               se začne postopek za spremembo Ustave v Združeni levici podprli. Hvala.</p>
            </sp>
            <sp xml:id="SDZ7-Redna-21-2016-07-12.sp15">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije - krščanskih demokratov, zanjo gospod
               Jožef Horvat.</p>
            </sp>
            <sp xml:id="SDZ7-Redna-21-2016-07-12.sp16">

               <speaker>JOŽEF HORVAT (PS NSi):</speaker>

               <p>Hvala lepa za besedo, gospod predsednik. Spoštovana gospa ministrica s sodelavcem,
               drage kolegice in kolegi!</p>
               <p>25 let imamo svojo državo, pred kratkim smo praznovali dan državnosti in v tem času
               gotovo vsi razumemo, kaj je država; tista država, ki smo jo ustanovili ljudje,
               državljani, zato da bi služila nam. Država je seveda organizirana politična skupnost,
               ki ima na prostorsko omejenem ozemlju absolutno suvereno oblast. 23. decembra bomo
               praznovali tudi 25-letnico naše ustave, Ustave Republike Slovenije. To je tudi čas,
               ko bi moral predvsem najbrž zakonodajalec Ustavo dokaj dobro poznati in ne samo zgolj
               Ustavo in njene člene, tudi razlago Ustave. To pa je ena takšna debela knjiga oziroma
               več knjig.</p>
               <p>Torej, država je ustanovljena zaradi državljanov, da služi državljanom. Torej tudi,
               da služi državljanom v tem smislu, da jim zagotovi zdravo življenjsko okolje in vse
               tiste potrebne pogoje, ki so za življenje potrebni, tudi pitno vodo. Zato je oskrba s
               pitno vodo, pravica do pitne vode pravzaprav stvar normalnosti neke države. Ali je
               zapisana v ustavo, seveda nič ne škodi, ni pa nujno potrebno. Zavedamo se danes, da
               tako lokalne skupnosti kakor tudi ljudje sami z nekoč samoprispevki izgrajujejo vodna
               omrežja in da je danes pitna voda izjemno draga za državljane, tudi tista, ki priteče
               po vodovodni infrastrukturi, ki je sofinancirana z evropskimi sredstvi.</p>
               <p>Voda je vir življenja, to smo se učili v osnovni šoli in osnovnošolci razumejo,
               kakšno vodo mislimo, kakšna voda je vir življenja. In ja, človeško življenje je še
               posebej dragoceno, je sveto, torej nedotakljivo, od spočetja do naravne smrti je
               nedotakljivo po našem razumevanju. Kaj pa zrak? Pred nekaj dnevi je Mednarodna
               agencija za energijo izdala poročilo, ki je zastrašujoče. V tem poročilu izpostavlja
               vpliv energije iz fosilnih virov na onesnaženost zraka in slabšanje zdravja ljudi ter
               opozarja na nujnost prehoda na čiste vire energije. Mednarodna agencija za energijo
               napoveduje, da bo slab zrak vzel vsako leto 4,5 milijona človeških življenj, torej
               več kot dve Sloveniji vsako leto zaradi slabega zraka.</p>
               <p>Zapis pravice do pitne vode v Ustavo, kot rečeno, ni nujno potreben, je stvar
               normalnosti neke države. Materija je solidno urejena v zakonih in podzakonskih aktih,
               ki se jo da še ustrezno dopolniti, izboljšati, če je treba rešiti morebitne odprte
               probleme. Tukaj bi rad pokazal na Zakon o vodah, ki je dokaj dobra zakonska materija,
               in če govorimo o pitni vodi, bi rad tukaj omenil in priporočal branje Pravilnika o
               pitni vodi, ki v 36 členih zelo natančno pove, govori, kakšna je pitna voda. Zapis
               pravice do pitne vode v Ustavo je sicer možen, za to ni pravnih ovir. Ob tem je treba
               opozoriti, da že zgolj zapis pravice v Ustavo, torej zgolj besedilo "vsakdo ima
               pravico do pitne vode" potegne za seboj pomembne pravne posledice, saj všečna določba
               nima zgolj programske narave. Teh posledic se moramo prav mi, zakonodajalci, v polni
               meri zavedati. Sprašujemo se, ali je osnovni namen spremembe ustave v celoti
               preprečiti zasebnim gospodarskim subjektom, še posebej tujim, pridobitev koncesije za
               oskrbo prebivalstva s pitno vodo in z vodo za oskrbo gospodinjstev. Če je odgovor
               pritrdilen, potem se mora v ta namen korenito in široko spremeniti sedanji sistem
               oskrbe, ki naj bi jo poslej zagotavljala država preko neprofitne javne službe.
               Posledice predlagane ureditve so tu še bolj problematične. Odprtih vprašanj je več,
               kot se jih ta trenutek mi sploh zavedamo. Argumentacija spremembe oziroma dopolnitve
               ustavne materije, utemeljena na strahu pred tako imenovano trojko, velikimi
               gospodarskimi družbami in tujimi korporacijami, še posebej subjekti iz držav članic
               EU, je politično in ne strokovno vprašanje. Če bi se politika odločila, da Ustavo
               spremeni, potem gotovo ne sme hiteti in mora skrbno pretehtati vse posledice
               predlagane ureditve.</p>
               <p>Naj povem, da poslanci Nove Slovenije podpiramo predlog sklepa, da se začne postopek
               za spremembo Ustave. Vendar bi tu že takoj želel nakazati smer; torej, v kateri smeri
               bi eventualna sprememba Ustave sploh naj potekala. Prvič bi zapisali, da ima vsakdo
               pravico do pitne vode. In morda še, če je potrebno, da so naravni vodni viri naravno
               vodno javno dobro v upravljanju države; tiste države, katere definicijo sem povedal
               na začetku svoje razprave. Dejstvo je, da členi ustave morajo biti kratki in
               razumljivi vsem, vsem državljankam in državljanom te države, saj je ustava namenjena
               državljanom. Poglejte samo 2. člen Ustave, ki je po mojem mnenju eden najbogatejših
               in tudi najzahtevnejših; pravi, da je Slovenija pravna in socialna država. Ta člen
               ustave tangira prav vse zakone, ki so in bodo sprejeti v Državnem zboru, tangira
               torej več tisoč zakonov in je člen sestavljen samo iz nekaj besed.</p>
               <p>Torej, mi bomo predlog sklepa, da se začne postopek za spremembo Ustave podprli.
               Hvala lepa.</p>
            </sp>
            <sp xml:id="SDZ7-Redna-21-2016-07-12.sp17">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina nepovezanih poslancev, zanjo dr. Bojan Dobovšek.</p>
            </sp>
            <sp xml:id="SDZ7-Redna-21-2016-07-12.sp18">

               <speaker>DR. BOJAN DOBOVŠEK (PS NP):</speaker>

               <p>Spoštovani vsi, ki spremljate to sejo!</p>
               <p>Zakaj razprava o pravici do pitne vode – zato, ker prihaja do kreativnih razlag
               zakonodaje, ki so lahko korist tistih, ki imajo danes največ denarja. Kdo je to?
               Multinacionalke. Lahko govorimo o svetu multinacionalk, ne pa o svetu držav.</p>
               <p>Izhodišča. Ustava kot takšna ne zagotavlja zadostnega ščitenja teh človekovih pravic
               in slovenska zakonodaja je podrejena evropski zakonodaji, videli pa smo, kaj lahko
               nekdo, ki ima nadrejenost, implementira na nižji nivo. In seveda zato je treba
               zaščititi pravico do pitne vode v ustavi, tako da bo jasno določena. Kakšni so trendi
               v svetu? Privatizacija dobrih podjetij, privatizacija infrastrukture ter
               privatizacija javnih služb in javnega dobra. In ravno tu je voda strateško, če
               pogledamo, najbolj pomembna dobrina – nafta v preteklosti, tu so bili največji
               dobički. Danes je to voda, v prihodnosti bo to zrak ali še kaj drugega. Zato je te
               dobrine treba zaščititi, kajti interes multinacionalk je, da na teh dobrinah kujejo
               visoke dobičke. Kaj hočejo te korporativne skupine? Hočejo vzpostaviti sistem
               deregulacije, zato da bo teh dobičkov čim več in da njihovi dobički ne bodo sledljivi
               in da bodo od tega plačali čim manj davka in bo posledično prevaljeno na ljudi, da
               več plačajo za vodo, šolstvo, elektriko in vse ostalo. Znižujejo okoljevarstvene
               standarde, umazana industrija – zopet na škodo ljudi, ki živijo v območjih, ki so
               poceni, vendar so okoljevarstveno ogrožena. In okoljevarstveni predpisi. Nekatere
               interesne skupine pritiskajo, da so takšni, da zopet na eni strani pomeni več dobička
               za tiste, ki so že sedaj bogati, več stroškov in slab življenjski prostor za
               druge.</p>
               <p>Tu je potem funkcija države, da zaščiti prebivalce, da zaščiti male ljudi. Kaj je
               širša problematika, ne samo voda, za kaj mora država poskrbeti – zaščititi živalske
               in rastlinske vrste. Tukaj podlegamo multinacionalkam. Trgovina s stvarmi, ki
               tanjšajo ozonski plašč. Trgovina s kuponi CO₂ – to je vse na račun
               prihodnosti kvalitete zraka, od katerega smo odvisni. Nelegalno odlaganje odpadkov –
               veliki dobički v trgovini z odpadki. Izsekavanje gozdov, goloseki in podobno.
               Nelegalen ribolov, ki uničuje oceane, kar se zopet veže na vodo. Vse skupaj kaže na
               neke nove trge, na katere vstopajo tisti, ki skušajo uničiti življenjsko okolje in
               skušajo poslabšati kvaliteto življenja ljudi. Funkcija države je, da zaščiti svoje
               prebivalce in tukaj se krešejo interesi multinacionalk in interesi ljudi. Država mora
               poskrbeti za ljudi, kajti od njih je še kako odvisna. Zaščita pravice do pitne vode
               je ena od teh temeljnih pravic in ustava mora ščititi to pravico; in sicer država
               mora ščititi interese na ravni lokalnih skupnosti, upoštevati interese nevladnih
               organizacij, civilnih združenj in te interese ščititi tudi v širšem okolju na ravni
               Evropske unije in širše.</p>
               <p>Če preidem na zaključek. V Poslanski skupini nepovezanih poslancev bomo seveda
               predlog podprli. Trendi, ki so pred nami, kažejo vedno bolj poslabševanje okolja za
               ljudi, zato mora država preseči tovrstne dogodke in preprečiti privatizacijo tistih
               virov, ki so najbolj pomembni za ljudi.</p>
               <p>Če pogledamo, kaj se v zadnjem času dogaja; dve strateški surovini za Slovenijo: les
               in voda. Na področju gozdov, lesa je Vlada storila številne napake. Kar vidimo sedaj,
               da družbena gospodarstva in še posebej podjetje, ki je bilo ustanovljeno za skrb z
               gozdovi, ne deluje tako, kot bi bilo treba. Niso vzpostavljeni nadzorni mehanizmi in
               številni ljudje izgubljajo delo. Glede na to, da je predsednik Vlade izjavil, da
               Slovenijo obvladujejo interesne skupine, se bojim, da bomo s tovrstnimi zaščitami
               ljudi, še posebej tukaj, ko govorim o pitni vodi, zamudili. Na Vladi je, da se čim
               prej odloči in zaščiti pravice ljudi. Hvala.</p>
            </sp>
            <sp xml:id="SDZ7-Redna-21-2016-07-12.sp19">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo gospod Simon Zajc.</p>
            </sp>
            <sp xml:id="SDZ7-Redna-21-2016-07-12.sp20">

               <speaker>SIMON ZAJC (PS SMC):</speaker>

               <p>Spoštovani! Pitna voda je temeljna človekova dobrina, razpolaganje z naravnimi
               vodnimi viri, ki nam jo dajejo, pa je veliko bogastvo in privilegij. Narava je bila
               pri tem do naše države radodarna, zato smo v SMC prepričani, da je potrebno vodne
               vire z najvišjo možno odgovornosti zaščititi tudi v Ustavi Republike Slovenije.</p>
               <p>V SMC si želimo, da bi bil ta sklic Državnega zbora lahko ponosen na to, da je ne
               glede na politične razlike dosegel politično soglasje o zapisu pravice do pitne vode
               v ustavo, saj smo prepričani, da bo ta odločitev ena pomembnejših odločitev za
               prihodnost. Pozitivne posledice vključitve pravice do pitne vode med ustavne pravice
               se bodo najbolj pokazale v prihodnosti, ko bo voda postala ključna življenjska
               dobrina. Treba je zagotoviti, da bo tudi v prihodnje za naše zanamce v okolju na
               voljo dovolj naravnih vodnih virov, primernih za oskrbo prebivalstva z varno pitno
               vodo.</p>
               <p>S tem dejanjem bo Slovenija postala ena redkih držav članic Evropske unije s tako
               določbo v ustavi oziroma poleg Slovaške šele druga država v EU, ki bo zaščitila vodne
               vire na najvišji ravni. Slovaška je področje pitne vode uredila tudi na ustavnem
               nivoju, in sicer da so med drugim tudi podzemne vode in vodni tokovi v lasti države
               in da je država dolžna varovati in skrbeti za naravna bogastva, vključno z vodo, v
               imenu svojih državljanov in tudi prihodnjih rodov.</p>
               <p>Predpisana je tudi prepoved izvoza vode iz države, vključno prek vodovodnega
               omrežja, izjema od tega pravila je voda, ki je namenjena za osebne potrebe,
               ustekleničena voda in voda, ki je namenjena za humanitarno pomoč. Na ustavni ravni
               imajo zapis te pravice v preostalih državah sveta le še v južni Afriki in Urugvaju;
               pravico do zadostnih količin hrane in vode ima zapisano v 27. členu svoje ustave
               Republika Južne Afrike, med ustavne pravice je tudi Urugvaj na podlagi referenduma
               leta 2004 v ustavo vnesel dostop do pitne vode in sanitarij. Druge države, zlasti vse
               evropske, pa varujejo pravico do pitne vode na zakonski ravni. Zato si želimo, da bi
               Slovenija sledila zgledu omenjenih držav, ki so se odločile za zaščito vode na
               ustavni ravni in da bi tudi znotraj Združenih narodov lahko postala tako imenovana
               lider država, ki se bo tudi na globalni ravni zavzemala za dojemanje pravice do vode
               kot javne dobrine in temeljne človekove pravice.</p>
               <p>Sloveniji vsekakor ni treba čakati na nekatere preostale države, ki ravno tako kot mi
               danes razpravljajo o zaščiti svojega naravnega bogastva. Slovenija mora sama braniti
               svoje interese, namesto nas tega ne bo počel nihče drug. Na slednje so nas na zadnji
               razpravi na Ustavni komisiji opozorili tudi predstavniki vodarske stroke, ki si
               želijo višjega nivoja pravnega varstva, saj se povečujejo grožnje zaradi prihajajočih
               podnebnih sprememb, s tem povezanih ekonomskih in političnih pritiskov in ostalih
               svetovnih mega trendov, slednje pa nam bo v prihodnosti omogočalo suvereno odločanje
               o obvladovanju naših naravnih vodnih virov.</p>
               <p>V SMC smo se zaradi dejstva, da gre v tem primeru najbolj nazorno za našo skupno
               stvar in prihodnost – pitna voda je temeljna življenjska dobrina –, odločili, da bomo
               v ustavnorevizijskem postopku oziroma v postopku spreminjanja Ustave ubrali drugačen
               pristop, kot je veljal do sedaj, ko so imeli izključno pravico do predlaganja
               sprememb zgolj poslanci. Pitna voda predstavlja za nas najboljši primer za
               uveljavitev novih modelov upravljanja javnega vodnega dobra oziroma premik od
               zagotavljanja individualnih pravic posameznika k skupnostnemu principu oziroma
               zaščiti pitne vode kot naravnega javnega dobra in skupnostnemu upravljanju. Zato smo
               se priprave vsebinskega predloga lotili na najširši možen demokratičen način in se
               zato povezali s civilni iniciativo Za Slovenijo in svobodo ter strokovno javnostjo s
               področja vodarstva. Skupaj smo na osnovni vsebinskih izhodišč več kot 50 tisoč
               podpisnikov civilne iniciative pripravili predlog, za katerega verjamemo, da bo
               predstavljal ustrezno vsebinsko in ustavnopravno osnovo za nadaljnjo politično
               obravnavo, ki bo v tem primeru izhajala iz neposrednega sodelovanja ter rešitev
               zainteresirane javnosti in stroke. Slednji pristop za nas ne predstavlja zgolj
               kvalitativne nadgradnje ustavnorevizijskega postopka, ki bo z udeležbo pravne in
               vodarske stroke in predstavnikov civilne iniciative omogočil bolj poglobljeno ustavno
               razpravo in nato odločanje, temveč za premik od ekskluzivnosti politike k
               inkluzivnosti državljanov, vključevanje državljanskih in strokovnih pobud za
               kvalitetno iskanje najboljših rešitev. Slovenija bo z ustavnim zapisom postala ena
               redkih držav, ki so vodne vire zaščitile na najvišji ustavni ravni, želimo pa si
               tudi, da bo postala sploh prva država, kjer bo ta zapis v ustavo rezultat skupnih
               rešitev državljanov, stroke in politike v skrbi za naše okolje.</p>
               <p>Na tem mestu bi se zato tudi radi zahvalili civilni iniciativi in hkrati vsem
               prebivalcem Republike Slovenije, ki so podpisali peticijo za vpis pravice do pitne
               vode v ustavo, saj je prav ta angažma odprl živahno ustavno razpravo o eni
               najpomembnejših slovenskih naravnih dobrin, ki bo v prihodnosti omogočil njeno
               dodatno varstvo. Za Poslansko skupino Stranke modernega centra podpora zapisa pravice
               do vode v Ustavo nikoli ni bila vprašanje, saj smo se k temu zavezali že v
               koalicijski pogodbi. A za nas je bil ključen način zapisa, saj smo želeli slediti
               cilju, da bo pravica do pitne vode pod enakimi pogoji dostopna vsakomur. Voda kot
               naravni vir je vitalna dobrina, ki postopoma dobiva vedno večjo vrednost in zaradi
               tega je tudi izjemno privlačna za korporacije in multinacionalke, ki v izkoriščanju
               vodnih virov vidijo velike možnosti za zaslužek in imajo tudi interes po
               privatizaciji te strateške dobrine. Voda je vir življenja in bolj ko bo zaradi
               podnebnih sprememb in naraščaja števila prebivalstva na planetarni ravni postajala
               redka dobrina, večja je verjetnost, da bo postala tudi tržno blago. Slovenija bo z
               zapisom pravice do pitne vode v ustavo sledila tudi Resoluciji Generalne skupščine
               Združenih narodov o človekovi pravici do vode in sanitarij.</p>
               <p>Mnenje strokovne skupine oziroma njihov predlog za oblikovanje novega 70.a člena
               predstavlja zelo dobro osnovo, zato smo ga na Ustavni komisiji podprli. Vseeno pa smo
               mnenja, da je dopolnitev njihovega predloga, če želimo zagotoviti vsem prebivalcem
               Republike Slovenije vedno ni v zadostnih količinah dostop do varne pitne vode
               trajnostno, prednostno in skupnostno upravljanje z naravnimi vodnimi viri nujna, zato
               smo predlagali amandmaje, ki so bili na Ustavni komisiji z zadostno večino tudi
               podprti.</p>
               <p>Poslanska skupina SMC je bila pri pripravi predlogov dopolnitve stališča v osnutku
               ustavnega zakona zelo pozorna na cilje zapisa te pravice. Že v programu SMC smo vodo
               in gozdove opredelili kot naša ključna naravna bogastva, ki jim moramo nameniti
               posebno skrb. Vsi življenjsko potrebujemo vodo, zato se strinjamo s tem, da se še
               posebej poudari, da naravni vodni viri, ki služijo prednostno in trajnostno oskrbi
               prebivalstva z varno pitno vodo in vodo za oskrbo gospodinjstev v tem delu niso tržno
               blago. Naj država neposredno skrbi, da bo varna pitna voda na razpolago prebivalcem
               oziroma gospodinjstvom in gospodarstvo. Poslanska skupina SMC sledi cilju, da se ne
               posega istočasno v svobodno gospodarsko pobudo in da v Sloveniji omogočimo hkratno
               rabo varne pitne vode tako za prebivalstvo oziroma gospodinjstvo kot tudi za
               gospodarstvo, pri čemer pa gospodarska raba ne sme ogroziti naravnega vodnega vira za
               oskrbo prebivalstva. Voda bo lahko nemoteno ostala tudi v rabi gospodarstvu, kjer
               vodo prav tako potrebujejo od pridelovalne do prehrambne industrije, uporabljala se
               bo lahko za energetske, reaktivne namene in tako naprej, hkrati pa ne smemo
               dopustiti, da bi si kdo naravne vodne vire lastil oziroma jih olastninil ali pa da bi
               lahko tudi multinacionalke in zasebniki namesto države in občin gospodarili z
               naravnimi vodnimi viri in zagotavljali oskrbo prebivalstva z varno pitno vodo. Le na
               ta način bomo lahko preprečili možne negativne posledice, kot so podražitve oskrbe,
               zaradi zasledovanja čim večjega dobička zasebnih izvajalcev oskrbe z varno pitno
               vodo. Slednja se bo lahko zagotavljala samo preko neprofitne javne službe v režiji
               države oziroma po prenosu bodo opravljanje te javne službe prevzele občine. Poleg
               tega smo se potrudili, da z besedilom stališča, ki je priloženo, zavežemo vse
               deležnike, tako uporabnike, najbolj pa državo in občine, k varovanju javnega
               interesa, varovanju naravnih vodnih virov ter tudi k učinkovitemu upravljanju z njimi
               in opravljanju oskrbe prebivalstva, ki bo zagotavljala varno pitno vodo.</p>
               <p>Verjamemo, da je Ustavna komisija pripravila stališče, ki predstavlja dobro podlago
               za nadaljevanje ustavnorevizijskega postopka jeseni na Ustavni komisiji in da bomo
               skozi njo dosegli temeljne cilje. To pa so: opredeliti naravne vodne vire vode kot
               naravno vodno javno dobro, opredeliti način upravljanja naravnih vodnih virov,
               zagotoviti varno pitno vodo vsem prebivalcem Slovenije, zagotoviti, da vodni viri
               prednostno in trajnostno služijo oskrbi ljudi, zaščiti naravne vodne vire pred
               prekomernim izkoriščanjem in možnostjo olastninjenja, zagotoviti tako splošno kot
               tudi posebne rabe vode in učinkovito upravljanje javne neprofitne službe oskrbe z
               varno pitno vodo. Hvala.</p>
            </sp>
            <sp xml:id="SDZ7-Redna-21-2016-07-12.sp21">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Sledi razprava poslank in
               poslancev k predlogu sklepa, da se začne postopek za spremembo Ustave.</p>
               <p>Kot prva se je k besedi javila predstavnica predlagatelja mag. Alenka Bratušek.
               Izvolite. Za vami pa dr. Milan Brglez.</p>
               <p>Izvolite.</p>
            </sp>
            <sp xml:id="SDZ7-Redna-21-2016-07-12.sp22">

               <speaker>MAG. ALENKA BRATUŠEK (PS NP):</speaker>

               <p>Najlepša hvala. Spoštovani kolegice in kolegi!</p>
               <p>Po predstavitvi poslanskih stališč je jasno, da bo predlog, ki je pred nami, dobil
               zelo široko podporo, česar sem seveda iskreno vesela. Pravzaprav nobena poslanska
               skupina ni izrazila stališča, da bo glasovala proti, kar je zelo pozitivno. Še
               posebej sem vesela, da je leto in pol po vložitvi tega predloga s strani Zavezništva
               tudi največja stranka v tem parlamentu spoznala, da je voda tako pomembna, da je
               prav, da se jo zapiše v ustavo. Hvala vam v imenu predlagateljev za to.</p>
               <p>Hvala tudi strokovni komisiji, ki je svoje delo v prvi fazi opravila in v svojem
               mnenju ugotovila, da je Predlog za začetek postopka za spremembo Ustave Republike
               Slovenije z osnutkom ustavnega zakona utemeljen, ter predlaga Državnemu zboru, da
               predlog sprejme.</p>
               <p>Bi pa vseeno apelirala na kolegice in kolege. Če ste poslušali mnenje poslanskih
               skupin, je nekaj nejasnosti glede na vložene amandmaje že na mizi. Upam, da bo
               postopek v nadaljevanju peljan tako, da bomo vsi skupaj do konca od Nove Slovenije do
               Združene levice ostali na tem vlaku skupaj; da ne bo zaradi prestiža ene stranke
               ogroženo vse skupaj. Iskreno si to želim in iskreno upam, da se pri tako pomembni
               temi, kot je sprememba ustave, poslušamo in da imamo resnično vsi skupaj samo en
               interes: to je, zaščititi vodo predvsem za naše otroke, naše vnuke in tudi generacije
               daleč naprej.</p>
            </sp>
            <sp xml:id="SDZ7-Redna-21-2016-07-12.sp23">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Besedo ima dr. Milan Brglez, pripravita naj se mag. Bojana Muršič in mag. Matej
               Tonin.</p>
               <p>Izvolite, gospod predsednik.</p>
            </sp>
            <sp xml:id="SDZ7-Redna-21-2016-07-12.sp24">

               <speaker>DR. MILAN BRGLEZ (PS SMC):</speaker>

               <p>Hvala lepa, gospod podpredsednik. Spoštovana ministrica, kolegi in kolegice!</p>
               <p>Tudi mene veseli soglasje, ki se danes izraža v Državnem zboru na začetku tega
               postopka. Seveda je bilo potrebno kar nekaj dela, da smo prišli do sem, in verjamem,
               da bomo na tem vlaku ostali. Ne gre samo za soglasje političnih sil, ampak mislim, da
               gre za družbeno soglasje, da je glede naših vodnih virov nekaj treba narediti.</p>
               <p>Zakaj je takšen položaj? To je prva takšna točka. Zaradi tega ker mislim, da je
               naloga države, neodvisno od tega kdo vlada v tej državi, da vzpostavi nadzor nad
               pogoji za razvoj te družbe. Nadzor nad pogoji za razvoj te družbe pa danes pomenijo
               še zlasti in tudi vključujejo vodne vire, zaradi tega ker voda postaja strateška
               dobrina. To je nekaj, zaradi česar naj bi – sedaj se vnemajo bolj razprave, ampak
               prihodnost je negotova – se lahko dogajajo procesi, ki bi bili izven nadzora te
               države in tudi izven nadzora tega parlamenta, ki kakorkoli že izraža suverenost naše
               države.</p>
               <p>Ko govorimo o tem, se takoj postavi vprašanje, ja pa saj koncepti so urejeni že na
               zakonskem nivoju. Tokrat gre za nekaj drugega. Gre za to, da se dvigne zaščita z
               zakonske na ustavno raven. To ni nepomembno. Tudi vse tisto, kar je bilo povedano o
               tem, kako so naravna bogastva do sedaj varovana – vedno so varovana skozi zakon;
               zakon je relativno preprosto spremeniti, ustavo pa veliko težje.</p>
               <p>Druga stvar in drugi argument, zakaj je treba brati našo ustavo v celoti, je pa 8.
               člen Ustave. V 8. členu Ustave mednarodne pogodbe, ki so sprejete, so nad zakoni.
               Seveda so pod Ustavo, ampak še vedno nad zakoni. Sedaj pa; dokler nismo bili del
               integracij, še zlasti Evropske unije, na katere smo prenesli izvrševanje dela
               suverenih pravic, je bil skozi postopek ratifikacije vedno Državni zbor tisti, ki je
               lahko skozi ratifikacijo premislil, ali bo nekaj dal nad zakonsko ali pa kakršnokoli
               že drugo ureditev, s tem da je bila navadna večina velikokrat edino merilo, razen
               tam, kjer je v Ustavi drugače predpisano. Sedaj smo pa v situaciji, ko se lahko
               nekatere pogodbe, zaradi tega ker se je skozi prenos izvrševanja suverenih pravic
               izoblikovala lastna pristojnost, še zlasti Evropske unije v pogajanju z vsemi
               ostalimi, se lahko pojavi situacija, ko pravzaprav te varovalke v pravem času ne bo
               mogoče vključiti. Zato je postavitev na ustavno raven tako pomembna. To je en del
               zgodbe.</p>
               <p>Drugi del zgodbe je naš politični. Mi smo Stranka modernega centra. Stranka modernega
               centra zagovarja socialno liberalno. Kaj pomeni socialno liberalno – da je skupno in
               individualno pogojeno drugo z drugim. Ni enega, ki bi imel absolutno prednost pred
               drugim. Zaradi tega je ta koncept, ki ga poznamo, ga pa nismo postavili zelo jasno na
               ustavni nivo, brez zakonske osnove – ker zakon ureja vse te pogoje, zaenkrat –; torej
               javnega dobra, naravno javno dobro kot izhodišče za varovanje naravnih vodnih virov.
               Zelo zelo pomembna zadeva! Tu gre za nelastniški princip, tudi država si ne sme tega
               lastiti. Ne gre za preseganje privatno, državno, kakorkoli že gledamo to zadevo, tu
               je nekaj, kar je nam skupno, brez tega pogoja na daljši rok ne moremo vzdržati.
               Tisto, kar je iz razprave in kar je iz tistega osnutka, ki je zdaj pripravljen,
               absolutno jasno, je, da ima raba za oskrbo in za varno pitno vodo prednost pred vsemi
               ostalimi rabami. In zaradi tega, ker smo bogati z vodo, si lahko omogočamo tudi druge
               rabe, ampak ta ima prednost. Ne vemo pa, kako se bo zadeva razvijala naprej. Ne
               poznamo prihodnosti v smislu tega, kako bogati bomo čez 50 let z vodnimi viri in kaj
               vse bo treba narediti, da bomo to naravno bogastvo, ki ga imamo, ohranili.</p>
               <p>Tako gre tu spet za previdnostni princip, ki je pri sprejemanju tistih zadev, ki
               prihajajo iz prihodnosti, pravzaprav najbolj primeren začetek tega, na kakšen način
               se lahko zavaruješ. Tako se mi to previdnostno načelo zdi zelo pomembno. In, končno,
               vse to bo pa omogočilo, da bo lahko zagotovljena pravica do varne pitne vode. Ta
               trenutek se v besedo "varne" ne bi spuščal, ampak čez 50, 100 let bo to koncept. Ta
               koncept nekateri že uporabljajo, ker niti približno nimajo te kvalitetne pitne vode,
               kot jo imamo ta trenutek pri nas. In je treba vse to pravzaprav tudi omogočiti.
               Seveda je ta zadeva v upravljanju države in lokalnih skupnosti, saj država je eno in
               drugo, nobeden od teh si je pa ne more lastiti in tudi to kot lastnino prenašati
               naprej, to je pa tudi iz sedanje razprave bilo že zelo jasno razvidno.</p>
               <p>Torej, kot sem rekel, vesel sem tega soglasja. Povedal sem, zakaj je pomembno glede
               na ustavno koncepcijo razmerja med mednarodnim pravom, torej med mednarodnimi
               pogodbami, nad katerimi nimamo več popolnega nadzora, in zakoni pravzaprav ta nivo
               varovanja postaviti na ustavni nivo, da je ta koncept naravnega javnega dobra zelo
               pomemben, ker omogoča potem pravico vsakemu do pitne vode. To dvoje je soodvisno in
               mislim, da je edino pravo. Vsekakor upam, da bo tudi celoten proces – in tudi sam se
               bom potrudil, da bo celoten proces potekal maksimalno inkluzivno, vključujoč vse, ki
               jim je mar, da se ta pravica zaščiti na ravni ustave. Hvala.</p>
            </sp>
            <sp xml:id="SDZ7-Redna-21-2016-07-12.sp25">

               <speaker>PODPREDSEDNIK MATJAŽ NEMEC:</speaker>

               <p>Besedo ima mag. Bojana Muršič. Pripravita naj se mag. Matej Tonin in dr. Laszlo
               Göncz.</p>
            </sp>
            <sp xml:id="SDZ7-Redna-21-2016-07-12.sp26">

               <speaker>MAG. BOJANA MURŠIČ (PS SD):</speaker>

               <p>Hvala lepa, podpredsednik, za besedo. Spoštovana ministrica s sodelavcem, kolegice in
               kolegi!</p>
               <p>Po tem uvodnem delu moram reči, da kaj dosti ni dodati. Pa vendar, voda predstavlja
               najpomembnejšo dobrino, brez katere ni življenja. Vodo potrebujemo za pitje, higieno,
               rast, razvoj, uporabljamo jo tudi v kmetijstvu, gospodarstvu in še kaj več. Ti vodni
               viri so neenakomerno in neupravičeno razporejeni med ljudi tako v svetu kot tudi žal
               pri nas. Nekateri v svetu to vodno dobrino jemljejo kot nekaj samoumevnega, drugje pa
               se soočajo s pomanjkanjem te vode, kar v najhujših primerih pomeni tudi lahko smrt.
               Tudi v Sloveniji imamo naselja, v katerih nimajo prebivalci dostopa do zdrave pitne
               vode, kar nam ne more biti v ponos.</p>
               <p>Že v prejšnjem mandatu, kot smo slišali iz stališč poslanskih skupin, je bil interes,
               da se zdrava pitna voda oziroma varna pitna voda zapiše v ustavo. S tem smo
               nadaljevali zelo intenzivno v tem mandatu in po dobrem letu in nekaj mesecev smo
               prišli do ključnega momenta, da vpišemo oziroma da pričnemo z ustavno ureditvijo tega
               člena ustave. Seveda je voda urejena v zakonu, vendar zakonska določila se lahko
               spreminjajo. Ne glede na to, da je Poslanska skupina SDS navedla, da imamo to urejeno
               v ustavi, menim, da je treba še bolj konkretno urediti vpis pravice do vode v ustavo.
               Torej, zgolj ureditev dostopa do pitne vode kot splošne in temeljne pravice v ustavo
               je edino ključno varovanje pravica do javne oskrbe s pitno vodo. Kaj se želi s tem
               doseči? S tem se želi preseči morebitno privatizacijo vodnih virov, o kateri sicer
               delno bi lahko tudi govorili že sedaj, vendar sedaj imamo to urejeno s koncesijo.</p>
               <p>Slovenija je relativno bogata z naravnimi viri, vendar to ne pomeni, da se lahko
               obnašamo mačehovsko, ti viri niso trajni in iz vseh analiz kaže, da temu ne bo tako
               tudi v prihodnje. Klimatske razmere se seveda spreminjajo, zato je tudi v prihodnje
               pričakovati, da se bomo soočali s pomanjkanjem. Že sedaj se v sušnih mesecih soočamo
               s pomanjkanjem vode, vendar glede na vso privatizacijo in vse skupaj, kar se dogaja v
               zadnjem času, je moč slutiti, da bodo veliki koncerni na račun vode želeli pridobiti
               možnost za monopolne dobičke. Naša infrastruktura je dotrajana, sredstev za obnovo te
               infrastrukture ni, zato je moč pričakovati, da bo prihajalo in se odločalo, da bosta
               obnova in upravljanje prehajala v zasebni sektor. Na ta način se bi lahko oblikovale
               močne korporacije, ki bi krojile prihodnost naše vode in oskrbe s pitno vodo.
               Privatizacija lahko na ta način močno škoduje varstvu okolja in ljudi, njen cilj pa
               je večanje dobička vodnih korporacij. Temu je treba odločno reči ne, kar smo pokazale
               tudi poslanske skupine v današnji razpravi. Glavni problem bi privatizacija pomenila
               visoke cene vode ali priključkov na privatne vodovode, ki bi s svojimi vlaganji
               določale samostojno višino cene vode.</p>
               <p>Ob tem lahko povzamemo tudi to, da imamo ustekleničeno vodo, ustekleničena voda, ki
               je bistveno bistveno dražja, kot je sedaj, ki priteče po teh vodnih virih oziroma
               ceveh, zato si marsikateri te vode ne bi mogel privoščiti. Zato je to ključnega
               pomena, da v ustavo vpišemo in zaščitimo te vodne vire, vsekakor je to ključno in
               zato podpiram predlog za začetek spremembe Ustave. Hvala lepa.</p>
            </sp>
            <sp xml:id="SDZ7-Redna-21-2016-07-12.sp27">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Matej Tonin. Pripravita naj se dr. Lázsló Göncz in gospod Janko
               Veber.</p>
            </sp>
            <sp xml:id="SDZ7-Redna-21-2016-07-12.sp28">

               <speaker>MAG. MATEJ TONIN (PS NSi):</speaker>

               <p>Dober dan, kolegice in kolegi!</p>
               <p>Gre za predlog, ki mu je težko nasprotovati, ker povejte mi poslanca in poslanko, ki
               bi lahko nasprotoval temu, da bi državljanom zagotovili dostop do čiste pitne vode.
               Ga ni! Temeljno vprašanje, v katerem pa se lahko sprašujemo, ali pa je ta vpis
               dejansko potreben in ali ni že sedanja ureditev ustrezna in primerna in da ni morda
               ta politična akcija zgolj akcija za mobilizacijo določenih volivcev, ne pa toliko, da
               bi prišlo do nekih konkretnih sprememb. Ker če pogledate dano situacijo v Sloveniji,
               boste videli, da ima kar nekaj državljanov še vedno, ali pa več stotin državljanov,
               še vedno neustrezen dostop do vodnih virov, in to ne zaradi privatizacije, ampak ker
               javna podjetja, ki upravljajo z vodovodi, ne poskrbijo za infrastrukturo, da bi ti
               ljudje dostopali do te vode.</p>
               <p>Če pogledamo nekoliko širše, bi lahko upravičeno dejali, da je Slovenija relativno
               vodno bogata država, bistvena razlika z nekaterimi afriškimi državami pa tudi
               azijskimi državami, zato je še toliko bolj žalostno, da še vedno nekateri državljani
               niti danes, v 21. Stoletju, nimajo dostopa do čiste pitne vode. Zadevo bi tukaj
               predvsem gledal z drugega vidika; zakaj je temu tako, kje je razlog. Mislim, da smo
               se stvari lotili z napačne strani, da je ta pritisk za vpis te pravice v ustavo bil
               zaradi bojazni pred privatizacijo, ki jo dejansko že slovenska zakonodaja onemogoča.
               Ker če preberete obstoječi Zakon o vodah, ki velja danes, ta v 15. členu piše, da so
               celinske vode in vodna zemljišča naravno vodno javno dobro. Dokler tega zakona ta
               parlament ne bo spremenil, teh voda ne bo mogel nihče privatizirati. Torej po domače
               povedano, govorimo o nečem, kar po danes obstoječi zakonodaji ni mogoče. Vsi tisti,
               ki ste razpravljali o velikem strahu pred privatizacijo vodnih virov, naj vas pomirim
               samo s tem, da današnja zakonodaja to onemogoča. Če bi to želeli omogočiti,
               privatizacijo, bi seveda morali to v tem parlamentu spremeniti. Spremeniti bi morali
               ti poslanci oziroma ta večina. Če želite, da je to težje, potem nimam problema, da se
               to zapiše v ustavo, ker za spremembo zakona rabiš navadno večino, medtem ko za
               spremembo ustave pa rabiš dvotretjinsko večino. V tem duhu in v tem smislu lahko te
               spremembe podpiram.</p>
               <p>Dejansko pa danes voda v Sloveniji, hvala bogu, ni privatizirana. Seveda pa imate
               tudi upravljavce vodnih virov, ki pa so zasebniki. Vam lahko povem dva konkretna
               primera, ki ju poznam; eden je kamniški vodovod, od koder prihajam jaz sam, tam z
               vodovodom upravlja zasebno komunalni podjetje, drugi takšen primer je v Laškem. Ampak
               ti dve podjetji nista privatizirala vodnih virov, ker smo še vedno vsi državljani
               lastniki teh vodnih virov, ampak imata koncesijo, da s temi viri upravljata oziroma
               če sem še bolj natančen; na kakšen način bo v Kamniku zasebno podjetje upravljalo z
               našimi vodnimi viri, je odvisno od tega, kakšno koncesijsko pogodbo bo z njim
               sklenila lokalna skupnost. Vpliv na koncesijsko pogodbo imajo pa spet ljudje oziroma
               preko svojih izvoljenih predstavnikov v občinskem svetu.</p>
               <p>Moje zelo jasno sporočilo bi bilo, da po danes obstoječi zakonodaji privatizacija
               vodnih virov v Sloveniji ni mogoča, zato bi bilo treba spremeniti zakone in če želimo
               to kadarkoli v prihodnosti preprečiti, je s tem, da prenesemo ali pa povišamo z
               nivoja zakona na nivo ustave, da to stvar otežimo. V redu, v tem lahko vidim
               legitimen in pravilen politični cilj. Da pa bi bili določeni konkretni strahovi že
               danes realnost, o katerih se govori, s tem se žal ne morem strinjati, ker je treba
               stvari tudi pošteno predstaviti. Vem, od kod ti strahovi izvirajo. Mislim, da je
               veliko stvari sproduciranih z dogajanjem zlasti v Afriki, kjer imate multinacionalke,
               kjer so jim države oziroma tisti parlamenti v afriških državah ne samo dovolili, da z
               neko koncesijo upravljajo z vodnimi viri, ampak so te multinacionalke postale
               lastnice teh vodnih virov. V takih primerih je pa to seveda bistven problem in
               težava. Ampak, kot sem dejal, hvala bogu, da imamo zaenkrat te stvari v Sloveniji
               mnogo bolje urejene.</p>
               <p>Še ena stvar, na katero je opozoril predsednik Državnega zbora, ki me je nekoliko
               presenetila. Ne vem, morda je moje pravno znanje prešibko, ampak izhajam čisto iz
               načela. Kot je sam dejal, da so mednarodne pogodbe, sprejete mednarodne pogodbe, nad
               ustavo in nad zakoni in da zato mi sedaj to pravico vpisujemo v ustavo, ker obstaja
               nevarnost, da bi z neko mednarodno pogodbo te zadeve oziroma upravljanje z vodnimi
               viri uredili na drugačen način, kar bi bilo lahko problematično za slovenske
               državljane. To enostavno ne gre skupaj. Če so mednarodne pogodbe nad ustavo in
               zakoni, potem nam tudi vpis v ustavo popolnoma nič ne pomaga, zdravorazumsko in
               logično bi jaz tako rekel.</p>
               <p>Kar se tiče konkretnih stvari, recimo, TTIP je zdaj ena izmed takšnih stvari, kjer
               so upravičeni določeni strahovi, da bi se s to mednarodno pogodbo določene stvari
               neprijetno uredile za Slovenijo, morda tudi za upravljanje vodnih virov. Še enkrat bi
               rad jasno izpostavil, da vse mednarodne pogodbe sprejemamo v tem parlamentu, torej
               mora ta parlament, domača hiša paziti na to, da ne sprejmemo škodljivih stvari za
               slovenske državljane. Se pravi, mi smo prvi tisti skrbniki pri sprejemanju
               mednarodnih pogodb, da tega ne storimo. Ko pa gre za določene prenesene pristojnosti
               na višji nivo, na nivo Evropske unije, če hočete, smo pa mi del te Unije in mi smo
               deležniki pri soustvarjanju mednarodnih pogodb, ki jih dela Evropska unija z nekimi
               tretjimi državami oziroma direktive in uredbe Slovenija soustvarja. Seveda pa za to
               potrebujemo aktivno zunanjo politiko, tudi aktivno državo na ravni Evropske unije, da
               pri oblikovanju tovrstnih mednarodnih pogodb s tretjimi državami budno pazi na vse
               morebitne pasti. Tako poante predsednika Državnega zbora nisem razumel, morda jo bo v
               nadaljevanju razložil. Da bi vpis te pravice v ustavo pomenil določeno zaščito pred
               nevarnimi mednarodnimi pogodbami, enostavno ne gre skupaj, če v isti sapi povemo, da
               pa so mednarodne pogodbe nad ustavo in zakoni.</p>
               <p>Da ne bo pomote, seveda podpiram vpis te pravice v ustavo. Kot sem dejal, je
               legitimen način ali pa legitimen političen pristop to, da enostavno s sedanjega
               zakona, ki privatizacijo vodnih virov onemogoča, dvignemo na višji standard, na nivo
               ustave zaradi tega, da morebitne vsakršne kasnejše poskuse v kasnejših letih otežimo
               oziroma preprečimo. Zaenkrat so pa stvari dobro urejene, vsaj kar se tiče zakonodaje.
               Seveda je pa temeljni problem, da pa tisti, ki upravljajo s temi vodnimi viri, in po
               Sloveniji je to še vedno velika velika večina javnih podjetij oziroma javnih komunal
               – sam osebno poznam dve komunali, morda jih kdo pozna več, ena je kamniška, eno je
               podjetje v Laškem, ki sta zasebni družbi in upravljata s širšo vodno oziroma
               vodovodno infrastrukturo –, ampak večji del pa še vedno upravljajo javna komunalna
               podjetja in ta bi bila dolžna zagotoviti infrastrukturo tudi v odročnih vaseh, tudi v
               odročnih krajih, da bi tudi ti slovenski državljani dobili čisto pitno vodo. Ker nam
               ne bo popolnoma nič pomagalo, če bomo mi tu s stoodstotnim soglasjem zapisali čisto
               pitno vodo v ustavo, bo ta pravica zgolj mrtva črka na papirju, če ne bodo lokalne
               skupnosti, v tem primeru občine, zgradile dolžno in nujno infrastrukturo, da bodo te
               ljudje lahko prišli do te pitne vode. Vem, kaj bodo rekli župani, ker župani so po
               zakonu dolžni in odgovorni, da to vodo zagotovijo, da je problem v tem, da se tudi
               država mačehovsko do njih obnaša pri financiranju samih občin. Da če bi občine imele
               več denarja, bi tudi vodovodna omrežja in infrastrukturo za zagotovitev čiste pitne
               vode mnogo lažje zgradile.</p>
               <p>Sam bi za resnično spremembo na bolje pri naših državljanih rešitve iskal drugje.
               Mislim, da če bi danes v tem trenutku resnično želeli zagotoviti čisto pitno vodo
               vsem slovenskim državljanom, potem bi morali predvsem razmišljati, kako povečati
               določena namenska sredstva slovenskim občinam zaradi tega, da bi lahko zgradile
               ustrezna vodovodna omrežja. To bi bil mnogo večji doprinos k temu, da imajo slovenski
               državljani čisto pitno vodo kot pa sam ta vpis v ustavo. Ampak za zaključek, kot sem
               dejal, da ne bo pomote, jaz to podpiram, da se podpiše zaradi tega, da dvignemo nivo.
               Imamo pa še marsikaj pred tem za postoriti, da bodo državljani lahko prišli do čiste
               pitne vode.</p>
            </sp>
            <sp xml:id="SDZ7-Redna-21-2016-07-12.sp29">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Dr. Milan Brglez je želel besedo za repliko.</p>
               <p>Izvolite.</p>
            </sp>
            <sp xml:id="SDZ7-Redna-21-2016-07-12.sp30">

               <speaker>DR. MILAN BRGLEZ (PS SMC):</speaker>

               <p>Hvala.</p>
               <p>Kolega Tonin, žal ste me napačno razumeli. Rekel sem, da je ustava na vrhu, potem
               pridejo mednarodne pogodbe. Mednarodne pogodbo so pa nad našimi zakoni. Tako je to
               razmerje absolutno potrebno poznati. Ne gre za to, da bi bile mednarodne pogodbe nad
               našo ustavo, je pa v razmerju do EU možno nekatere mednarodne pogodbe tudi z začasno
               uporabo pravzaprav spraviti v delovanje, preden bi mogoče Državni zbor karkoli
               naredil, in je zapis na ustavno raven napotilo celotni državi, da naredi vse, da se
               ta nivo, vsaj kar se te pravice tiče, nikakor ne zgodi. To zavezuje vse. Mi smo pa na
               tej točki tisti, ki igramo vlogo tistega, ki ustavo sprejema in zato je ta nivo
               ustavne zaščite tako pomemben.</p>
               <p>Sedanja je takšna, ki to prelaga na zakonski nivo in ta zakonski nivo je pod
               mednarodnimi pogodbami, pa imeli mi za njih neko možnost ali ne, ampak ustava je pa
               krona našega pravnega reda in vsi jo moramo spoštovati. Hvala.</p>
            </sp>
            <sp xml:id="SDZ7-Redna-21-2016-07-12.sp31">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Besedo ima dr. Göncz. Pripravita naj se gospod Janko Veber in gospod Saša
               Tabaković.</p>
               <p>Izvolite.</p>
            </sp>
            <sp xml:id="SDZ7-Redna-21-2016-07-12.sp32">

               <speaker>DR. LÁSZLÓ GÖNCZ (PS IMNS):</speaker>

               <p> Hvala lepa za besedo, gospod podpredsednik. Spoštovana ministrica, kolegice in
               kolegi!</p>
               <p>Sam že od začetka, torej od takrat, ko je bil vložen predlog, spremljam to razpravo
               in to vsebino. Za uvod naj povem, da se že od začetka pojavljata ta dva koncepta
               oziroma ti dve vprašanji, ali je sedanja ustavna ureditev dovoljšna, da je to
               vprašanje že urejeno primerno oziroma ali je primerno to nadgraditi. Nedvoumno je, da
               vsako tako zadevo, vsak tak predlog prejudicira tudi aktualno politično stanje in
               situacija ali pa torej karkoli, kar je lahko povezano z morebitnimi zlorabami na tem
               področju – in verjetno je tudi v tem primeru bilo tako –, ampak uvodoma moram
               povedati, da sem to razumel predvsem kot opozarjanje na strateški pomen pitne vode.
               Zato sem tudi od prvega koraka najprej poudarjal, da z mojega zornega kota je
               sprememba ustave nadgradnja sedanje ureditve in sem na stališču tistih, ki podpirajo,
               da je prav ustavni vidik tisti, kjer moramo to še bolj dosledno postaviti.</p>
               <p>Seveda, po drugi strani je moč sprejeti tudi razlage, da če gremo prebirat Ustavo in
               predvsem razlage, da več ali manj je prav ta ustavni nivo že več ali manj
               zagotovljen, vendar menim, da glede, kot sem že rekel, na strateški pomen vode in na
               težave, ki se že pojavljajo tudi v našem širšem prostoru … Ker ne gre samo za
               Slovaško, kjer so podobne razmere kot so tudi v Sloveniji, tudi v Evropi že imamo
               težave s pitno vodo; torej je nedvomno, da tudi iz tega elementarnega vidika je ta
               skrb nekje izražena.</p>
               <p>Ne bom se spuščal danes v razprave, ki so bile sicer do neke mere začete, v zvezi z
               morebitno privatizacijo in z zlorabami morebitnimi na tem področju, je pa dejstvo, da
               se bodo ta vprašanja postavila zelo hitro že pri spremembi zakonov, ki bodo posledica
               ustavne spremembe. Torej menim, da bo ta prvi korak verjetno narejen – oziroma tudi
               sam tako ocenjujem, da je neko vzdušje v Državnem zboru, ki prejudicira sam akt
               spremembe Ustave kot take, vendar bodo pri sprejemanju področnih zakonov s tega
               vidika pa še zelo tehtne razprave in bodo tudi potrebne te tehtne razprave, da se bo
               odgovorilo na tista vprašanja, ki se danes pojavljajo še kot vprašljiva. Lahko bi se
               poglabljali v neke nianse, ki so danes že bile izpostavljena ali pa so bile
               izpostavljene na Ustavni komisiji, vendar menim, da morda to ohranimo za naslednje
               razprave.</p>
               <p>Omenil bi zgolj to, da je strokovna skupina, ki je bila imenovana na Ustavni
               komisiji, vsaj po moji presoji temeljito opravila svoje delo, je tudi predstavila
               argumente morebitnega nadnormiranja ali prenormiranja tega področja, tako da je bila
               čisto dobra podlaga za dejansko razpravo, ampak kar predvsem želim poudariti, je to,
               da je strokovna skupina pripravila res v tej fazi ustrezno podlago za odločanje o tem
               vprašanju. Torej bom ta predlog oziroma te predloge podprl predvsem v veri, da se
               opozori na strateški pomen pitne vode in tudi na to, da pitna voda naj nikoli ne
               postane osnova za kakršnokoli diskriminacijo ne z gospodarskega, socialnega ali
               kakršnega drugega vidika, ker žal v določenih primerih in tudi na določenih področjih
               oziroma območjih sveta se to že dogaja in naj se s tem tudi opozori na ta pomen in na
               ta vidik.</p>
               <p>Čisto za konec bi zgolj še poudaril to, da s strogo metodološkega vidika ustavne
               ureditve in ustave se lahko verjetno tudi postavljajo vprašanja, ali je to dejansko
               potrebno ali ni potrebno, vendar na tej točki bi se zaustavil. Menim, da je le bolj
               pomembno, da se to opozorilo na ustavni ravni zapiše in s tem vsi skupaj tudi moralno
               zadostimo izzivom današnjega časa, ko pa kljub temu žal veliko strokovnjakov ocenjuje
               strateški pomen pitne vode. Hvala lepa.</p>
            </sp>
            <sp xml:id="SDZ7-Redna-21-2016-07-12.sp33">

               <speaker>PREDSEDNIK DR. MILAN BRGLEZ:</speaker>

               <p>Postopkovno gospod mag. Tonin.</p>
            </sp>
            <sp xml:id="SDZ7-Redna-21-2016-07-12.sp34">

               <speaker>MAG. MATEJ TONIN (PS NSi):</speaker>

               <p>Rad bi popravil samo eno napako; državljan Jože Pušnik mi je ravnokar pisal in me
               opozoril, da z vodo oziroma vodooskrbo v Laškem nič več ne upravlja Pivovarna Laško,
               ampak Komunalno podjetje Laško. Se opravičujem.</p>
            </sp>
            <sp xml:id="SDZ7-Redna-21-2016-07-12.sp35">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Janko Veber. Pripravita naj se gospod Saša Tabaković in mag.
               Andrej Šircelj.</p>
            </sp>
            <sp xml:id="SDZ7-Redna-21-2016-07-12.sp36">

               <speaker>JANKO VEBER (PS SD):</speaker>

               <p>Hvala za besedo. Lep pozdrav vsem!</p>
               <p>Glede na to, da poteka danes razprava v dveh fazah oziroma bo potekala, če bo
               sprejet sklep z dvotretjinsko večino glasov, da se začne postopek za spremembo
               Ustave, želim najprej govoriti v tem prvem delu prav o razlogih, zakaj je treba
               začeti postopek za spremembo Ustave.</p>
               <p>Dejstvo je, da 70. člen Ustave zelo ohlapno ureja to področje in govori o tem, da
               zakon določi, da smejo naravna bogastva izkoriščati tudi tuje osebe in določi pogoje
               za izkoriščanje; torej ta zakon. Torej zelo odprt člen v Ustavi, ki pa lahko postane
               lahek plen predvsem v mednarodnih finančnih institucijah, ki jih predstavlja tako
               imenovana, lahko rečem zloglasna trojka: Evropska centralna banka, Mednarodni denarni
               sklad in Evropska komisija. Namreč, ne glede na pravni red v posamezni državi, si ta
               trojka vzame pravico in določi pogoje, pod katerimi je treba, recimo, ali sanirati
               bančni sistem ali, v tem primeru, dodeliti koncesijo zasebni korporaciji, ki bo
               seveda upravljala potem z vodnimi viri. Treba je spomniti, ta postopek se je v
               Sloveniji začel tudi zaradi tega, ker se je 2 milijona državljank v Evropi uprlo temu
               principu, ki ga je sprožila imenovana trojka, zato da bi prišle do koncesijskih
               pogodb tudi največje svetovne korporacije. Problem je v tem, ko dobijo tako
               koncesijo, praviloma dvignejo ceno vode in znižajo raven stroškov upravljanja z
               vodovodnim omrežjem samo z enim razlogom – čim večji profit, čim višji profit. Drugo
               pa je seveda, ali imajo ljudje sploh denar, da si sploh lahko kupi tisti deci ali
               liter vode; in to je vprašanje, ki ga moramo rešiti z vpisom, s spremembo ustave.
               Zato bom seveda podprl ta postopek za spremembo ustave in tudi praktični primeri, ki
               jih imamo v svetu dokazujejo to tezo, ki sem jo predstavil; namreč zgolj profit je
               tisti, ki je narekoval, da se podeljujejo koncesije in da ne upravljajo z vodnimi
               viri državna javna podjetja ali pa lokalna javna podjetja.</p>
               <p>Ti principi so tudi obrazloženi v samem predlogu za začetek spremembe ustave in naj
               samo navedem, nekaj podobnega se je zgodilo v Grčiji v Solunu in v Atenah, kjer je
               korporacija Suez odkupila delež solunskega vodovoda, voda je postala nevarna za
               zdravje, bistveno dražja, v Parizu ravno tako – bistven dvig cene vode – in Barceloni
               ravno tako dvig cene vode in problem združevanja vodovodnega sistema v Bolgariji in
               podobno in tako naprej.</p>
               <p>Če želimo dejansko zaščiti in omogoči pravico do vode vsem v Sloveniji, je potrebno
               spremeniti ustavo, zato bom podprl začetek spremembe Ustave na to temo. Hvala.</p>
            </sp>
            <sp xml:id="SDZ7-Redna-21-2016-07-12.sp37">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Saša Tabaković. Pripravita naj se mag. Andrej Šircelj in gospa
               Irena Grošelj Košnik.</p>
            </sp>
            <sp xml:id="SDZ7-Redna-21-2016-07-12.sp38">

               <speaker>SAŠA TABAKOVIĆ (PS SMC):</speaker>

               <p>Spoštovani predsednik, hvala za besedo. Spoštovano ministrstvo, spoštovani kolegice
               in kolegi!</p>
               <p>Tudi sam se pridružujem misli in v resnici sem vesel, da velja danes v Državnem
               zboru med različnimi poslanci neki širši konsenz o tem, da se uporaba varne pitne
               vode zapiše v ustavo kot nekaj, kar je naša skupina neodtujljiva dobrina.</p>
               <p>Če govorim s perspektive liberalnega človeka, torej nekoga, ki politično pripada
               socialno-liberalni struji, moram poudariti, da globo verjamem, da lahko posameznik
               razvije neke svoje ustvarjalne in svobodomiselne v resnici potenciale šele takrat, ko
               ima zagotovljeno neko osnovno dispozicijo, nek osnoven civilizacijski okvir svojega
               življenja, med katerega spada zagotovo tudi pravica do varne pitne vode. Danes v
               resnici pravzaprav počnemo prav to, da se s konsenzom odločitve zapisa v ustavo v
               resnici definira, kaj ta okvir je. Mislim, da je zagotovo danes to prva stopnica k
               bolj progresivni in pa razsvetljeni sobivanjski politiki in sem v resnici vesel, da
               sem kot poslanec SMC danes del tega procesa. Tudi zato, ker gre za spremembo v smislu
               skrbi za prihodnost in vizijo naše skupnosti, ki ni izključno vezana na ta mandat
               oziroma sklic Državnega zbora.</p>
               <p>V Poslanski skupini SMC smo s koaliciji vložili amandmaje, ki so bili na samem
               delovnem telesu tudi potrjeni, so pa zagotovo pomembni z vidika, da so bili naši
               amandmaji usklajeni tako s stroko kot tudi civilno iniciativo, izključno zato da se
               zaobjame čim širši kontekst, kako si kot družba zaščito vode tudi predstavljamo.</p>
               <p>Vsi življenjsko potrebujemo vodo, zato so tudi amandmaji šli v tej smeri, da naravni
               vodni viri, ki služijo prednostno in trajnostno oskrbi prebivalstva z varno pitno
               vodo in z vodo za oskrbo gospodinjstev, da pa v tem delu niso tržno blago. To je zelo
               pomembno, ker pomeni, da je varna pitna voda na razpolago prebivalcem oziroma
               gospodinjstvom. Hkrati pa – to moram poudariti – se s to spremembo ne posega v
               svobodno gospodarsko pobudo. Je pa res, da gospodarska raba ne sme ogroziti naravnega
               vodnega vira za oskrbo prebivalstva. Tako se bo voda še naprej uporabljala za
               gospodarske namene, torej za prehrambene, energetske, rekreativne namene, hkrati pa
               se preprečuje, da bi si kdo naravne vodne vire olastninil. Na ta način se zagotavlja,
               da kadar zasebni lastniki oskrbujejo prebivalstvo z vodo, ne bi šlo pri tem za
               zasledovanje nekih, kako bi rekel, dobičkarskih interesov. To pomeni, da se bo s
               spremembo oziroma dopolnitvijo Ustave Republike Slovenije oskrba z varno pitno vodo
               lahko zagotavljala samo preko neprofitne javne službe pod okriljem države oziroma
               občin. Dodal bi še, da nas ta sprememba zavezuje k varovanju javnega interesa in
               varovanju naših naravnih bogastev.</p>
               <p>Dodal bi še to, kot smo že v stališču poslanske skupine povedali, da podpora zapisu
               pravice do varne pitne vode v ustavo nikoli ni bila vprašanje in da tega pomembnega
               dejstva nismo spoznali na pobudo predlagatelja, kot se rado podtakne, ampak smo se k
               temu zavezali že v koalicijski pogodbi. Je pa res, da je bil za nas ključen tudi
               način zapisa, ker smo enostavno želeli slediti cilju, da bo pravica do pitne vode pod
               enakimi pogoji dostopna vsakomur, kar pomeni, da sledimo liberalni politiki Stranke
               modernega centra.</p>
               <p>Za konec bi se vseeno dotaknil izjav gospoda Horvata iz Nove Slovenije in gospoda
               Grimsa iz Poslanske skupine SDS, ki pravita, da bi bilo najbolje, če bi lahko svet,
               ki nas obdaja, sledil nekim postulatom zdravega razuma in normalnosti. Seveda se s
               tem popolnoma strinjam, je pa res, da živimo v svetu, kjer si vsak po svoje
               predstavlja, kaj zdrav razum je in kaj je normalnost. Tako bom danes predlog za
               spremembo Ustave podprl in želim spremembi v tem procesu nadalje vso srečo. Hvala
               lepa.</p>
            </sp>
            <sp xml:id="SDZ7-Redna-21-2016-07-12.sp39">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Andrej Šircelj. Pripravita naj se gospa Irena Grošelj Košnik in
               gospod Andrej Čuš.</p>
            </sp>
            <sp xml:id="SDZ7-Redna-21-2016-07-12.sp40">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa za besedo, spoštovani predsednik. Spoštovana ministrica!</p>
               <p>Ko danes razpravljamo o vodi, mislim, da za nikogar ni sporno, da je voda strateška
               dobrina. Žal je ta strateška dobrina pomembna za cel svet, vendar je tu treba
               povedati, da se je poraba vode v zadnjih 300 letih na svetovni ravni povečala za
               35-krat in poraba vode v 20. stoletju narašča 2-krat hitreje kot prebivalstvo. Kar z
               drugimi besedami pomeni, da je voda kot strateška dobrina vedno bolj omejena in ne
               nazadnje ima vedno večjo vrednost.</p>
               <p>Slovenija je dežela, ki ima dovolj pitne vode, ki ima dovolj vode in ni nobene
               nevarnosti, da bi se v naslednjih desetletjih pitna voda omejila. Menim tudi, da že
               sedanja ustava in sedanja zakonodaja nudita ustrezno zaščito za to, da bi se poraba
               vode oziroma sama voda kakorkoli izkoriščala za kakršnekoli drugačne namene. Ne
               nazadnje, ob primerjavi cen, ko govorimo o cenah vode, pri čemer je mišljena
               ustekleničena voda, o izkoriščanju in tako naprej, je pa, žal, Slovenija med tistimi
               državami, kjer je cena te vode precej visoka tudi v primerjavi z nekaterimi drugimi
               državami pa tudi v primerjavi, če želite, z afriškimi državami. Tako bi tukaj glede
               cene, in seveda tega, čigava lastnina je in koliko je izkoriščanje, tukaj mislim, da
               te teze ne držijo. Tudi glede te skrbi, da bo voda postala predraga in tako naprej –
               mislim, da že danes je dejansko predraga.</p>
               <p>Drugo pa je upravljanje s to vodo in če gledamo na povprečno porabo v Sloveniji,
               potem glede na omejenost te dobrine lahko rečemo, da verjetno upravljanje in skrb in
               varčevanje na drugi strani v tem primeru ni zadostna in ne nazadnje tukaj tudi že
               obstoječa industrija ali obstoječi lastniki bolj stimulirajo to porabo vode kot ne.
               Navsezadnje tukaj imamo določene analize, določene ocene, koliko vodo porabi
               povprečen prebivalec, koliko je poraba vode na osebo, gospodinjstvo in tako naprej.
               Če jo zaužije od 2 do 3 litre, je pa poraba za vse ostalo približno 150, če ne celo
               250 litrov na dan. Verjetno to upravljanje skrbi in seveda skrbi tudi upravljanje,
               koliko pitne vode se uporabi za hlajenje industrijskih objektov, za hlajenje
               elektrarn, atomske elektrarne in tako naprej. Ti podatki so zaskrbljujoči glede
               samega upravljanja tudi danes. Ocenjujem, da se ne najbolje upravlja s to vodo. Tudi
               danes. In tudi glede na to, da obstaja vedno večja omejitev te vode tudi pri nas, še
               bolj pa seveda v svetu, kjer 1,2 milijarde ljudi nima zagotovljene pitne vode.</p>
               <p>Zaradi tega je sedanje stanje, mislim, dovolj dobro, če se bo to vpisalo v Ustavo kot
               posebna določba, bo napisano, mislim pa, da prevelike skrbi in predvsem strašenja z
               nekimi multinacionalkami, z nečim, kako nas bo nekdo zaradi tega postavil v nek
               drugorazredni položaj, kako bodo multinacionalke prišle sem in tako naprej, ne sme
               postati informacija, ki bo pomenila: tujci ne hodite v Slovenijo, ne tako ne drugače.
               Tukaj v bistvu gre, oprostite, tudi v današnjih razpravah, za precejšnje strašenje
               pred tem, da bi tujci sploh prišli v to državo, zaradi tega da bi karkoli tukaj
               delali, naredili in tako naprej. Mi smo vseeno del Evrope, smo del sveta in te
               razprave in ta stališča niso namen temu, da bomo pregnali vse tujce. Saj nekateri ste
               jih že veliko, pa bodite že s temi zadovoljni, pa v imenu nacionalnega interesa, v
               imenu vsega tega, nekih drugih interesov, parcialnih interesov, domačih interesov.
               Zaradi tega mislim – poglejte, izkoriščanje te razprave za to, da se preganja tujce
               in da se jim vnaprej pove, da naj ne pridejo sploh v Slovenijo, kakorkoli, ker ne
               bodo dobili niti vode, ni na mestu. Vsi delimo vprašanje glede skrbi vode, glede
               upravljanja z vodo, ne pa zaradi tega, da bomo še bolj zaprti ali pa da nas enostavno
               tudi tujci ali pa, če želite, mednarodne organizacije in trojka, o katerih se v
               povezavi s tem toliko govori. Glejte, mislim, da glede tega ni nobene nevarnosti.</p>
               <p>Seveda spoštujem vse tiste, ki gojijo dejansko skrb za vodo. Bi pa tukaj omenil, da v
               tej razpravi oziroma tem besedilu za spremembo ustave se pojavlja nek nov izraz, ki
               lahko naredi precejšnje težave pri pravnih razčlembah posameznih besed, to je "varna
               pitna voda". Pozanimal sem se in stroka nima razčiščenih pojmov o tem, kakšen pojem
               je "varna pitna voda" in kaj to dejansko pomeni. Tudi v svetovnem pogledu imamo pitno
               vodo in nepitno vodo. Jaz bi polagal na srce vsem tistim, ki boste delali na tem
               besedilo še naprej, da se te zadeve razčistijo, da ne bo kasneje prišlo do različnih
               nesporazumov. Hvala lepa.</p>
            </sp>
            <sp xml:id="SDZ7-Redna-21-2016-07-12.sp41">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Irena Grošelj Košnik, pripravita naj se gospod Andrej Čuš in mag.
               Julijana Bizjak Mlakar.</p>
            </sp>
            <sp xml:id="SDZ7-Redna-21-2016-07-12.sp42">

               <speaker>IRENA GROŠELJ KOŠNIK (PS SMC):</speaker>

               <p>Hvala, predsednik. Spoštovani predstavniki Vlade, kolegice in kolegi!</p>
               <p>Tudi sama sem vesela, da slišim dokaj enotna mnenja o tem, da je treba pravico do
               pitne vode in pitnih virov spraviti na višjo raven zaščite, se pravi z zakonskega
               nivoja na ustavni nivo, in bom zato tudi sama takšen predlog sprememb ustave seveda
               podprla.</p>
               <p>Imamo srečo, da živimo v deželi, ki je zelo vodnata in da imamo dobre in kakovostne
               vodne vire in skorajda večini prebivalstva je pri nas samoumevno, da pitna voda
               priteče iz pipe. Srednjeročno strokovnjaki opozarjajo, da se lahko pri nas nivo
               podtalnice, ki že sedaj se nekoliko, vendar vztrajno znižuje, da se lahko ta trend
               nadaljuje in da bo tudi v svetu vedno manj primernih vodnih virov za oskrbo
               prebivalstva v primerjavi s potrebami. Takšen srednjeročni trend seveda povzroča, da
               imajo gospodarske družbe in korporacije pri tem velike težnje, da bi vstopile na ta
               trg, da bi voda postala tržno blago. Na tem področju, kljub temu da se sama zavzemam
               za svobodno gospodarsko pobudo, mislim, da je na tem področju potrebna velika
               previdnost.</p>
               <p>V državah, kjer so začele upravljati z vodo zasebna podjetja in korporacije, se je
               namreč pokazalo, da se je kakovost vode znižala, da so se v večini primerov cene
               zvišale in da je bilo vlaganje v infrastrukturo zelo omejeno in se je zato seveda
               kakovost zmanjšala. Podobne težnje smo lahko pred kratkim spremljali tudi v poskusu v
               Evropi, da bi se v storitve oskrbovanja z vodo enakopravno vključevali tudi zasebni
               pobudniki. To je preprečila državljanska pobuda, saj je peticijo proti takim nameram
               podpisalo skoraj dva milijona državljanov in zaenkrat voda v Evropski uniji še ni
               smatrana kot blago. Zato bi še enkrat poudarila, da je treba biti na tem področju
               zelo previden in zvišati nivo zaščite na ustavno raven.</p>
               <p>Pravni strokovnjaki so sedaj mnenja, da je sedanja ustavna ureditev pri nas precej
               liberalna, da omogoča širok prostor za uveljavljanje koncesij in prepušča tudi
               možnost oskrbe zasebnim pravnim ali fizičnim osebam. Če k temu dodamo še mednarodne
               pogodbe, ki so nad našimi zakoni, ki sicer primerno ščitijo vodne vire in oskrbo z
               vodo, je to še en razlog, da takšno spremembo ustave podpremo. Vesela bi bila in tudi
               v SMC si prizadevamo, da bi z oblikovanjem nadaljnjega besedila teh sprememb dosegli
               predvsem cilje, da bo voda opredeljena, in vodni viri, kot naravno javno dobro, da
               ima vsak pravico do pitne vode, da vodni viri prednostno služijo oskrbi s pitno vodo
               – torej ta oskrba ima veliko večjo težo kot oskrba za industrijo in za gospodarstvo,
               še posebej to pride v poštev takrat, če bi začeli vodni viri se zmanjševati – in da z
               vodo in vodnimi viri upravlja neprofitna javna služba. Mislim, da bomo sposobni
               oblikovati nadaljnja besedila v tej smeri, da bodo ti cilji doseženi. Hvala.</p>
            </sp>
            <sp xml:id="SDZ7-Redna-21-2016-07-12.sp43">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Besedo ima mag. Julijana Bizjak Mlakar, pripravita naj se gospe Marija Bačič in
               gospa Marjana Kotnik Poropat.</p>
               <p>Izvolite, gospa.</p>
            </sp>
            <sp xml:id="SDZ7-Redna-21-2016-07-12.sp44">

               <speaker>MAG. JULIJANA BIZJAK MLAKAR (PS DeSUS):</speaker>

               <p>Hvala lepa za besedo. Spoštovane poslanke, poslanci, gospa ministrica!</p>
               <p>Slovenija je bila in je, podobno kot tudi druge države, po vstopu v Evropsko unijo
               izpostavljena zahtevam mednarodnih finančnih institucij po liberalizaciji trga
               storitev, in sicer Evropske centralne banke, Mednarodnega denarnega sklada in
               Evropske komisije, torej zloglasne trojke. Zahteve po privatizaciji različnih oblik
               storitev, tudi vode, na primer v obliki podeljevanja koncesij zasebnim podjetjem, so
               razvidne iz predloga direktiv Evropskega parlamenta in Sveta o podeljevanju
               koncesijskih pogodb. Včeraj smo v odgovoru na poslansko vprašanje o Luki Koper
               slišali, naj bi podelitev koncesije zasebniku za opravljanje javne službe ne bila
               privatizacija. To seveda ne drži. Stroka pravi, da je podeljevanje koncesij le ena
               izmed oblik privatizacije in načrtovane koncesije pri Luki Koper so v primeru
               realizacije teh koncesij njena privatizacija. Seveda napačna odločitev, saj bi se
               moral drugi tir graditi le z javnimi sredstvi, s čimer bi se prihranilo okoli pol
               milijarde evrov.</p>
               <p>Znano je, da je zloglasna trojka zahtevala privatizacijo vode v Grčiji, Španiji in na
               Portugalskem. Tam, kjer so oskrbo z vodo liberalizirali, privatizirali in
               komercializirali in je skrb za opravljanje te službe prešla v zasebne roke, so se
               zvišale cene pitne vode, kakovost oskrbe z vodo se je znižala, znižale so se tudi
               investicije v vodovodno omrežje, povečali pa so se dobički novih upravljavcev.
               Privatizaciji vode so se pred leti uprli prebivalci Evropske unije, saj je več kot 2
               milijona prebivalcev podpisalo peticijo o pravici do vode. Gibanje je bilo uspešno,
               saj je zaradi njega Evropska komisija iz direktive izključila liberalizacijo storitev
               na področju vode. Kaj bo v prihodnje z liberalizacijo vode v Sloveniji, je zato
               odvisno predvsem od nas samih. Veseli me, da so v duhu teh dogajanj v letu 2013
               Državni svet, kasneje pa še ostali predlagatelji, podali pobudo za spremembo ustave,
               s katero bi tudi v Sloveniji zavarovali pitno vodo oziroma vodo, ki naj prednostno
               služi oskrbi prebivalstva preko nepridobitne javne službe.</p>
               <p>Ob tem je treba poudariti, da je Slovenija v preteklosti sama pospešeno
               liberalizirala številne storitve, tudi zdravstvo, socialo, šolstvo, v okviru šolstva
               predvsem visoko šolstvo, in tudi storitve z vodo. Koncesije za vodo je začela
               podeljevati leta 1993 z Zakonom o gospodarskih javnih službah. Tako je dopustila
               zasebnemu kapitalu poseg v vodne vire in udeležbo zasebnega kapitala brez ustreznih
               omejitev. Z Zakonom o vodah je dopuščeno izkoriščanje vodnih virov vsaki občini brez
               ustreznega nadzora in brez omejitev, tudi za oskrbo s pitno vodo s pomočjo koncesij,
               ki so bile podeljene zasebnikom. To pa velja tudi za tujce, saj pravila Evropske
               unije zahtevajo nediskriminatoren pristop do trga drugim državam. Nikakor se ne bi
               smelo še naprej dopuščati privatizacijo vodnih virov, zato se zavzemam za prepoved
               privatizacije vodnih virov in menim, da bi morali v Ustavi poleg predlaganega še
               določiti, da so nadzemne in podzemne vode z vsemi vodotoki v lasti Republike
               Slovenije. S tem bi lahko še močneje zavarovali interese Slovenije na področju vodnih
               virov. Neustrezen je tudi trenutni nadzor nad koncesijami, kar omogoča črpanje vode
               mimo določb koncesijske pogodbe, neustrezna je tudi možnost pretiranega izkoriščanja
               vodnih virov, saj gre glede na informacije stroke pri vodah za le delno obnovljivo
               naravno bogastvo.</p>
               <p>Ustavnemu zakonu morajo slediti hitre spremembe zakonodaje, s katerim se bo med
               drugim poskrbelo za izvedbo ustavnih določb, pa tudi za ustrezen nadzor in regulacijo
               tega področja. Seveda se postavlja vprašanje, kako zanesljivo je s predlagano vsebino
               70.a člena Ustave varovanje slovenskih vodnih virov. Ali bo, na primer, realizirana
               določba, po kateri ima vsakdo pravico do varne pitne vode? Praksa namreč kaže, da
               imamo v Ustavi zapisanih precej dobrih določb, s katerimi želi Slovenija varovati
               pravice ljudi, tudi človekove pravice. V praksi pa se te določbe ne izvaja ustrezno.
               Tako na primer piše v 2. členu Ustave, da je Slovenija pravna in socialna država, pa
               vendar vemo, da so v praksi velike težave tako na področju zagotavljanja pravne
               varnostni državljanov kot tudi pri zagotavljanju socialne varnostni prebivalstva.</p>
               <p>Poglejmo si še 11. člen Ustave, ki določa, da je v Sloveniji uradni jezik
               slovenščina. Pa vendarle obstoječi 8. člen Zakona o visokem šolstvu evidentno krši
               Ustavo v določbi, po kateri država univerzam financira programe, v okviru katerih
               slovenski profesorji na univerzah predavajo slovenskim študentom v angleškem jeziku.
               To je dovoljeno, kadar univerza izvaja enak program tudi v slovenščini. V petek pa
               bomo obravnavali novelo omenjenega zakona, ki gre v izrinjanju slovenskega jezika iz
               visokošolskega študija in s tem slabšanju kakovosti študija še dlje, saj bo takšna
               deviacija možna že, če ima univerza nek primerljiv program, ki se izvaja v slovenskem
               jeziku.</p>
               <p>Skratka, v praksi imamo zakonske določbe, ki negirajo določbe Ustave, Slovenci pa vso
               to liberalizacijo, privatizacijo in komercializacijo, ki jo poganja pohlep, mirno
               uveljavljamo v praksi. Pobudniki liberalizacije se običajno pri zagovarjanju svojih
               finančnih interesov sklicujejo na svobodno gospodarsko pobudo, internacionalizacijo
               in podobno. Težave imamo, ker smo državo zadnjih 25 let prepustili tistim, ki si
               prizadevajo predvsem za lastne interese.</p>
               <p>Ob vpisu pozitivnih določb v ustavo, ki jih bom seveda podprla, bo zato za
               realizacijo določb potrebna bistveno večja angažiranost tistih, ki nam je mar za
               skupno dobro. Sicer se lahko dobri nameni spremenijo v sprevržene prakse, ki sem jih
               nekatere pravkar tudi omenila. Hvala lepa za pozornost.</p>
            </sp>
            <sp xml:id="SDZ7-Redna-21-2016-07-12.sp45">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Besedo ima gospa Marija Bačič. Pripravita naj se gospa Marjana Kotnik Poropat in
               gospod Danijel Krivec.</p>
               <p>Izvolite.</p>
            </sp>
            <sp xml:id="SDZ7-Redna-21-2016-07-12.sp46">

               <speaker>MARIJA BAČIČ (PS SD):</speaker>

               <p>Spoštovani gospod podpredsednik, ministrica in vsi prisotni!</p>
               <p>Danes govorimo o zelo pomembni dobrini, in sicer o pitni vodi. Prav gotovo se vsi
               zavedamo, da je voda nujna za življenje, včasih celo bolj kot hrana, zato mora biti
               dostop do vode temeljna in splošna pravica vseh državljanov. Zavedati se moramo, da
               voda ni samo vitalna dobrina, do katere imamo vsi pravico, pač pa da postaja pitna
               voda vse bolj redka dobrina. Nekatere države se že srečujejo s pomanjkanjem vode, na
               primer beremo, da v severnem Maliju se zjutraj zbudijo ljudje v skrbi, kje in kako
               bodo našli vodo. Naša država se s tem pomanjkanjem na srečo še ne srečuje, vendar je
               pa zapis pravice do pitne vode v ustavo pomembno sporočilo vsem uporabnikom tudi pri
               varčni porabi vode. Slovenija, ki ima privilegij, da iz skoraj vsake pipe teče pitna
               voda, bi bila z zapisom te pravice v ustavo ena prvih držav, ki bi to storila na
               takšen način. Veliko ljudi še vedno brez občutka troši pitno vodo tudi za zalivanje
               vrtov, pranje avtomobilov tudi po raznih pozivih v suši, ko varčujemo z vodo. Kot ena
               izmed najbolj vodnatih držav v Evropi se moramo vsi zavedati, da je kakovostna pitna
               voda privilegij, ki ga je treba ohraniti. Menim, da mora v Sloveniji vsakdo imeti
               pravico do pitne vode. Zagotoviti moramo, da vodni viri služijo prednostno in
               trajnostno oskrbi prebivalstva ter da vodni viri, ki služijo tem namenom, niso tržno
               blago, ampak so namenjeni za skupno dobro.</p>
               <p>Zato je za zaščito te dobrine, ki mora biti dostopna vsem prebivalcem, nujno, da je
               tudi z Ustavo varovana. Ker se zavedam pomembnosti pitne vode, bom postopek spremembe
               Ustave tudi podprla. Hvala lepa.</p>
            </sp>
            <sp xml:id="SDZ7-Redna-21-2016-07-12.sp47">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Besedo ima gospa Marjana Kotnik Poropat, pripravi naj se gospod Danijel Krivec, za
               njim pa gospod Simon Zajc.</p>
               <p>Izvolite.</p>
            </sp>
            <sp xml:id="SDZ7-Redna-21-2016-07-12.sp48">

               <speaker>MARJANA KOTNIK POROPAT (PS DeSUS):</speaker>

               <p>Hvala lepa, spoštovani podpredsednik. Spoštovani poslanke in poslanci, spoštovana
               ministrica, državni sekretar!</p>
               <p>Danes obravnavamo izredno pomembno pravico, pravico slehernega državljana oziroma
               slehernega človeka do zagotavljanja zdrave, čiste pitne vode in o vpisu te pravice v
               Ustavo Republike Slovenije.</p>
               <p>Sama sem sopodpisala ta predlog za začetek postopka za dopolnitev Ustave Republike
               Slovenije z osnutkom ustavnega zakona. Menim namreč, da je ta temeljna pravica,
               pravica do pitne vode, tako pomembna, da jo je treba vpisati v ustavo. Vpisati v
               ustavo zato, kot smo že slišali danes večkrat in bom ponovila, ker je ustavo težje
               spreminjati kot zakon. To je zelo pomembno. Za spremembo ustave potrebujemo dve
               tretjini vseh glasov poslancev Državnega zbora, medtem ko zakon, ki danes to pravico
               sicer zagotavlja, lahko sprejmemo s spremembo zakona z navadno večino poslancev v
               Državnem zboru. In to je bistvena razlika. Kot sem že rekla, pravica do pitne vode je
               temeljna osnovna pravica vsakega človeka in zato mora biti zapisana v Ustavi. In
               sicer zato, da se s tem zagotovi vsakomur pravica do pitne vode, da se zagotovi
               trajnostna oskrba prebivalstva s pitno vodo in z vodo za oskrbo gospodinjstev ter da
               se vodni viri, ki služijo oskrbi prebivalstva s pitno vodo, zaščitijo v tem smislu,
               da ne postanejo nikoli tržno blago. To se mi zdi zelo pomembno.</p>
               <p>Pa poglejmo, kako to pravico do pitne vode urejajo mednarodni akti. Izrecne pravice
               do pitne vode nimamo zapisane v nobenem mednarodnem aktu. Pravim izrecne pravice.
               Tudi ne v nobeni mednarodni pogodbi in nobeni uredbi Evropske unije. Pač pa je mogoče
               to pravico do pitne vode izpeljati iz Splošne deklaracije o človekovih pravicah, ki
               pravico do vode ne omenja direktno, govori pa o pravici do življenja in pravici do
               ustreznega življenjskega standarda, zdravja, stanovanja in hrane. Organizacija
               združenih narodov je sprejela več dokumentov. Med njimi tudi Agendo 21 o varstvu
               vodnih virov, kakovostne pitne vode in o vodnem ekosistemu. Govorim agendo. Generalna
               skupščina Združenih narodov je leta 2010 sprejela še Resolucijo o pravici do čiste
               pitne vode, pri tem pa pripominjam, da gre za resolucijo, ki ni obvezen mednarodni
               akt. Zaradi zahteve mednarodnih finančnih institucij, tudi o tem smo že danes
               slišali, tako imenovane trojke, to so Evropska centralna banka, Mednarodni denarni
               sklad in Evropska komisija, se je v Evropi okrepil pritisk, da se liberalizira trg
               storitev in med njimi tudi oskrba s pitno vodo, ki naj bi jo na podlagi koncesij
               opravljala tudi zasebna podjetja. In tu vidim problem. Kot primer bom navedla zadevo,
               ki se dogaja v Ruandi, kjer je multinacionalka Nestle zakupila vodne vire in je
               prišlo do velikih sprememb. Ljudje delajo pri tej multinacionalki za majhen denar,
               vodo morajo pa drago plačevati. Opozorila bi še na to, da si lahko ta film, ki je bil
               predvajan na RTV Slovenija, ogledate in boste vsi, ki vas to področje zanima, bolje
               informirani, zakaj je tako potrebno, da preprečimo, da bi se tudi v Sloveniji
               multinacionalke kadarkoli lahko polastile vodnih virov.</p>
               <p>Ko je Evropski parlament obravnaval predlog direktive, so tudi poslanci iz Slovenije
               sprejemali določena stališča v zvezi s tem. In tu bi navedla stališče Iva Vajgla, ki
               se zavzema za pravico do pitne vode za vse, in na drugi strani nekaterih drugih
               poslancev, ki jih ne bi poimensko navajala … Ali pa jih navedem, na primer, gospod
               Zver je imel intervju, v katerem je menil, da ne bi bilo nobene razlike, če bi
               omogočili, da se liberalizira izkoriščanje pitne vode, ker bi to zagotovili na nek
               način. Medtem ko je Mazej Kukovičeva takrat povedala, da se pa ona s tem ne strinja,
               pač pa zagovarja dejstvo, da ima vsak človek od rojstva do smrti pravico do zdrave,
               čiste in kvalitetne pitne vode. Toliko o tem, kaj se je dogajalo v Evropskem
               parlamentu.</p>
               <p>Ugotovljeno je tudi, da skoraj nobena država nima pravice do pitne vode vključene v
               ustavo. S tem se enostavno države niso ukvarjale, ker pač ni bilo potrebe, ni bilo
               nobenih skrb vzbujajočih pritiskov na pitno vodo, da bi bilo to potrebno. Vendar, kot
               sem že prej omenila primer Ruande, je zadeva zelo problematična, kapital oziroma
               zasebna kapitalska podjetja, te korporacije so tudi tu ugotovile, da je to lahko
               velik vir dohodka, in zato se trudijo, da bi izkoriščale v svoj prid vodne vire. Iz
               podatkov, ki smo jih dobili v gradivu, je razvidno, da sta, na primer, Republika
               Južna Afrika in Urugvaj primera, ki imata to pravico zapisano v ustavi. Pri tem bi
               opozorila na to, da je v Urugvaju prišlo do tega vpisa na podlagi referenduma, ki so
               ga izvedli leta 2004. Tako se tudi v drugih državah državljani zelo zavedajo, kaj
               pomeni ta pravica do zdrave pitne vode. No, v Indiji pa na primer je ustavno sodišče
               to pravico do čiste pitne vode vključilo v ustavo. Tako zelo različni so primeri.</p>
               <p>Ponavljam, jaz podpiram ta predlog za vpis te pravice do pitne vode v našo ustavo in
               zato bom podprla sklep za začetek postopka za spremembo Ustave Republike Slovenije z
               osnutkom ustavnega zakona ter stališče o osnutku ustavnega zakona. Hvala lepa.</p>
            </sp>
            <sp xml:id="SDZ7-Redna-21-2016-07-12.sp49">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Besedo ima gospod Danijel Krivec. Za njim naj se pripravi gospod Simon Zajc in
               gospod Jože Tanko.</p>
               <p>Izvolite.</p>
            </sp>
            <sp xml:id="SDZ7-Redna-21-2016-07-12.sp50">

               <speaker>DANIJEL KRIVEC (PS SDS):</speaker>

               <p>Hvala za besedo, spoštovani podpredsednik.</p>
               <p>Tudi sam nimam neke posebne težave, da se ta pravica na nek način vpiše v ustavo,
               vendar vse te današnje razprave in tudi razprave, ki smo jih imeli na Ustavni
               komisiji, kažejo, da to ni tako enostavno, kot si nekateri predstavljajo, in ravno
               današnje obrazložitve temu še kako pritrjujejo. Zdaj smo slišali s strani koalicija,
               da je očitno v Sloveniji največji problem pitna voda, ukvarjajo se z Urugvajem, Južno
               Afriko, ki imata sicer to v ustavi, ampak pozabijo povedati, da imata tudi največ
               problemov z oskrbo s pitno vodo. Istočasno povedo, da nobena druga država niti v
               Evropi niti širše tega nima zapisanega v ustavi in res me skrbi, če je na strani
               koalicije res ta pitna voda največji problem v Sloveniji poleg vsega ostalega. To,
               kar danes poslušamo, je res zelo zanimivo; Ruanda, Mali, ne vem, ali se bomo
               ukvarjali tam tudi z vsemi vojnimi dejanji, ki se odvijajo nonstop. Ne vem,
               predlagam, da se koalicija ukvarja z realnimi problemi, ne pa s pitno vodo, ki je v
               naši državi hvala bogu tudi zaradi primerno sprejete zakonodaje in izvajanja s strani
               vseh dosedanjih ministrstev, tudi sedanje ministrice, na zelo visokem nivoju.
               Dejansko smo, kar se tiče vodne oskrbe, prvi v Evropi, če ne prvi na svetu glede
               kvalitete, glede dostopnosti, glede vsega. In vse, o čemer ste vi govorili, je že
               zapisano v zakonodaji, ki smo jo na nek način harmonizirali z evropsko zakonodajo,
               nekatere stvari imamo pa še bistveno, bistveno bolj strogo zapisane kot ostali.</p>
               <p>Govorili ste o tem, da je treba vodo najprej zagotoviti za oskrbo gospodinjstev in
               tako naprej. To že zdaj stoji v zakonodaji. Kadarkoli pride do omejitve pitne vode
               oziroma pomanjkanja vode, se najprej omeji gospodarska izraba. Upam, da živite v
               kakšni občini, kjer pride občasno do pomanjkanja vode, in točno veste, kaj je
               obvestilo komunale. Najprej se zaprejo gospodarski subjekti, prepove se zalivanje,
               prepove se gospodarska izraba vode in tako naprej. To imamo že vse rešeno, vi pa
               govorite, kot da bi z lune padle in da je to največji problem te naše države. Jasno,
               da pitna voda je prednostno za oskrbo gospodinjstev in ostalega, to imamo zapisano v
               zakonodaji.</p>
               <p>Veliko se ukvarjate s koncesijami in z ostalimi stvarmi. Vodni viri so že zdaj v naši
               ustavi, v naši zakonodaji zapisani kot javno dobro, noben vodni vir ni sprivatiziran.
               Če mešate koncesijo in privatizacijo vodnega vira, potem si kakšno stvar tudi bolj
               podrobno poglejte. Koncesijo je imel prej uporabnik, ki je bil verjetno, vi ves čas
               greste na zadevo okoli Uniona in Laškega, pa mogoče še kakšnih, ki imajo v
               gospodarski izrabi posamezen vodni vir, ampak prej je bil en gospodarski subjekt,
               zdaj je drug gospodarski subjekt, ki črpa to vodo v skladu s pogodbo, ki jo je
               podpisal z Ministrstvom za okolje in prostor, ki mu je podelilo in količino in čas
               črpanja, in ko bo to izteklo, bo moral zaprositi za novo koncesijo. Ne vem, kje vi
               vidite te strahove, da se bo zadeva na nek način razvrednotila.</p>
               <p>V tej razpravi veliko stvari prelagate, prenašate dejansko na državo, na ministrstvo,
               na Vlado, ker govorite, da je za oskrbo prebivalstva s pitno vodo neposredno
               zadolžena država. Če bo to zapisano v ustavi na tak način, kot ste vi tukaj zapisali,
               po moje bo večina lokalnih skupnosti z veseljem prenesla upravljanje na državo
               oziroma verjetno v izvedbenemu delu Ministrstvu za okolje in prostor. S tem, ko bo to
               napisano v ustavi, bo država zadolžena, da poenoti cene vode po vsej Sloveniji, da
               zagotovi vodo vsem prebivalcem, tako kot pišete v tem členu, in ta dikcija "ali pa
               prenese lokalnim skupnostim", pač ne bo veljala, ker nobena lokalna skupnost ne bo
               tako neumna, da bi te obveznosti prevzela, če si jih je v ustavi naložila država.
               Država si je v ustavi naložila tudi zaščito premoženja prebivalstva, pa v primeru
               vodotokov vemo, kako to funkcionira. Mislim, da se nobeden državljan še ni odločil,
               da bi tožil državo takrat, ko mu odnese privatno zemljišče zaradi neizvajanja
               poplavne varnosti in podobno. Tudi to je zapisano v ustavi, pa se ne izvaja in vi si
               sedaj predstavljate, da bo ena taka dikcija rešila vse te probleme, ki jih dejansko
               ni v Sloveniji; saj v tem je problem. Vi navajate primere Afrike in nekih držav, kjer
               so mogoče res težave, ampak so težave na vseh drugih področjih in ne samo na vodo
               oskrbi.</p>
               <p>Kar se mene osebno tiče, mogoče glede na to, da v ustavi ni eksplicitno zapisano,
               tako kot ni tudi pravica do čistega zraka ali do nekih drugih pravic, ki so neke
               življenjske nuje, vidim mogoče vpis neke dikcije, da ima vsakdo pravico do varne
               pitne vode, vsa ostala solata, ki je tukaj predvidena, pa bo povzročila po mojem
               mnenju veliko težavo pri izvajanju te pravice, ki bi jo želeli opisati.</p>
            </sp>
            <sp xml:id="SDZ7-Redna-21-2016-07-12.sp51">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Besedo ima gospod Simon Zajc. Pripravita naj se gospod Battelli in mag. Bratušek.</p>
               <p>Izvolite.</p>
            </sp>
            <sp xml:id="SDZ7-Redna-21-2016-07-12.sp52">

               <speaker>SIMON ZAJC (PS SMC):</speaker>

               <p>Hvala, predsedujoči.</p>
               <p>Kaj je cilj te spremembe, kaj je namen te spremembe? Cilj te spremembe oziroma tega
               dodatka v ustavi je to, da tudi čez 30 let, ko bo Slovenec odprl pipo, ga ne bo
               skrbelo, da bo zatem pristal na oddelku za zastrupitve, in se ne bo držal za glavo,
               ker ne bo vedel, kako naj to vodo plača, zaradi tega ker je prišel nekdo do tega, da
               kuje mastne dobičke na račun tega, da oskrbuje prebivalstvo s pitno vodo. Kako to
               dosežemo? To dosežemo tako, da ni nihče lastnik vodnih virov, zaščitimo jo na
               najvišji ravni, in to je v ustavi, ampak nihče ni lastnik, tudi država ni lastnica,
               to je od vseh nas. Če rečemo, da je država lastnica teh vodnih virov, naredimo
               nasprotje tega, kar želimo; torej damo lastninski princip in ko je enkrat lastninski
               princip uveljavljen, ni daleč od tega, da ti vodni viri postanejo lastnina nekoga
               drugega, ki ni nujno država.</p>
               <p>Kar se tiče koncesij, bi se moral strinjati s svojim predhodnikom in nikakor se ne
               morem strinjati z gospo Bizjak Mlakar, da je koncesija oblika privatizacije. Če bi to
               držalo, potem Slovenija ne bi bila več lastnica 20 % slovenskih gozdov, pa vemo, da
               ko so koncesije potekle, je lastnica naprej, normalno, kot je bila že prej Republika
               Slovenija. V pogodbi o koncesijah imamo čas, imamo pogoje, kako se neko naravno
               bogastvo v tem primeru lahko izkorišča. Talo nikakor ne gre za obliko privatizacije
               in se mi zdi narobe, da se na ta način to podaja.</p>
               <p>Kako bomo dosegli to, da imamo zaščiteno vodo? To moramo doseči s spremembo ustave.
               Imamo predlog besedila, ki je dobra podlaga, končno besedilo pa mora biti takšno, da
               nas ne bo skrbelo v prihodnosti, kakšno vodo pijemo in za kakšen denar pijemo to
               vodo, da ne bo gospodarstvo skrbelo, kaj se bo z njimi zgodilo. Gospodarstvo mora
               naprej funkcionirati normalno, kot že sedaj funkcionira. Seveda se mora ob tem
               zavedati, da njihova izraba vode ne sme ogroziti oskrbe prebivalstva, kar je logično,
               in mislim, da tudi za vse gospodarstvenike razumno, ker če nekomu ne daš vode, tudi
               ne bo tvoj potrošnik. Tako je ena logika zadaj, ki si jo da slediti.</p>
               <p>Sedaj je vprašanje, zakaj se sedaj ta koalicija in ta vlada ukvarjata danes s to
               problematiko, ko imamo že vse rešeno in dobro rešeno v zakonodaji, ko imamo vode več
               kot dovolj. Ja, zakaj? Zaradi tega, ker ko je enkrat ne bomo imeli dovolj, bo takrat
               prepozno to reševati, ko bomo enkrat zapravili svoje vodne vire, bo takrat prepozno
               imeti to razpravo. Se pravi, danes delamo to, da mislimo za 30, 50 let naprej in zato
               je potrebno danes to početi. To ne pomeni, da se ne ukvarjamo z drugimi problem in z
               drugimi težavami, ker danes mislimo za prihodnost in v prihodnosti to zna biti
               problem in je edino odgovorno od nas, da danes o tem govorimo in da danes sprejmemo
               ukrepe, ki nas bodo v prihodnosti obvarovali pred marsikaterim glavobolom, ki se nam
               lahko zgodi, če tega zdaj ne storimo. Hvala.</p>
            </sp>
            <sp xml:id="SDZ7-Redna-21-2016-07-12.sp53">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Besedo ima mag. Alenka Bratušek, za njo gospa Iva Dimic in dr. Matej T. Vatovec.</p>
               <p>Izvolite.</p>
            </sp>
            <sp xml:id="SDZ7-Redna-21-2016-07-12.sp54">

               <speaker>MAG. ALENKA BRATUŠEK (PS NP):</speaker>

               <p>Najlepša hvala še enkrat.</p>
               <p>Dejstvo je, da je predlog, ki je danes pred vami, res predlog za prihodnost. Če
               gledamo z vidika sedanjosti, se lahko v celoti strinjam, da ni potrebne neke panike,
               da mogoče lahko zgleda tudi, kot da ta zapis v ustavo ni potreben, pa je daleč od
               tega. Težnje in interesi nekaterih, predvsem velikih gospodarskih družb, so v
               preteklosti pokazali, kaj si želijo, in mislim, da je prav, da jim v Sloveniji jasno
               povemo in pokažemo, da te poti pri nas ne bo.</p>
               <p>Strinjam se z marsikaterim pomislekom, ki je bil dan na mizo. Amandmaji, ki so bili
               sprejeti na Ustavni komisiji, lahko v predlog vnašajo več zmede kot jasnosti. Zato je
               bil v osnovi na začetku moj apel namenjen vsem, predvsem pa največji stranki v
               parlamentu, da ne bi zaradi prestiža, zato da se ve, da je nek amandma, ki ga je
               pripravila največja stranka, bil sprejet, ogrozil celotnega postopka. V ustavo se ne
               piše vsake najmanjše podrobnosti. Mislim tudi, da je napačen signal slovenski
               javnosti, da definiramo v ustavi pravico do varne pitne vode, ker prepričana sem, da
               mora biti že pitna voda varna, če ne, ne vem, ali se bomo potem spraševali v
               Sloveniji, ali iz moje pipe teče varna, iz pipe nekoga drugega pa ne varna oziroma
               manj varna voda. Tako me žalosti, da so ti amandmaji bili sprejeti kljub pomislekom
               in nasprotovanju strokovne komisije, ampak kot sem že povedala, tudi v nadaljevanju
               bo čas in mislim, da predvsem čas za strokovnjake in za ustavne pravnike, da povedo,
               kaj je tisti pravi termin oziroma kaj je tisti pravi člen, ki paše v Ustavo, seveda
               se pa vsi skupaj, prepričana sem, še posebej na Ministrstvu za okolje in prostor
               zavedajo, da bo sprememba ustave potegnila za sabo kar nekaj zakonodajnih potreb po
               kar nekaj zakonodajnih spremembah, ki jih bo nujno treba urediti. Konec koncev tudi
               ustava, če je ne moremo izvajati, je samo črka na papirju.</p>
               <p>Prepričana sem, še enkrat, da je predlog zavezništva, ki je pred vami, prava pot, vsi
               skupaj pa še enkrat razmislimo, strnimo glave in poglejmo, predvsem pa poslušajmo
               strokovnjake kaj je tisto pravo, kar paše v ustavo, ostalo bomo pa morali urejati z
               zakoni.</p>
            </sp>
            <sp xml:id="SDZ7-Redna-21-2016-07-12.sp55">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Prehajamo v sklepni del razprave o predlogu sklepa, v katerem dobita besedo še
               predstavnica Vlade in predstavnica predlagatelja.</p>
               <p>Besedo ima predstavnica Vlade ministrica gospa Irena Majcen, ministrica za okolje in
               prostor. Izvolite.</p>
            </sp>
            <sp xml:id="SDZ7-Redna-21-2016-07-12.sp56">

               <speaker>IRENA MAJCEN:</speaker>

               <p>Hvala.</p>
               <p>Razprava, katere priča smo danes, potrjuje, kot je bilo povedano že v uvodu, da je
               pravica do pitne vode pravica, ki lahko najde oziroma mora najti mesto tudi v ustavi.
               Je pa res, da sam zapis, kakršen bo sprejet, tisti, ki bo določal, ali je treba v
               zakonu in podzakonskih aktih karkoli spremeniti. Prav je, da ob takem močnem
               soglasju, kot je bilo danes tu povedano, pravico do pitne vode zapišemo v ustavo.</p>
               <p>Želim si, da bi v nadaljevanju tega postopka bili z zapisom v ustavo zadovoljni
               predvsem naši državljani in državljanke, kajti njim je ustava pravzaprav namenjena.
               Hvala.</p>
            </sp>
            <sp xml:id="SDZ7-Redna-21-2016-07-12.sp57">

               <speaker>PODPREDSEDNIK MATJAŽ NEMEC:</speaker>

               <p>Besedo ima še predstavnica predlagateljev mag. Alenka Bratušek.</p>
            </sp>
            <sp xml:id="SDZ7-Redna-21-2016-07-12.sp58">

               <speaker>MAG. ALENKA BRATUŠEK (PS NP):</speaker>

               <p>Vesela sem, da bo naš predlog danes dobil tako veliko podporo. Pravzaprav nihče –
               tako so povedali predstavniki poslanskih skupin – ne bo glasoval proti. To je zelo
               pozitivno in zelo velik signal, ki ga bomo dali tudi Evropi in svetu.</p>
               <p>Še enkrat pa moj apel, da v nadaljevanju ne bomo ali pa ne boste zaradi raznoraznih
               preigravanj koga s tega enotnega vlaka v tem trenutku izgubili. Zapišimo v ustavo to,
               kar je najmanj potrebno, zato da bo pravica do pitne vode dostopna vsem, zato da se
               vodni viri ne bodo privatizirali in zato da se bo oskrba s pitno vodo vedno izvajala
               kot neprofitna služba. Vse ostalo pa urejajmo v zakonodaji, ki jo bomo tako ali tako
               morali spreminjati.</p>
               <p>Na koncu še enkrat zahvala vsem, ki boste naš predlog danes podprli.</p>
            </sp>
            <sp xml:id="SDZ7-Redna-21-2016-07-12.sp59">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Zaključujem razpravo o predlogu sklepa, da se začne postopek za spremembo Ustave.</p>
               <p>Odločanje o predlogu sklepa bomo v skladu s časovnim potekom seje zbora opravili
               danes v okviru glasovanj, in sicer pol ure po prekinjeni 15. točki dnevnega reda. Če
               bo Državni zbor predlog sklepa sprejel, bo takoj nadaljeval z razpravo o osnutku
               ustavnega zakona in o stališču Ustavne komisije ter nato še o amandmajih k stališču
               Ustavne komisije, in sicer v okviru preostanka skupnega časa poslanskih skupin in
               nepovezanega poslanca, Vlade in predlagateljev.</p>
               <p>Amandmaje se lahko vlaga še do konca razprave o osnutku ustavnega zakona in stališču
               Ustavne komisije.</p>
               <p>S tem prekinjam to točko dnevnega reda.</p>
               <p>Prehajamo na <title xml:id="SDZ7-Redna-21-2016-07-12.title2">12. TOČKO DNEVNEGA REDA – DRUGA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O DEDOVANJU, REDNI POSTOPEK.</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
               obrazložitev predloga zakona dajem besedo predstavnici Vlade, ki jo še pričakujemo.
               Samo trenutek.</p>
               <p>Bomo kar nadaljevali z delom. Predlagam, da nadaljujemo, in sicer dajem besedo
               predsedniku Odbora za pravosodje kot matičnemu delovnemu telesu.</p>
               <p>Za predstavitev poročila odbora dajem besedo predsedniku Janu Škobernetu.</p>
            </sp>
            <sp xml:id="SDZ7-Redna-21-2016-07-12.sp60">

               <speaker>JAN ŠKOBERNE (PS SD):</speaker>

               <p>Najlepša hvala, gospod podpredsednik. Kolegice in kolegi! Skušal bom biti čim daljši,
               da bomo pravi čas in vsi prisotni.</p>
               <p>Odbor za pravosodje je na svoji 24. seji kot matično delovno telo obravnaval Predlog
               zakona o spremembah in dopolnitvah Zakona o dedovanju, ki ga je v Državni zbor
               vložila Vlada. Predstavnica predlagatelja, državna sekretarka, je v dopolnilni
               obrazložitvi poudarila, da je temeljni namen predloga zakona omogočiti učinkovito
               izvajanje uredbe Evropske unije, ki uvaja evropsko potrdilo o dedovanju in se
               uporablja za dedovanje po osebah, umrlih od 17. avgusta 2015 dalje. Predlagani zakon
               tako prinaša nekatere manjše spremembe oziroma dopolnitve, ki so se pokazale za
               potrebne ob izvajanju veljavne zakonodaje. Tako se med drugim širi možnost sklenitve
               sporazuma o odpovedi neuvedenemu dedovanju tudi na zakonca oziroma partnerja,
               spreminja se odgovornost države za zapustnikove dolgove, ko gre za zapuščino brez
               dedičev, spreminja se ureditev omejitve dedovanja premoženja zapustnika, ki je užival
               pomoč v skladu s predpisi o socialnem varstvu.</p>
               <p>Odbor na svoji seji ni sprejel amandmajev poslanskih skupin Združene levice in SDS
               ter Poslanske skupine Nove Slovenije in je v skladu s 128. členom Poslovnika
               Državnega zbora po tem, ko so ti amandmaji postali brezpredmetni, glasoval o vseh
               členih predloga zakona in jih tudi sprejel.</p>
               <p>Glede na sprejete amandmaje je na podlagi prvega odstavka 133. člena Poslovnika
               pripravil dopolnjeno besedilo, ki je danes pred vami.</p>
               <p>Najlepša hvala.</p>
            </sp>
            <sp xml:id="SDZ7-Redna-21-2016-07-12.sp61">

               <speaker>PODPREDSEDNIK MATJAŽ NEMEC:</speaker>

               <p>Hvala lepa predsedniku odbora.</p>
               <p>Nadaljujemo s predstavitvijo stališč poslanskih skupin. Stališče Poslanske skupine
               Demokratične stranke upokojencev bo predstavila gospa Marjana Kotnik Poropat.</p>
               <p>Izvolite.</p>
            </sp>
            <sp xml:id="SDZ7-Redna-21-2016-07-12.sp62">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovani podpredsednik. Lep pozdrav, spoštovani poslanke in
               poslanci, državna sekretarka, sodelavec!</p>
               <p>Na klopeh imamo danes spremembe in dopolnitve zakona, ki je bil sprejet že daljnega
               dela 1976, kasneje pa je bil le dvakrat noveliran, in sicer nazadnje pred petnajstimi
               leti. Dejstvo je, kar je pokazala tudi praksa, da so se želje in potrebe ter interesi
               ljudi v teh letih spremenili in so določene ureditve zastarele. Korak naprej je s
               predlogom zakona na podlagi opozoril Notarske zbornice viden predvsem v delu, ki
               omogoča odpoved dedovanja tudi zakoncem oziroma zunajzakonskima partnerjema in ne
               zgolj potomcem, kot je to urejala veljavna zakonodaja. Naj ponazorim na primeru.
               Zakonca ali zunajzakonska partnerja imata otroke še iz prejšnjega zakona, njuna
               izrecna želja pa je, da se v primeru njune smrti dediči izključno njuni potomci,
               torej otroci in ne preživeli partner. To željo bosta lahko po novem zapisala v
               sporazum. V Poslanski skupini Desus takšno spremembo podpiramo.</p>
               <p>V besedilu predloga zakona ob vložitvi v Državni zbor meseca februarja sta bili
               upoštevani tudi dve odločbi Ustavnega sodišča, prva sega v leto 2009, s katerima se
               odpravlja neustavnost na področju dedovanja istospolno usmerjenih partnerjev. A ker
               je bil v vmesnem času sprejet Zakon o partnerski zvezi kot sistemski zakon, so
               postale določbe v Zakonu o dedovanju nepotrebne. V Poslanski skupini Desus nas
               veseli, da je po sedmih letih od prve odločitve Ustavnega sodišča končno tudi z
               zakonom odpravljena očitna diskriminacija na podlagi spolne usmerjenosti na področju
               dedovanja.</p>
               <p>Na matičnem delovnem telesu je potekala razprava predvsem v delu predloga, ki je
               vsebinsko povezan z zakonom o socialnovarstvenih prejemkih. Ureja se institut
               omejitve dedovanja premoženja zapustnika, ki je užival pomoč v skladu s predpisi o
               socialnem varstvu. Seveda je jasno, da določba v zakonu o dedovanju samo sledi
               ureditvi socialnovarstvenih predpisov in ne zapoveduje nič novega. V Poslanski
               skupini Desus smo sicer ob sprejemanju Zakona o uveljavljanju pravic iz javnih
               sredstev in zakona o socialnovarstvenih prejemkih spremenjeno obliko varstvenega
               dodatka podprli. Razlog za podporo je bilo zavzemanje Desusa, da se pokojninska
               blagajna očisti vseh izdatkov, ki nimajo podlage v plačilu prispevkov ter, kar je
               ključno, zaščita najranljivejših upokojencev, tistih brez premoženja, s pokojnino pod
               pragom cenzusa, določenega za denarno socialno pomoč, kar danes predstavlja znesek
               466 evrov.</p>
               <p>Naj ob tem ponovno še enkrat poudarim, varstveni dodatek ni del pokojnine, nikakor ga
               ne gre enačiti z letnim dodatkom. Varstveni dodatek je socialni transfer. Omejitev
               dedovanja v primeru prejemanja varstvenega dodatka se izvaja že vse od leta 1976 in
               vse skozi od leta 1976 dalje niti država niti občine ne uveljavljajo pravice vračila
               tega zneska v primeru socialno ogroženih dedičev. Drži, da se je število vlog za ta
               dodatek v zadnjih letih zmanjšalo. In res je, da s strani posameznikov prihajajo
               predlogi po spremembi tega instituta v smeri pravičnejše ureditve. Zato smo se v
               koaliciji zavezali, da bomo prejemnike varstvenega dodatka, ki imajo v lasti
               nepremičnino v manjši vrednosti, razbremenili prepovedi odtujitve nepremičnine. Kako
               to narediti, kje postaviti mejo manjše vrednosti, je sicer še vedno odprto vprašanje.
               V Desusu pa pričakujemo, da bo pristojno ministrstvo v kratkem podalo analizo s
               konkretnimi podatki in predlog spremenjene ureditve, navsezadnje se je ta obljuba
               Socialnih demokratov vleče že predolgo. Zato v Desusu vztrajamo, da se najde takšna
               rešitev, ki ne bo povzročala krivic med populacijo upokojencev, ki bo, poudarjam,
               zaščitila najranljivejši del upokojencev, in da bo ta oblika pomoči prispevala k
               zagotavljanju dostojnega življenja.</p>
               <p>V Poslanski skupini Desus bomo Predlog zakona o dedovanju podprli. Od ministrice za
               delo, družino in socialne zadeve in invalide pa pričakujemo, da v skladu z dogovori v
               najkrajšem času pripravi ustrezno zakonodajo. Hvala lepa.</p>
            </sp>
            <sp xml:id="SDZ7-Redna-21-2016-07-12.sp63">

               <speaker>PODPREDSEDNIK MATJAŽ NEMEC:</speaker>

               <p>Stališče Poslanske skupine Socialnih demokratov bo predstavil gospod Jan Škoberne.
           </p>
            </sp>
            <sp xml:id="SDZ7-Redna-21-2016-07-12.sp64">

               <speaker>JAN ŠKOBERNE (PS SD):</speaker>

               <p>Spoštovani gospod podpredsednik, spoštovani kolegice in kolegi!</p>
               <p>Spoštovani Desus, obljube bodo seveda izpolnjene in pripravljene tudi skladno z
               vašimi željami.</p>
               <p>Glede na obsežnost zakona o dedovanju in njegove novele, ki je danes pred nami,
               lahko rečemo, da gre v resnici za manjši poseg v zakon in da se slednji usklajuje
               predvsem s temeljnimi okoliščinami in pravom Evropske unije. S sprejetjem te novele
               lahko torej rešitve strnemo v štiri ključne stebre. Torej, učinkovitejše izvajanje
               uredbe Evropske unije, širitev možnosti sklenitve sporazuma o odpovedi neuvedenemu
               dedovanju tudi na zakonca oziroma partnerja ter spreminjanje odgovornosti državi za
               zapustnikove dolgove in spreminjanje omejitev dedovanja premoženja zapustnika, ki je
               užival pomoč v skladu s predpisi o socialnem varstvu. Po podatkih ministrstva je
               približno 12,3 milijona državljanov držav članic Evropske unije, ki trenutno živijo v
               drugih državah članicah. Vsako leto v Evropski uniji umre približno 4,5 milijona
               ljudi, zaradi smrti pa je obravnavanih približno 450 tisoč dedovanj z mednarodnimi
               elementi. Osebe, na katere preide premoženje umrle osebe in ki želijo uveljaviti
               svoje pravice o mednarodnem dedovanju, pa se seveda po obstoječih zakonih in tudi
               notranji ureditvi Evropske unije soočajo s številnimi težavami. Zaradi različne
               obravnave oziroma pravil dedovanja se preprečuje polno izvajanje pravice do zasebne
               lastnine, ki pa je v skladu z ustaljeno sodno prakso sodišča Evropskih skupnosti del
               temeljnih pravic, ki jih je treba zagotavljati znotraj skupnosti. V praksi se torej
               vse bolj kaže potreba dedičev po enostavnem izkazovanju svojega dednopravnega
               položaja, ne glede na to, v kateri državi članici živijo. V tem pogledu je lahko za
               dediče torej prednost, če prejmejo uradno potrdilo svojega statusa dediča v obliki
               verodostojne listine, uradnega organa, s katero bodo v drugi državi članici lahko
               dokazovali svoj status.</p>
               <p>S predlagano novelo se končno odpravlja ugotovljeno neskladje tudi dveh odločb
               Ustavnega sodišča, na katero se nanaša ureditev dedovanja za partnerje v registrirani
               in neregistrirani partnerski skupnosti.</p>
               <p>Ker gre v resnici za tehničen zakon, ki izboljšuje status in položaj ljudi znotraj
               postopkov dedovanja, bomo Socialni demokrati predlog zakona podprli. Hvala lepa.</p>
            </sp>
            <sp xml:id="SDZ7-Redna-21-2016-07-12.sp65">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Gospod Miha Kordiš bo predstavil stališče Poslanske skupine Združena levica.</p>
            </sp>
            <sp xml:id="SDZ7-Redna-21-2016-07-12.sp66">

               <speaker>MIHA KORDIŠ (PS ZL):</speaker>

               <p>Hvala za besedo, predsedujoči.</p>
               <p>Obravnavamo zakon o dedovanju in znotraj njega tudi najbolj sporni del, ki je
               vračljivost socialne pomoči. Ta zakon, ki je pred nami, je najlepši izkaz
               protisocialne politike, ki jo že vse od začetka mandata vodi ta vlada in njena
               koalicija. Ta zakon je tudi jasen dokaz, da je koalicija svoj koalicijski sporazum
               napisala na način, da je na prvi pogled, vsaj v kakšni točki za javnost privlačen,
               no, v tej točki pa ga njeni lastni avtorji sploh ne spoštujejo. V koalicijsko pogodbo
               si je namreč koalicije kot ukrep na področju socialne politike in pokojninskega
               sistema pod točko 12 zapisala, bom citiral: »Prejemnike varstvenega dodatka, ki imajo
               v lasti nepremičnino v manjši vrednosti, bomo razbremenili prepovedi odtujitve
               nepremičnine.« Konec citata. Ta citat se sliši silno lepo in v Združeni levici takšno
               idejo lahko samo podpremo, ampak – in vedno pride ta nesrečna besedica ampak –
               namesto da bi to zavezo izpolnili, smo danes soočeni s predlogom, ki prinaša
               popolnoma nekaj drugega, da ne rečem diametralno nasprotnega. Govorim o vračljivosti
               socialnih prejemkov. Vračljivost je resda določena v Zakonu o dedovanju, ki ga
               obravnavamo danes, že iz 70. let, ampak ta odločba se v praksi nikoli ni izvajala. V
               pretekliku. Namreč, zaradi tega, ker se ni izvajala do spremembe zakonodaje, s katero
               je takratna socialdemokratska vlada, tudi varstveni dodatek opredelila kot socialni
               prejemek. In to priznava tudi vlada v svojih mnenjih, kjer je sama zapisala, da
               določb o vračilu socialnih prejemkov ni mogla izvrševati vse do spremembe zakona, ki
               so se začela uporabljati z letom 2012. In da je bilo s to spremembo res nekaj zelo
               hudo narobe, se je pokazalo že nemudoma po uveljavitvi. Inštitut za socialno varstvo
               je že za isto leto, se pravi za 2012, ugotovil, da se je varstvenemu dodatku
               odpovedalo 16 tisoč 100 oseb, ki so bile po predpisih do njega upravičene. Govorimo o
               16 tisoč 100 posameznikih, ki imajo tako zelo nizke dohodke, da jim pripada varstveni
               dodatek, pa so se tem dohodkom zaradi zastraševalnega učinka vračljivosti odrekli. Ti
               ljudje so pomoči vsekakor potrebni, nujno potrebni, govorimo pa tukaj o nekaterih
               izmed najranljivejših skupin. Govorimo o upokojencih, govorimo o ljudeh iz periferije
               in še posebej so pri vprašanju revščine na udaru starejše samske ženske, ki živijo na
               slovenskem obrobju. To so ljudje, ki jim je bila odrečena socialna pomoč oziroma
               varstveni dodatek, čeprav bi ga za golo preživetje nujno potrebovali. Ampak, namesto
               odprave enega izmed razlogov za porast revščine, ki se skriva v vračljivosti socialne
               pomoči, je očitno cilj Vlade in koalicije popolnoma drugačen. Namesto, da bi svojo
               zavezo iz koalicijskega sporazuma uresničila in socialno najšibkejše reveže naše
               družbe razbremenila, se je odločila, da jih bo raje še bolj obremenila. Poleg
               vračljivosti socialnovarstvenih prejemkov, tako Vlada in koalicija predlagata
               stopnjevanje skozi vračilo stroškov pogreba, če je te stroške krila občina. Cilj
               vlade in koalicije v praksi, ne v besedi, je torej, da se sčasoma vse oblike socialne
               pomoči in vsak evro, ki ga država nameni socialno najšibkejšim, spremeni v državni
               kredit. In to je za nas v Združeni levici popolnoma nesprejemljivo.</p>
               <p>Socialna pomoč je solidarnostni ukrep družbe, z vračljivostjo pa postaja komercialni
               ukrep, postaja brezobrestni kredit namesto brezpogojna pomoč, ki jo najšibkejši,
               najbolj izpostavljeni v naši družbi potrebujejo. In zaradi tega smo socialisti
               vložili amandmaje, ki institut vračljivosti v celoti ukinjajo.</p>
               <p>Glede na obljube in zaveze vlade in koalicije pred volitvami in potem v koalicijskem
               sporazumu, bi naši amandmaji vsekakor morali dobiti zadostno podporo. Če že ne zaradi
               tega, ker bi s to podporo koalicija izpolnila svoje lastne obljube, pa zaradi tega,
               ker proti ukinitvi do danes ni našla niti enega samega argumenta. Niti enega. In nad
               to poglabljanje vračljivosti gremo socialisti s protipredlogom, to je črtanje vseh
               oblik socialne kot kredita, in spremembo socialnega v to, kar bi dejansko moral biti
               – solidarnostna družbena pomoč.</p>
               <p>In če naši amandmaji ne bodo sprejeti, tudi tega zakona vsekakor ne bomo podprli.
               Hvala.</p>
            </sp>
            <sp xml:id="SDZ7-Redna-21-2016-07-12.sp67">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Gospa Iva Dimic bo predstavila stališče Poslanske skupine Nove Slovenije – krščanskih
               demokratov.</p>
            </sp>
            <sp xml:id="SDZ7-Redna-21-2016-07-12.sp68">

               <speaker>IVA DIMIC (PS NSi):</speaker>

               <p>Spoštovani predsedujoči, državna sekretarka, kolegice in kolegi!</p>
               <p>Nekatere rešitve predloga novele Zakona o dedovanju so dobrodošle. Uvedba evropskega
               potrdila o dedovanju, stečaj zapuščine brez dedičev ter izenačitev položaja
               istospolnega partnerja z zakoncem in zakonskim partnerjem zapustnika, kar je
               posledica odločbe Ustavnega sodišča. Povsem druga zgodba pa je Predlog omejitve
               dedovanja premoženje osebe, ki je prejemala pomoč v skladu s predpisi o socialnem
               varstvu. Zdaj Zakon o socialno varstvenih prejemkih to dedovanje zapustnikovega
               premoženju omejuje na dve tretjini prejete pomoči, medtem ko današnji predlog novele
               Zakona o dedovanju to dedovanje omejuje do celote, razen če predpisi o socialnem
               varstvu ne določajo drugače.</p>
               <p>V Novi Sloveniji poudarjamo, da je v Sloveniji število ljudi, ki so upravičeni do
               prejemanja socialnovarstvenih prejemkov veliko. Glede na to, da je naša država v
               skladu z ustavo socialna država, je zaskrbljujoč podatek, da se kljub slabim
               premoženjskim razmeram in stiskam tem prejemkom še vedno veliko upravičencev odreče,
               zaradi bojazni, da bodo z uveljavitvijo pravice do njihovega prejemanja prenesli
               bremena na svoje potomce oziroma dediče. Če so dediči pripravljeni državi oziroma
               občini, ki je socialno pomoč izplačevala, povrniti izplačano vrednost socialne
               pomoči, ki jo je prejel zapustnik, potem je prav, da se dedovanje omeji le do določen
               višine. Torej tako kot v zdaj prehodnih določbah določa Zakon o socialno varstvenih
               prejemkih.</p>
               <p>Za Krščanske demokrate je nesprejemljiva tudi širitev omejitve dedovanja do celote na
               stroške pogreba. Prav je sicer, da se občini, ki je krila stroške pogreba, ti stroški
               povrnejo, vendar omejitev ne more predstavljati stroškov do celote. To problematiko
               sicer izpostavlja tudi Državni svet, ki opozarja, da so glede tega tudi občine, na
               katere je država prenesla odgovornost, v zelo različnem položaju, posebno ob dejstvu,
               da zapustnikovo premoženje velikokrat ne zadošča za pokritje vseh stroškov. Tukaj
               trčita skupaj dve problematiki. Na eni strani interes države oziroma občine do
               povrnitve izplačane socialne pomoči, zlasti zaradi finančnih obremenitev, in na drugi
               strani vprašanje dedovanja dedičev. Socialna država mora varovati ravno najšibkejše
               posameznike. Zato je predlagana omejitev dedovanja nesprejemljiva tudi z vidika
               neenakopravnega položaja zapustnikov in njihovih dedičev. Občine imajo namreč
               diskrecijsko pravico glede odločanja o morebitni odpovedi pravici do povračila
               prejete socialne pomoči.</p>
               <p>V Novi Sloveniji menimo, da bi morala biti omejitev o dedovanju osebe, ki je uživala
               pomoč v skladu s predpisi o socialnem varstvu, omejena do višine dveh tretjin tistega
               dela pomoči, ki jo je zapustnik prejemal več kot 12 mesecev. Enako omejitev z
               amandmajem predlagamo tudi za stroške pogreba, če jih je krila občina v skladu z
               zakonom, ki ureja pogrebno in pokopališko dejavnost. S tem bi bila višina omejitve
               dedovanja za zapustnike enaka kot v veljavnem Zakonu o socialno varstvenih
               prejemkih.</p>
               <p>Krščanski demokrati bomo predlog novele Zakona o dedovanju podprli, če bo sprejet naš
               amandma.</p>
            </sp>
            <sp xml:id="SDZ7-Redna-21-2016-07-12.sp69">

               <speaker>PODPREDSEDNIK MATJAŽ NEMEC:</speaker>

               <p>Mag. Dušan Verbič bo predstavil stališče Poslanske skupine Stranke modernega centra.
           </p>
            </sp>
            <sp xml:id="SDZ7-Redna-21-2016-07-12.sp70">

               <speaker>MAG. DUŠAN VERBIČ (PS SMC):</speaker>

               <p>Hvala za besedo, podpredsednik. Spoštovani poslanke, poslanci, državna sekretarka,
               prav lep pozdrav!</p>
               <p>Danes v Državnem zboru obravnavamo Predlog zakona o spremembah in dopolnitvah Zakona
               o dedovanju. Do zdaj je bil noveliran le dvakrat. Od zadnje spremembe je poteklo tako
               že kar 15 let. Zato je vpeljava uredbe Evropske unije in nekaterih korekcij
               neizogibna. Vsi dobro vemo, da so v današnjem času pogoste selitve ljudi iz ene
               evropske države članice v drugo, kot njihova posledica pa nastopijo tudi dedovanja z
               mednarodnim elementom. Podatki kažejo, da v EU vsako leto umre preko 4 milijone
               ljudi, pri tem pa od 9 % do 10 % dedovanj vsebuje mednarodni element. V takšnih
               primerih prihaja do različnih težav in zapletenih vprašanj, saj se nacionalna pravila
               držav članic o dedovanju med seboj precej razlikujejo. Te razlike so zlasti v
               organih, ki so pristojni za odločanje o mednarodnem dedovanju, težave pa so tudi v
               razdrobljenosti zapuščine, v obsegu oporočnega razpolaganja, v možnosti upravljanja
               zapuščine in še nekatere druge. Osebe, na katere preide premoženje umrle osebe in ki
               želijo uveljaviti svoje pravice v mednarodnem dedovanju, se pri tem srečujejo s
               precejšnjimi težavami. Da bodo takšne situacije dedovanja lažje rešljive, novela
               Zakona o dedovanju v skladu z normami pravnega reda EU določa, da se bo o celotni
               zapuščini zapustnika odločalo na enem mestu v enem zapuščinskem postopku. Za
               odločanje o celotnem dedovanju pa bo pristojno sodišče države članice, v kateri je
               imel zapustnik ob smrti običajno prebivališče. Zagotavlja se torej rešitev, da
               čezmejno zapuščinsko zadevo usklajeno obravnava en sam organ v skladu s pravom ene
               države članice. Uporaba prava ene države članice s strani enega samega organa v
               čezmejnih zapuščinskih zadevah preprečuje vzporedne postopke, v katerih lahko pride
               do nasprotujočih si sodnih odločb. Sodne odločbe, izdane v eni državi članici, se
               tako priznajo po vsej Uniji ne da bi bil zato potreben kakršenkoli poseben postopek.
               Če so do zdaj v Sloveniji o dedovanju odločala krajevno pristojna okrajna sodišča, se
               zdaj uvaja smiselna rešitev, in sicer po predlagani ureditvi bo zapuščinsko sodišče,
               ki bo odločalo v zapuščinskem postopku, pristojno obenem tudi za izdajo evropskega
               potrdila o dedovanju. Evropsko potrdilo o dedovanju bo omogočalo hitro urejanje
               vsebine mednarodnega dedovanja, njegova prednost pa je zlasti v učinki potrdila, ki
               je v vseh državah članicah enak. S tem pa bo zagotovljena pravna varnost, vendar pa
               uporaba evropskega potrdila o dedovanju ni obvezna, stranka se bo lahko še vedno
               odločila za postopek razglasitve izvršljivosti in tudi za postopek priznanja
               odločitve za uporabo v drugi državi članici. Poleg temeljnega namena novele Zakona o
               dedovanju, to je učinkovito izvajanje uredbe, predlagani zakon prinaša tudi nekatere
               manjše dopolnitve, ki so se pokazale za potrebne ob izvajanju veljavne zakonodaje. Te
               rešitve so večinoma predlagali nekateri državni organi, sodišča in drugi predstavniki
               strokovne javnosti oziroma izhajajo iz odločitev Ustavnega sodišča Republike
               Slovenije. Tako se med drugim širi možnost sklenitve sporazuma o odpovedi ne
               uvedenemu dedovanju tudi na zakonca oziroma partnerja. Spreminja pa se tudi ureditev
               omejitve dedovanja premoženja zapustnika, ki je užival pomoč v skladu s predpisi o
               socialnem varstvu. Ureja se odgovornost države na zapustnikove dolgove, ko gre za
               zapuščino brez dedičev, tako da se prenaša možnost zahteve prenosa zapuščine brez
               dedičev v stečajno maso in možnost vložitve predloga za začetek stečaja zapuščine
               brez dedičev iz Republike Slovenije na zapustnikove upnike.</p>
               <p>Poslanska skupina Stranka modernega centra podpira Predlog zakona o spremembah in
               dopolnitvah Zakona o dedovanju, saj poleg ostalih dopolnitev prinaša velik napredek
               pri poenostavitvi čezmejnega dedovanja. Hvala lepa.</p>
            </sp>
            <sp xml:id="SDZ7-Redna-21-2016-07-12.sp71">

               <speaker>PODPREDSEDNIK MATJAŽ NEMEC:</speaker>

               <p>Hvala, mag. Verbič.</p>
               <p>Stališče Poslanske skupine Slovenske demokratske stranke bo predstavila gospa Anja
               Bah Žibert.</p>
            </sp>
            <sp xml:id="SDZ7-Redna-21-2016-07-12.sp72">

               <speaker>ANJA BAH ŽIBERT (PS SDS):</speaker>

               <p>Spoštovani!</p>
               <p>Že ob obravnavi zakona o spremembah in dopolnitvah Zakona o dedovanju na matičnem
               odboru, ki ga je v vladno proceduro vložila Vlada oziroma Ministrstvo za pravosodje,
               se je izkazalo, da bi zakon morali pravzaprav obravnavati skupaj z Ministrstvom za
               delo, družino, socialne zadeve in enake možnosti. Namreč, najbolj problematičen del
               omenjenega zakona govori o omejevanju dedovanja premoženja osebe, ki je prejemala
               pomoč v skladu s predpisi o socialnem varstvu, in s tem zadaja nov udarec vsem, ki se
               znajdejo v stiski, največkrat, žal, ne po lastni krivdi. Tako smo bili priče neki
               zviti potezi odgovornih in pilatovskemu prelaganju odgovornostni z enega na drugo
               ministrstvo, državljanke in državljani, ki so se znašli v revščini, pa bodo potegnili
               najkrajšo. Še več, določila, ki govorijo o omejitvi dedovanja do višine vrednosti
               prejete socialne pomoči oziroma socialnovarstvenih prejemkov, je nov udarec ustavnemu
               zapisu, da je Slovenija socialna država. Predsednik Vlade in finančni minister vsako
               medijsko pozornost izkoristita za hvalisanje s podatki, da so se ekonomske, finančne
               in gospodarske razmere v državi izboljšale. Javno sprašujem, za koga so se
               izboljšale? Videti je, da je življenje prav lepo za vse tiste, ki so povzročili krajo
               našega skupnega premoženja in ugonobili podjetja ter banke. Za sanacijo slednjih je
               vsak državljan moral nameniti kar 2.500 evrov, nihče za to početje pa še ni bil
               obsojen. Se mar življenje izboljšuje za vseh 300 tisoč ljudi, ki živijo pod pragom
               revščine, vas sprašujem. Se življenje izboljšuje za vse tiste, ki so zaradi
               gospodarske in bančne kriminalitete ostali brez služb in so danes primorani živeti od
               socialne pomoči, morda za starejše, ki potrebujejo varstveni dodatek. Mnogi od njih
               so v času zaposlitve dali vse od sebe in državi pustili celo svoje zdravje. Mnogi od
               njih pa, žal, danes ne zmorejo nuditi svojim odraščajočim otrokom normalnega
               otroštva. Še tisto, kar so si ti ljudje uspeli ustvariti z odrekanjem in trdim delom,
               ki so morda tudi s pomočjo dedovanja prišli do strehe nad glavo, bo država vzela
               njihovim potomcem oziroma dedičem. 6. in 7. člen tega Zakona o spremembah in
               dopolnitvah Zakona o dedovanju sta nekaj, kar ne sledi načelu socialne države. 6. in
               7. člen sta nekaj, kar jemlje dostojanstvo našim državljanom, ki so se znašli v
               stiski. 6. in 7. člen sta nekaj, kar ljudi obravnava, žal, kot številke in pretvarja
               v denar. Zato sta 6. in 7. člen obravnavanega zakona za Slovensko demokratsko stranko
               nesprejemljiva in jima ostro nasprotujemo. Namreč, dedovanje premoženja osebe, ki je
               oziroma je bila primorana živeti od pomoči sredstev iz naslova denarne socialne
               pomoči, varstvenega dodatka, socialnovarstvenih prispevkov in pomoči za družinskega
               pomočnika, se ne bi smelo omejevati in jemati še tistega, kar potomcem ostane. Če
               pristajamo na takšne rešitve, potem več ne moremo govoriti o socialnih transferjih,
               ampak o pomoči ogroženim v obliki kreditov. Podatek, da je prišlo za kar 78 %
               znižanja upravičencev do prejemkov socialnovarstvenih dodatkov predvsem zato, ker ne
               želijo bremena pomoči, ki bi jo sicer potrebovali, prenesti na naslednje generacije,
               je šokanten. Raje živijo v človeku nedostojnih razmerah in revščini, kot da bi
               bremena prenašali na svoje dediče. Pravzaprav, če pogledamo podrobneje, ravnajo mnogo
               bolj odgovorno kot naša država, ki se vedno znova kreditira in dopušča, da bodo te
               kredite vračali svojci. Skratka, pisati in govoriti pamflete, kot so socialna
               pravičnost in varnost ter skrb za socialno šibke, hkrati pa sprejemati zakonodajo, ki
               pomeni jemanje dostojanstva in dodatno degradacijo, je za nas nesprejemljivo.</p>
            </sp>
            <sp xml:id="SDZ7-Redna-21-2016-07-12.sp73">

               <speaker>PODPREDSEDNIK MATJAŽ NEMEC:</speaker>

               <p>Končali smo s predstavitvijo stališč poslanskih skupin.</p>
               <p>Prehajamo na razpravo o členih in vloženih amandmajih, ki jo bomo opravili na
               podlagi pregleda vloženih amandmajev z dne 11. 7. 2016. Amandmaji Poslanske skupine
               Združena levica k 6., 7. in 18. členu so vsebinsko povezani, zato bomo o njih ter o
               amandmajih Nove Slovenije in Slovenske demokratske stranke k navedenim členom
               razpravljali skupaj. V razpravo torej dajem 6., 7. in 18. člen ter tri amandmaje
               Poslanske skupine Združena levica, dva amandmaja Poslanske skupine SDS in en amandma
               Poslanke skupine NSi.</p>
               <p>Kot prva se je prijavila Tina Brecelj, državna sekretarka na Ministrstvu za
               pravosodje.</p>
               <p>Izvolite.</p>
            </sp>
            <sp xml:id="SDZ7-Redna-21-2016-07-12.sp74">

               <speaker>TINA BRECELJ:</speaker>

               <p>Hvala lepa, predsedujoči, za besedo in prav lep pozdrav vsem!</p>
               <p>Rada bi samo par poudarkov dala, preden se začne razprava.</p>
               <p>Še enkrat bi rada povedala, kot je pojasnil tudi mag. Verbič že pred menoj, glavni
               cilj te novele je uzakonitev postopkovnih določil, ki bodo omogočala učinkovito
               izvajanje uredbe o dedovanju. Le-ta pa, poenostavljeno povedano, daje dokazno moč
               mednarodnim listinam o dedovanju, izdanim v državah, ki so pristopile k uredbi.
               Skratka, novela, ki je pred vami, omogoča, da bo v elementih mednarodnega dedovanja
               tovrstno dedovanje potekalo enostavneje in bolj pregledno. Drugi pomemben cilj, ki ga
               novela zasleduje je, da se, ko je govora o dedovanju, izenačijo položaji partnerjev
               različnih vrst. Tretji, glavni cilj pa je, drugačna ureditev zapuščine brez dedičev.</p>
               <p>Te glavne tri cilje, ki jim bom dodala še racionalizacijo začetnih opravil v
               zapuščinskem postopku, katero imamo namen doseči s tem, ko bo smrtovnica oziroma
               njena vsebina in izpolnjevanje smrtovnice ne več večinoma na bremenu dedičev, ampak
               bo dobilo sodišče smrtovnico izpolnjeno že iz upravne enote, štejemo namreč, da ima,
               torej upravna enota, matičar na razpolago številne podatke, s katerimi smrtovnico
               lahko opremi, da tovrstno izpolnjevanje, iskanje podatkov ne bremeni več sodišč, kar
               bo po naše, menimo, omogočalo tudi hitrejše in racionalnejše zapuščinske postopke.</p>
               <p>Torej, na kratko sem omenila osnovne cilje novele. Ker med te pa ne uvrščamo
               instituta omejitve dedovanja, mi s to novelo samo povemo, da je omejitev dedovanja
               stvar socialne politike države, torej tisto, kar je država dala ali bo vzela nazaj,
               če lahko tako rečem, ali ne, in koliko, je stvar zakona o socialnovarstvenih
               prejemkih in to v tej noveli izrecno še enkrat povemo, čeprav imamo takšno določilo v
               zakonu o dedovanju že od leta 2013.</p>
               <p>Skratka, želim poudariti kaj so osnovni cilji, omejitev dedovanja pa je predmet
               drugega zakona in verjamem, da bo čas za poglobljeno razpravo takrat, ko bo na mizi
               tisti zakon.</p>
               <p>Ko sem pri besedi, bi pa za konec še predlagala, upoštevaje postopkovna določila in
               pogoje, da se danes opravi tudi tretja obravnava predloga zakona.</p>
               <p>Hvala lepa. Toliko za enkrat.</p>
            </sp>
            <sp xml:id="SDZ7-Redna-21-2016-07-12.sp75">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Ker sem zaznal več želj po razpravi, začnem z možnostjo prijavite. Izvolite. Prijava
               poteka.</p>
               <p>Predlagam gospod Kordiš, da začneva z dvema, in potem boste vi, kot tretji
               razpravljali. V redu?</p>
               <p>Kot prva razpravljavka se je prijavila gospa Anja Bah Žibert.</p>
               <p>Izvolite.</p>
            </sp>
            <sp xml:id="SDZ7-Redna-21-2016-07-12.sp76">

               <speaker>ANJA BAH ŽIBERT (PS SDS):</speaker>

               <p>Hvala lepa, predsedujoči.</p>
               <p>Zdaj je sekretarka povzela tudi druge rešitve, ki so v zakonu. Absolutno nekaj je in
               nekaj je tudi potrebnih, nenazadnje gre tudi za uskladitev z evropsko zakonodajo
               oziroma direktivami, ampak vendar mi ostajamo oziroma danes govorimo o 6. in 7.
               členu. Rečeno je bilo, da ta zakon ne posega v tako imenovane transferje oziroma na
               to področje. Ni res. Poglejte, kako se glasi 6. člen: "Dedovanje premoženje osebe, ki
               je uživala pomoč v skladu s predpisi o socialnem varstvu, se omeji do višine
               vrednosti prejete pomoči, če ni v predpisih o socialnem varstvu določeno drugače." Vi
               dobro veste, da je nekaj v predhodnih določbah. To je zapis in to bo po novem stalo.
               Dejstvo je, da je to v tem zakonu. Jaz razumem, da tukaj Ministrstvo za pravosodje ni
               tisto prvopoklicano, zato sem tudi povedala, da bi veljalo ta dva zakona obravnavati
               skupaj z Ministrstvom za delo, družino in socialne zadeve, ampak problem, ki ga
               imamo, ostaja. Seveda je lepo in prav se rešujejo postopki, ki se tičejo tako
               imenovane širše države, če govorimo o Evropski uniji, ampak glavni problem za naše
               državljane pa ostaja, in to je, da tisti, ki danes prejemajo socialne transfere, to
               niso več socialni transferi, to je kredit. Ker je mnogo državljanov ne samo
               odgovornih, ampak enostavno njihovo dostojanstvo ne dopušča, da bi to bremena puščali
               svojim potomcem, otrokom, se tega odpovedujejo in zato tukaj še enkrat klic vsaj
               stranki Desus, da razmislite o podpori temu amandmaju. 78 % ljudi se je temu odreklo
               ne zato, ker imajo vsega dovolj, ampak zato, ker so na tak način pokazali še tisto
               mero dodatne odgovornosti, da ne bodo bremena dajali svojim otrokom. Morda so se celo
               življenje borili, preživeli že tako težke čase skupaj z družino, otroci so se
               postavili na noge, zdaj pa naj ta bremena puščajo še njim. Nenazadnje so lahko do
               svoje nepremičnine prišli tudi prej v postopku dedovanja in so nekaj prejeli od
               svojih prednikov, morda stoletja in to lahko danes izgubijo.</p>
               <p>Potem je tukaj še drugi problem, 7. člen, kjer govorimo o tem, da se lahko država in
               občina odpove pravici. Lahko. Seveda ena hiša sredi Ljubljane pa tudi, če bo
               razpadajoča, se verjetno občina temu ne bo odpovedala. Neki hiši tam, bom rekla, na
               robu Dolenjske ali pa v Prekmurju se bo pa verjetno občina odpovedala, ker za njo
               predstavlja višji strošek. To tako ne gre. Se pravi, sedaj delimo tudi ljudi na to
               kje živijo demografsko. Živijo v bolj bogati občini ali revnejši občini, nenazadnje
               lahko takšno spremembo odločitve sprejme vsaka nova uprava oziroma vsak novi župan.
               Danes bo neko nepremičnino nekdo vzel, ker bo smatral, da je to koristno in da se
               bodo stroški poplačali, jutri bo prišel na to mesto nekdo drug in tega ne bo storil,
               morda za soseda že. Mislim, da ta rešitev tudi s tem lahko ni v redu in prinaša
               dodatne zaplete. Še enkrat, morda se bom še oglasila, ampak dejstvo je, da mnogi
               danes živijo težko in da jim s tem še odrekamo tisto, kar naj bi pomenila socialna
               država – socialne transfere. To enostavno ni prava pot, še toliko bolj ne, ker
               pravite, da se stanje v državi izboljšuje. To, kar pa je obljubljal prej poslanec SD,
               da se bo zadeva rešila in da bo ministrica za to poskrbela – ja, dobro jutro, ne
               samo, da je dve leti, ta ministrica je že od prej, pa se tega ni rešilo. Oprostite,
               jaz težko verjamem, da se bo. Ostali bodo pa zapisi, zdaj seveda v tem zakonu, ampak
               to je tisto, kar je trenutno zagotovo najbolj sporno. In tukaj še enkrat poziv k
               razmisleku, da se 6. člen spremeni in da se ne jemlje tisto, kar je predmet in kaj
               naj bi veljalo – socialna država. Potem dajmo to iz ustave ven in napišimo: Smo
               država, ki nudimo državljanom v stiski kredite. Samo, prosim vas, potem pa najprej
               poskrbimo, da tisti, ki so jih dobili na nepošten način in ki so jih odobravali na
               nepošten način, denar vrnejo, ker sicer bo to in je to drobiž proti tistemu, kar so
               počeli tisti drugi, pa še niso bili pred sodiščem.</p>
            </sp>
            <sp xml:id="SDZ7-Redna-21-2016-07-12.sp77">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Besedo ima gospa Iva Dimic.</p>
               <p>Izvolite.</p>
            </sp>
            <sp xml:id="SDZ7-Redna-21-2016-07-12.sp78">

               <speaker>IVA DIMIC (PS NSi):</speaker>

               <p>Hvala lepa, spoštovani predsednik. Spoštovana državna sekretarka!</p>
               <p>V Novi Sloveniji želimo, da imamo v državi pregledne zakone, ki se medsebojno
               dopolnjujejo, nadgrajujejo, ne pa da so narejeni in sprejeti tako, da nek zakon neko
               pravico daje do dve tretjini, potem pa drug zakon to pravico omejuje oziroma odvzema.
               Zato tudi gre v to smer naš amandma k 6. členu, da se vendarle Zakon o socialno
               varstvenih prejemkih, kjer omejuje pravico oziroma dedovanje na dve tretjini prejete
               pomoči, da enako stališče zagovarja oziroma zastopa in daje pravno varstvo tudi Zakon
               o dedovanju. V nasprotnem primeru lahko prihajamo ponovno do dveh različnih mnenj, do
               dveh različnih interpretacij zakona. Se mi zdi, da je to velika škoda in da to v našo
               državo, v naš pravni jezik vnaša ponovno nerazumevanje. Osebe, ki prejemajo socialno
               pomoč, ki je premajhna, ki s tistimi 260 evri praktično ne omogoča niti dostojnega
               preživetja, in že tam morajo dediči, če so, pomagati svojim starejšim. Enostavno se
               mi zdi nesprejemljivo, da se na tak način poskuša potem preko Zakona o dedovanju
               pravico, ki je bila leta 2013 podeljena, ponovno odvzeti. Bilo je celo rečeno, da se
               bodo občine samoopredeljevale, kako bodo to peljale. Se mi zdi, da je to popolnoma
               nesprejemljivo, da ljudje morajo biti v državi vsi enako obravnavani, ne glede kdo
               pozna župana, kdo ga ne pozna, kdo živi v bolje stoječi občini, kdo ne. Predvsem
               moramo biti državljani vsi enaki, enakovredni tudi pred zakonom in tudi pred Zakonom
               o dedovanju. Za to gre.</p>
               <p>Naš pogoj za podporo k temu zakonu sloni na podpori k našemu amandmaju k 6. členu,
               ker vsaj z našim amandmajem želimo, da se delno uresniči ustavno načelo, da je
               Republika Slovenija pravna in socialna država. Govorimo seveda o dveh tretjinah dela
               prejete pomoči, ki jo je zapustnik prejemal nad dvanajst mesecev, in seveda tudi
               glede dveh tretjin stroškov pogrebnine. Ljudje, ki se znajdejo na takem pragu, da
               prejemajo to državno pomoč, se mi zdi, da živijo v težkih situacijah, sem pa še vedno
               prepričana, da tisti v tej državi, ki jo res potrebujejo, niti ne znajo priti do te
               denarne socialne pomoči niti je ne želijo prejemati, ker stiska je najhujša. Take
               stiske, socialne stiske ljudje ne želijo deliti z drugimi, zato prosim za podporo
               našemu amandmaju.</p>
            </sp>
            <sp xml:id="SDZ7-Redna-21-2016-07-12.sp79">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Naslednji razpravljavec je Miha Kordiš.</p>
               <p>Gospod Miha Kordiš, izvolite, beseda je vaša.</p>
            </sp>
            <sp xml:id="SDZ7-Redna-21-2016-07-12.sp80">

               <speaker>MIHA KORDIŠ (PS ZL):</speaker>

               <p>Hvala za besedo, predsedujoči.</p>
               <p>Toliko opomb, komentarjev imam na dosedanjo, dasiravno kratko razpravo in na sam
               predlog, ki je pred nami, da v resnici niti ne vem, kje bi začel.</p>
               <p>Mogoče je najbolj smotrno začeti pri tem, da imamo v Zakonu o dedovanju 6. člen, h
               kateremu je kompletna opozicija vložila vsak svoj amandma. Vsi se dotikamo vprašanja
               vračljivosti socialne pomoči oziroma tega instituta. Potem imamo pa razprave na
               strani koalicije, ki se tega jedrnega vprašanja, zakaj imamo na današnji seji
               konflikt, komaj dotikajo. Komaj dotikajo. Je prišla vsaka poslanska skupina gor,
               predstavila svoje stališče in hodila okrog teme vračljivosti socialnih prejemkov kot
               mačka okrog vrele kaše. Komaj so se upali te teme dotakniti, s palico, mogoče še
               najbolj eksplicitno je to naredila tamle gospa sekretarka, ki je šla nekako v smeri,
               da Zakon o dedovanju tega področja niti ne ureja in da gre za predmet nekega drugega
               zakona, konkretno Zakona o socialno varstvenih prejemkih. Ja, če bi bilo to res, če
               bi bilo to res, da Zakon o dedovanju resnično ne tangira vračljivosti socialne
               pomoči, zakaj pa potem tukaj piše? Zakaj imamo tri opozicijske amandmaje k 6. členu,
               ki želijo vsi zamejevati vračljivost socialne pomoči, ki želijo vsi omejevati oziroma
               v primeru amandmaja Združene levice črtati inštitut vračljivosti socialne pomoči? To
               je navadno sprenevedanje in tako sprenevedanje smo v resnici poslušali že na odboru,
               ko je bil ta zakonski predlog v obravnavi. Ampak kot rečeno, mogoče najbolj zgovorna
               slaba vest Vlade in koalicije je njihova tišina. Ne samo, da niso zainteresirani za
               to, da se vračljivost socialne pomoči odpravi, enega izmed ključnih vzrokov za
               revščino v naši družbi želi še stopnjevati s tem, da kot vračljivo kategorizira tudi
               stroške pogreba, če jih krije občina. Že prej v stališču sem poudaril, da ima
               vračljivost ne samo neposredne učinke na svojce, ampak z zastraševanjem prejemnikov
               oziroma potencialnih prejemnikov, upravičencev socialnih transferjev, se jih tako
               zastraši, da se varstvenemu dodatku, denarni socialni pomoči odrečejo. Te določbe so
               stopile v veljavo efektivno leta 2012. V istem letu je Inštitut za socialno varstvo
               ugotovil, da se je število upravičencev drastično skrčilo: 16 tisoč 100 ljudi,
               starejših, ki so bili upravičeni do varstvenega dodatka, se je temu varstvenemu
               dodatku kratkomalo odreklo. Še enkrat poudarjam, da gre za eno izmed najranljivejših
               skupin v naši družbi, to so starejši, pogosto starejši na periferiji, še posebej
               izpostavljena je pa tukaj skupina starejših samskih žensk. In to je profil ljudi, ki
               jim z restriktivno socialno zakonodajo, ki nekaj, kar bi moralo biti družbena
               solidarnostna pomoč, obravnava kot puf, omejujemo normalno preživetje, in to ni prav.
               Hudirja, da to ni prav, že na načelni ravni to ni prav, na čisto praktični ravni pa
               to sploh ni prav v trenutku, ko beležimo enormno gospodarsko rast. To so ljudje,
               najranljivejši, najrevnejši, najbolj izpostavljeni, ki jim nobena gospodarska rast ne
               pomaga pri dostopu do trga dela. Preprosto zaradi tega, ker pogosto niso v stanju, da
               bi na trgu dela sploh lahko participirali. Edini način, da se tem ljudem pomaga, je
               skozi redistributivne mehanizme države, da država vzame tam, kjer je, konkretno pri
               bogatih, pri premožnejših, pa da tistim, kjer nimajo. Vsaj za to, da se za normalno,
               za golo preživetje izvlečejo skozi življenje. Saj nihče od tega ne bo nekaj strašno
               profitiral, nihče ne bo nekaj strašno zaslužil, samo vsaj približno nekemu normalnemu
               dostojnemu življenju se bo približal. Ampak ne! To temo koalicija pri Zakonu o
               dedovanju efektivno zanika s tem, ko se jo izogiba kot hudič križa. Tukaj se spomnim
               na argumente koalicije, ki smo jih lahko slišali na obravnavi Zakona o dedovanju na
               pristojnem odboru. Eden izmed argumentov, ki je prišel, mislim da, s strani največje
               koalicijske stranke, torej SMC, se je glasil, da so materialne razmere dedičev
               različne in torej seveda ni pošteno, da bi nekdo, ki že ima dovolj, prejel polno
               dediščino, da ne bi potem vračal socialne pomoči, ki jo je njegov sorodnik prejemal
               in tako naprej. Mislim, to je argument, ki ga je pes prinesel na koncu repa in je
               popolnoma privlečen za lase. Prvič, ali vi resno mislite, da se v naši družbi
               dogajajo v velikem merilu tako abotne stvari, kot je to, da imamo neke starše, stare
               starše, upokojence, ki živijo v revščini, ki tolčejo bedo, njihovi menda premožni
               potomci pa ne premorejo toliko človečnosti, da bi jim pomagali? Ali vi resno mislite,
               da je ta svet pa ta družba že tako zavožena, da otroci ne bi pomagali svojim staršem,
               če bi jim že lahko? Veš, da ne. Ne bom izključil, da se sem in tja mogoče zgodi
               kakšen primer, saj tudi rodijo se biološko nori ljudje, temu se ne da opomoči, ampak
               to vsekakor ni nek družbeni trend. Če mora nekdo vračati po dedovanju socialno pomoč
               svojih staršev, svojih starih staršev in tako naprej, je to bolj ali manj zaradi
               tega, ker je tudi sam v slabem materialnem stanju in že za čas življenja svojim
               roditeljem ni mogel pomagati. To je prvi koalicijski argument, ki pogrne na celotni
               črti.</p>
               <p>Naprej. Če koalicijo iskreno moti neenakost in jo iskreno moti dejstvo, da bi nekdo,
               ki že ima veliko, ne vračal potem po svojih starših, starih starših socialne pomoči,
               zakaj pa potem ne posežete po instrumentu dohodnine? Če ste res iskreno
               zainteresirani, če ne gre za navaden blef, ko omenjate neenakost, ko omenjate
               nepoštenost v zvezi s tem, da so nekateri v naši družbi silno premožni, drugi so pa
               na robu preživetja, zakaj potem ne posežete po instrumentu dohodnine in po dvigu
               obdavčitev za kapital, zaostrovanju dohodninske progresije? Ja, če vam je toliko do
               tega, potem pa naj tisti, ki že tako imajo več, prispevajo več. Naj prispevajo več.
               Ampak kakšni so vaši dohodninski plani, draga koalicija? Ravno nasprotni. Tisti, ki
               že zdaj itak sodijo v višji srednji razred ali so v premožni ali pa celo v top 1 %
               največjih bogatašev ali pa največjih prejemnikov dohodkov v naši družbi, te ljudi vi
               hočete razbremeniti. Njim hočete znižati davke, ki imajo že tako denarja toliko, da
               ne vedo, kaj bi z njim. Potem pa pridemo do vprašanja socialne pomoči, do
               vračljivosti socialne pomoči, tukaj vas pa kar naenkrat zanima neenakost. Bognedaj,
               da bi dedoval nekdo po svojih starših, starih starših, ki so prejemali socialno
               pomoč, in potem te socialne pomoči ne bi vračali. Poglejte, to je hipokrizija, to je
               kvadrirana hipokrizija in čisto navaden blef. Če želite, da vam kakorkoli verjamemo,
               potem pa, ne vem, obdavčite kapital vsaj približno toliko, kot je v povprečju
               obdavčen v Evropski uniji ne pa da je Slovenija, kar se tiče obdavčitve kapitala, na
               repu Evropske unije, v določenih študijah najdemo tudi formulacijo, da je Slovenija
               efektivno davčna oaza. Ampak, ne, vi v to ne bi posegali, za vsak cent, ki bi šel za
               socialno, je pa takoj problem, se pa takoj komplicira. Si dobesedno izmišljujete
               argumente, tako kot je bilo na odboru, ali pa tako, kot smo soočeni na današnji
               plenarni seji, greste popolnoma okoli problema in se delate, da ne obstaja. Medtem pa
               v celotni družbi delate popolnoma drugače, kot se zaklinjate pri Zakonu o dedovanju,
               da bi bilo pa ja pravilno in pošteno, da se ukrepa. In tukaj se vidi, draga
               koalicija, da samo iščete izgovore, kako še bolj zatolči reveže. Kot da niso ti v
               slovenski družbi že itak dovolj na tnalu.</p>
               <p>Dejanja, vaša dejanja, koalicija, pričajo glasneje od vaših besed. V koalicijski
               sporazum ste zapisali, da boste odpravili vračljivost socialne pomoči za nepremičnine
               nižje vrednosti. Danes počnete diametralno nasprotno. Prepričajte me v iskrenost
               vaših namenov, vaših besed z dejanji. Podprite naš amandma, amandma Združene levic,
               ki črta vračljivost socialne pomoči. Šele takrat bodo imele vaše besede, vaše trditve
               kakršnokoli kredibilnost. V tem trenutku zvenijo prazno, odmevajo kot dežne kaplje ob
               pločevino, ker jim pač nihče ne verjame, ker nima nobene podlage, da bi jim dejansko
               verjel. Zakaj pa bi jim?! Govorite eno, delate drugo, ali pa kot je primer danes,
               celo molčite.</p>
               <p>Naprej smo lahko slišali na odboru, mislim, da je bilo prav tako s strani največje
               koalicijske skupine, da ne vemo, kakšen so posledice za proračun. Okej, dajmo to
               postaviti v kontekst. Najprej zelo dobro vemo, kakšne posledice instrument
               vračljivosti socialne pomoči prinaša za ljudi. In to ne za ljudi na splošno, za
               tiste, ki so najbolj izpostavljeni v naši družbi, še posebej so tukaj na tnalu
               upokojenci. Koalicija daje ali pa bi želela podeljevati davčne odpustke bogatim,
               ampak v tistem slučaju, ko se to dogaja, medtem ko si menda prizadevate za
               uravnoteženje proračuna, podeljujete davčne odpustke bogatim in vas posledice za
               proračun ne zanimajo. Zakaj vas posledice, efektivne posledice za proračun ne
               zanimajo, ko je treba razbremenjevati davčno bogate? Ko pa pridemo do socialnih
               pomoči, do solidarnostne družbene pomoči tistim, ki so se znašli v revščini,
               največkrat niti ne po lastni krivdi, takrat pa se kar na enkrat sprašujete o
               posledicah za proračun. Takrat pa je pomembno, koliko nekaj fičnikov pomeni za
               proračun. Ko pa se tako stotine milijonov dajejo bogatašem ekstra, kar tako, samo
               zato ker obstajajo, no takrat pa vas vrtanje proračunske luknje niti minimalno ne
               zanima. To je še en primer hipokrizije. Ponovno ponavljam, kdo mislite, da vam
               verjame? Vaša dejanja in vaše besede hodijo vsak k sebi. Ampak v tem primeru
               proračunskih posledic sem vam šel toliko na roko, in to že pred časom, samo da
               izbrskam številko, že leta 2015 sem postavil pisno poslansko vprašanje na temo
               proračunskih posledic skozi institut vračljivosti. Veste, kaj so mi povedali, kaj mi
               je vlada odgovorila? Za leto 2014 so dobili vrnjenih 216 tisoč evrov iz teh socialnih
               pomoči in varstvenih dodatkov. 216 tisoč evrov. Manj kot četrt milijona. Manj kot
               četrt milijona. Slovenski proračun resda ni najbolj bogat proračun med državami tega
               sveta, sem pa krepko prepričan, da si dobrih 216 tisoč evrov za najrevnejše v naši
               družbi lahko privošči. Še celo z vidika našega skromnega državnega proračuna je ta
               denar drobiž. Vlada mi s podatki, koliko so izplenili za prodane nepremičnine, na
               katere so se usedli, ni znala postreči tega podatka, ga ni imela, ga ni hotela
               razkriti ali kakorkoli, ampak jaz iskreno verjamem, da ga ni imela, so pa pripisali v
               svojem odgovoru, da teh sredstev ni nekaj silno veliko. Zdaj pa primerjajmo, dajmo na
               tehtnico: 216 tisoč evrov je prišlo skozi inštitut vračljivosti nazaj notri v
               proračun, 16 tisoč 100 upokojencev se je pa že leta 2012 odreklo varstvenemu dodatku,
               upravičencev do varstvenega dodatka, to so ljudje, ki živijo v revščini, skrajni
               revščini, ki se stiskajo v nekih malih stanovanjih, po možnosti nekje na periferiji v
               razpadajočih prostorih, neurejene sanitarije. Ja, tudi ljudje s takimi bivalnimi
               razmerami se obračajo na nas in nam razlagajo svoje stiske. In to je profil ljudi, ki
               se je odrekel nujno potrebnemu varstvenemu dodatku, ki jim življenjskega standarda
               niti ne bi nekaj bistveno dvignil ali karkoli takega, samo njihovo trpljenje bi se
               malenkost olajšalo. 216 tisoč evrov proti 16 tisoč 100 upokojencem, ki so se odrekli
               varstvenemu dodatku. Ali se splača, koalicija? Ali se ta račun dejansko splača? Nisem
               prepričan, da se splača že finančno, v računu kakršnegakoli drugačnega tipa
               socialnega, družbenega, kohezivnega kakršnegakoli že hočete se pa gotovo ne izplača.</p>
               <p>Še dva komentarja na izvajanje stališč. Razpravljavka oziroma kdorkoli že, mislim,
               da je bila gospa Kotnik Poropat, ki je prišla za govornico predstaviti stališče
               Poslanske skupine Desus, je rekla, da bodo ta zakon podprli, ampak da vseeno
               pričakujejo zaščito najrevnejših. Ja, kako hudiča boste v Desusu ta zakon podprli?
               Bom še petnajstič v svoji razpravi poudaril – leta 2012, ko je v prakso vstopila
               vračljivost socialne pomoči in varstvenega dodatka, se je temu odreklo 16 tisoč 100
               upokojencev. Leta 2012 smo, ste kratkomalo pod prag revščine zabrisali dodatnih 16
               tisoč 100 upokojencev. V tem zakonu, Zakon o dedovanju s črtanjem člena o
               vračljivosti skozi amandma, ki smo ga dali v Združeni levici, imate možnost to napako
               sanirati, imate možnost vrnitve vsaj trohice dostojanstva omenjenim 16 tisoč 100
               ljudem. In ne morete trditi, da pričakujete zaščite najrevnejših, pa podpreti zakon,
               ki je na mizi, kjer je v 6. členu določena vračljivost socialne pomoči. Zakon o
               socialno varstvenih prejemkih določa samo višino te vračljivosti, kako daleč gre,
               kako točno se s tem operira, sama vračljivost je določena v tem zakonu, Zakonu o
               dedovanju v njegovem 6. členu. Mogoče vas je kdo peljal za nos, mogoče vas je lastna
               vlada ali vaši lastni koalicijski partnerji so vas peljali za nos, kolegi iz Desusa,
               ker nisem prepričan, da ste nekaj silno navdušeni nad podporo takemu zakonu, če
               premislite o socialnih posledicah, ki jih je pustil na ljudeh, ki jih je pustil na
               starejših.</p>
               <p>In na tem mestu se mi zdi vredno tudi opozoriti predvsem zaradi vas v Desusu, da se
               ta zakon ne spreminja pogosto, to mislim, da so tudi z vladne ali pa še iz kakšne
               druge koalicijske strani poudarili, da se je noveliral enkrat, dvakrat v zadnjih
               letih oziroma v zadnjih 25 letih. In danes imamo unikatno priložnost, da vračljivost
               socialne pomoči črtamo. Eno izmed najbolj krivičnih in nepoštenih, antisocialnih
               določb v naši zakonodaji danes lahko črtamo. Ali jo bomo? Odvisno, če bo Državni zbor
               zbral dovolj glasov za kaj takega. Manjše poslanske skupine, koalicijske poslanske
               skupine, ste nemara jeziček na tehtnici, ne nič ste nemara, zagotovo ste jeziček na
               tehtnici, ki je nujno potreben za to, da to vračljivost socialnih pomoči in
               varstvenega dodatka črtamo. Ker drugače s podporo temu amandmaju, ki vračljivost
               črta, nekako ne vidim, kako lahko s trohico kredibilnosti in integritete v Desusu
               podprete Zakon o dedovanju z nedotaknjenim 6. členom. Sedaj ne vem, ali bi rekel, se
               borite za upokojencev, si prizadevate za upokojence ali bi rekel, naj bi se
               prizadevali za upokojence, naj bi se borili za upokojence. To bomo pa videli, ko
               pride do glasovanja o tem zakonu in o amandmaju Združene levice k 6. členu.</p>
               <p>Za gospo Poropat, ki je predstavljala stališče Poslanske skupine Desus je prišel na
               vrsto predstavnik SD, ki je začel s svojo intervencijo s tem, da je potolažil kolege
               iz Desusa, ja, zaščita najrevnejših se bo zagotovo uredila. Ljuba duša, kako se bo
               uredila? Kdaj se bo uredila? Kdaj se bo uredila? Kje se bo uredila, če je ta določba
               zapisana tukaj in zdaj v zakonu, ki ga danes obravnavamo? Inštitut vračljivosti
               socialne pomoči je tukaj notri. Je to, kar imamo danes na mizi, je v tem papirju.
               Socialno varstvena zakonodaja se ukvarja samo z izpeljavami iz tega določila naprej.
               In, oprostite, to je navaden blef. Mislim, paradirate z nekimi socialnimi floskulami,
               a v praksi delate nekaj popolnoma drugega. V redu, saj bi rekel, da je to business as
               usually v meščanski politiki, samo v tem primeru me pa res zadeva popolnoma razkuri,
               ker gre, prvič, za male denarje, sem že prej zelo konkretno navedel številke –
               mislim, niti do milijona ne prilezemo; in drugič gre za hude hude socialne posledice
               za ljudi, ki že itak nimajo bogvekaj in so starejši, pa si težko pomagajo in tako
               naprej. Pa jebela, no! Ali se lahko nehamo sprenevedati, ali se lahko nehamo
               zafrkavati?! Črtanje vračljivosti socialne pomoči nima bistvenih posledic za
               proračun, ima pa lahko bistvene posledice za življenja ljudi. Kaj pa veš, mogoče bo
               celo komu podaljšalo življenjsko dobo glede na to, da vemo, kako premoženjska
               neenakost in revščina vpliva na krajšanje življenja in kako so revščini sploh
               najstarejši v slovenski družbi podvrženi.</p>
               <p>Pa bom zaključil svojo intervencijo na tej točki. Nemara se nekoliko kasneje še
               oglasim. Hvala.</p>
            </sp>
            <sp xml:id="SDZ7-Redna-21-2016-07-12.sp81">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Gospa Marjana Kotnik Poropat je želela besedo, za vami pa gospa Eva Irgl.</p>
            </sp>
            <sp xml:id="SDZ7-Redna-21-2016-07-12.sp82">

               <speaker>MARJANA KOTNIK POROPAT (PS DeSUS):</speaker>

               <p>Hvala lepa, podpredsednik, za besedo. Spoštovani!</p>
               <p>Jaz moram replicirati, pa bom zelo kratka. Ker take razprave se mi zdijo nedostojne.
               Razpravljajte o svojem problemu, o svojem videnju zadeve, ne pozivati, kaj je drugi
               rekel, kaj je tista poslanska skupina, kakšnega mnenja je in tako naprej. No,
               nekaterim je to pač smešno, ampak jaz mislim, gre za Zakon o dedovanju in povedano je
               bilo tudi pred tem, preden je prišlo do te razprave, je državna sekretarka gospa Tina
               Brecelj povedala, da zadeve, ki se nanašajo na socialne transfere bodo obravnavane in
               so obravnavane v posebnem zakonu. In tudi gospod Škoberne je prej povedal, ker smo v
               Desusu imeli v stališču poslanske skupine tudi poziv ministrici, da čim prej pripravi
               zakon o socialnih transferih, te spremembe, da bi ne prihajalo do tega, da te skupine
               socialno ogroženih ljudi v naši državi ne bi bile prizadete. In ta zakon, tako je
               povedano, bo ministrica dala na mizo v kratkem času. Za zakon o spremembah Zakona o
               dedovanju pa smo slišali, katera področja ureja, in ureja predvsem dedovanje. In zato
               mislim, da ta podatek, da je 16 tisoč upokojencev prizadetih, tudi ni točen, ker se
               ne nanaša na vseh teh 16 tisoč, ta številka je manjša. Jaz zdaj tukaj nimam pri sebi,
               da bi lahko s podatkom postregla, ampak zadeve niso take, kot so bile predstavljene.</p>
               <p>Pozivam pa še enkrat Ministrstvo za delo, družino in socialne zadeve ter invalide, da
               res pripravi spremembo tega zakona o socialnih transferjih in da bomo potem uredili
               te stvari.</p>
               <p>Tukaj pa seveda smo se v koaliciji odločili, da teh sprememb 6., 7. in sprememb Nove
               Slovenije ne bomo podprli, ker, kot sem rekla, bo to urejeno v Zakonu o socialnih
               transferjih. Hvala lepa.</p>
            </sp>
            <sp xml:id="SDZ7-Redna-21-2016-07-12.sp83">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Dovolite mi, da napovem seznam razpravljavcev v celoti. Repliko ima gospod Miha
               Kordiš, za njim gospa Eva Irgl in gospod Jožef Horvat.</p>
               <p>Izvolite.</p>
            </sp>
            <sp xml:id="SDZ7-Redna-21-2016-07-12.sp84">

               <speaker>MIHA KORDIŠ (PS ZL):</speaker>

               <p>Hvala za besedo, predsedujoči.</p>
               <p>Poglejte, kolegica iz vrst Desusa … <stage xml:id="SDZ7-Redna-21-2016-07-12.stage4">/ oglašanje iz dvorane/</stage> Ona je imela razpravo by
               the way, ne replike. Tako da, ali smem nadaljevati? Poglejte, gospa kolegica iz
               Desusa, jaz se niti nisem jezil na vas oziroma na vašo poslansko skupino, jaz vas
               nisem nabijal, jaz vas nisem karal, če kaj, sem vas silno silno strastno pozival k
               podpori našega amandmaja, recite temu izraz zaupanja, ja, v resnici izraz zaupanja,
               ja, v resnici izraz zaupanja, zaradi tega, ker malo cikam pa se nadejam pa tako, da
               pa mogoče boste storili ta korak in naš amandma podprli, da ne boste podprli samo
               Zakona o dedovanju. In nikar imeti takih, bom rekel, bolj strastnih razprav v
               Državnem zboru za nedostojne. Če je kaj nedostojnega, je revščina v državi Evropske
               unije v 21. stoletju. To je nedostojno. Revščina upokojencev je nedostojna. Mislim,
               da je moja razprava tukaj kar na mestu in v ostrini in v tonu, kaj šele po vsebini.</p>
               <p>Kar se tiče 16 tisoč 100 upokojencev, upravičenih prejemnikov varstvenega dodatka,
               ki se se mu odrekli, jaz sem tudi prepričan, da ta podatek ni točen. To je namreč
               podatek Inštituta za socialno varstvo iz leta 2012, ne dvomim, da je takih primerov
               danes še več in da je situacija še bolj zaostrena. Tako da v tem slučaju se moramo na
               nek tak hecen način celo strinjati z vami in za zaključek svoje replike vas bom še
               enkrat pozval k podpori našemu amandmaju. Dajmo izčrtati že to vračljivost socialne
               pomoči iz Zakona o dedovanju, ki se nahaja v 6. členu. Saj imate vsi papirje, vsi
               poslanci imate papirje pred seboj, kolikor vidim, odprte zakon in preberite si 6.
               člen. Tukaj notri je to določeno in ne v Zakonu o socialno-varstvenih prejemkih.
               Tukaj. Hvala.</p>
            </sp>
            <sp xml:id="SDZ7-Redna-21-2016-07-12.sp85">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Eva Irgl.</p>
               <p>Izvolite.</p>
            </sp>
            <sp xml:id="SDZ7-Redna-21-2016-07-12.sp86">

               <speaker>EVA IRGL (PS SDS):</speaker>

               <p>Najlepša hvala za besedo. Spoštovane poslanke, spoštovani poslanci!</p>
               <p>V Slovenski demokratski stranki smo vložili dva amandmaja, in sicer k 6. in 7.
               členu. Zanimivo, da koalicija ni še rekla popolnoma nič na to temo, čeprav gre za
               izjemno pomembno vprašanje, ki nenazadnje definira to, ali smo v resnici socialna
               država ali nismo. Se pravi, da nimamo to zapisano samo na deklarativni ravni v Ustavi
               Republike Slovenije, ampak da se dejansko vprašamo na podlagi tega, kar počnemo v
               Državnem zboru, ali smo socialna država ali nismo. Bojim se, da danes, če ne bo
               podpore dobil ta naš amandma, da bomo padli na tem izpitu socialne države, tako kot
               smo že večkrat. Ampak prav je, da v opoziciji na to opozorimo.</p>
               <p>Poglejte, mi smo vložili torej amandma k 6. členu, z njim želimo spremeniti
               obstoječi člen, ki ureja vračilo sredstev iz dediščine za socialne prejemke oziroma
               oprostitve. Predlagamo namreč, da se dedovanje premoženja osebe, ki je uživala pomoč
               v skladu s predpisi o socialnem varstvu, ne omeji. In kaj to praktično pomeni v
               praksi? Da bomo vsi skupaj razumeli, da bomo vedli, zakaj je tako pomembno, da danes
               koalicija pristopi k temu amandmaju in ga podpre. To pomeni, da v primeru smrti
               tistega, ki je prejemal socialne transferje, ki jih ni prejemal zato, ker se mu ni
               ljubilo delati, ali pa zato ker, ne vem, je pač želel živeti na račun države. Ni res.
               Socialne transferje je pridobival zato, ker mu država dejansko ni omogočila, da bi
               lahko našel kakšno drugo pot in preživel dostojno svoje življenje. Zato pa imamo
               zapisano v ustavi, da smo socialna država in zato se moramo vedno znova boriti.</p>
               <p>V primeru smrti tistega, ki je prejemal socialne transferje, se po tem zakonu zgodi,
               da sorodniki bodo pač morali plačevati za nazaj vse te socialne transferje, in to je,
               spoštovani kolegice in kolegi, nesprejemljivo in je nepravično. Socialni transferji
               so namreč namenjeni za pomoč ljudem. V pomoč so jim. Saj to verjetno vsi razumemo,
               kaj to pomeni. Socialni transfer je namenjen ljudem v stiski, takrat ko so
               najšibkejši, ko so ogroženi socialno, zato jim država dodeli pomoč. To ni privilegij.
               Ampak tukaj, ko govorim pa že o privilegijih, mogoče bi pa koalicija zarezala v
               nekatere privilegirane pokojnine. Privilegirane pokojnine, ki jih dobivajo nekateri.
               Pa nekateri so se upokojili že pri 40 in tako naprej pa dobivajo zraven še
               privilegirane pokojnine. Mogoče bi bilo treba kaj tukaj reči, ne pa da posegate v
               najšibkejši, zarežete v najšibkejši sloj. To je sramota. In tukaj občudujem
               pravzaprav držo Desusa. Občudujem to držo, kako močna je ta drža, da se nič ne stori
               na tem področju. Če ste pokazali odnos do tega, recimo pri interpelaciji ministrice,
               da ste vedeli, da je objektivno odgovorna za to, kar se je zgodilo v primeru koroških
               dečkov, pa vendarle pričakujem, da boste tudi tukaj odigrali svojo vlogo. Kajti,
               moramo vedeti, da v Sloveniji trenutno živi pod pragom revščine približno 300 tisoč
               ljudi. Okoli 400 tisoč jih trpi socialno izključenost. 400 tisoč. To pomeni, da so
               stalno nekje na robu, da lahko padejo čez. Vsi ti ljudje potrebujejo pomoč, ki smo jo
               kot država dolžni tudi zagotoviti. Poglejte, brezposelnost je vedno večja. Če
               pogledamo samo krog upokojencev, tveganje za revščino je pri mlajših od 65 let okoli
               10 %, pri starejših pa več kot 20 % in glavni problem so nizke pokojnine. Nizke
               pokojnine. Kar 60 % upokojencev prejema manj kot 622 evrov na mesec. 40 % upokojencev
               ima pokojnino nižjo od 500 evrov. Skoraj 100 tisoč ljudi ima pokojnino nižjo od 400
               evrov, zato životarijo, še zlasti če so sami. In danes, kaj počnemo? Ni direktno
               seveda ta zakon vezan samo na to strukturo ljudi, ampak je pa prav, da takrat, ko se
               nekdo odloči, da nekega amandmaja ne bo podprl, da se ve, kakšne posledice za
               socialno državo bo to prineslo in kakšne posledice bo to prineslo za generacijo nad
               65 in pod 65. Je pa treba to vedeti. Dejstvo je namreč, da so starejši prebivalci
               najbolj izpostavljeni največjemu tveganju revščine.</p>
               <p>Že prej sem omenila, da je okoli 400 tisoč ljudi socialno izključenih, in to na več
               področjih, od dohodkovnega do materialnega, stanovanjskega, zdravstvenega, do civilne
               participacije in medosebnih odnosov. In tukaj naj opozorim, da nas vse to uvršča na
               nečastno drugo mesto med opazovanimi državami. Slovenija je na predzadnjem mestu. Se
               pravi, potem edina država, ki ima še večji problem glede socialno izključenih
               posameznikov, ki so po večini starejši, je Madžarska. Vse ostale države imajo to
               preko različnih transferjev, preko različnih predlogov bistveno bolje urejeno. Dragi
               kolegice in kolegi, na tem je treba več delati, to je dejstvo. Četudi bodo, ne vem,
               mogoče v jeseni že predčasne volitve, ponovno. To ne igra vloge, to ne igra vloge. Mi
               moramo svoje delo opraviti.</p>
               <p>In da se vrnem nazaj k 6. členu oziroma amandmaju k 6. členu. Veliko se jih
               odpoveduje socialnim prejemkom ravno iz razloga, ker se bojijo, da bi obremenili
               svoje potomce, ki po tej zakonodaji morajo potem vračati državi socialne prejemke, ki
               so jih od države ti ljudje prejemali zakonito in zato, ker je bilo tako prav in
               pravično, da so lahko preživeli. Sploh ne govorimo več niti o izključno dostojnem
               življenju, ki bi moralo biti že samo po sebi umevno, ampak o golem preživetju
               govorimo. In zdaj vi spregledate te momente, te trenutke. To je nepravično. In je
               daleč od tega, kar je zapisano v Ustavi Republike Slovenije, da smo socialna in da
               smo pravna država.</p>
               <p>Spoštovani kolegice in kolegi, jaz vas naprošam, da vendarle razmislite. Vse
               opozicijske poslanske skupine smo vložile amandma k temu 6. členu z rahlimi
               variacijami, ampak bistvo je pa nekako skupno pa tista vsebina, ki je ključna. In res
               vas prosim, da to podprete. Nobene škode ne boste naredili, kvečjemu korist in dobro
               v korist vsem tistim, ki so najšibkejši v tej državi. Hvala.</p>
            </sp>
            <sp xml:id="SDZ7-Redna-21-2016-07-12.sp87">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Jožef Horvat, izvolite.</p>
            </sp>
            <sp xml:id="SDZ7-Redna-21-2016-07-12.sp88">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik. Spoštovani državna sekretarka, kolegice in
               kolegi!</p>
               <p>Zanimivo, lahko bi rekel, posrečeno zaporedje točk dnevnega reda današnje seje. Pri
               prejšnji točki smo govorili o spremembi ustave, vgradili bi neko novo pravico, tukaj
               pa pravzaprav testiramo. Zdaj smo praktično v tej točki, da testiramo, ali zapisano
               konkretno v 2. členu Ustave Republike Slovenije deluje. Ta 2. člen, vemo vsi, pravi:
               »Slovenija je pravna in socialna država.« Zato bom tudi jaz tisti, ki bo glasno
               izrazil razočaranje, da danes tukaj med nami ni ministrice za socialo, saj vidite, da
               so te razprave v glavnem socialno intonirane. Res jo pogrešam in upam, da se je
               borila na Vladi, ko je Vlada sprejemala to novelo Zakona o dedovanju v smeri nekega
               socialnega čuta, ki bi ga ministrica morala imeti.</p>
               <p>Gospe in gospodje, Nova Slovenija, kot veste, vsak mesec opravlja regijske obiske,
               tako da smo de facto blizu ljudem, ne samo na neki deklarativni ravni. Saj vem, da
               tudi vi poslušate zgodbe kot na primer: »Nekaj, za božjo voljo, v parlamentu
               naredite, da bo moja penzija nekoliko višja.« Gospa ali pa gospod ima kmečko penzijo,
               saj veste, koliko je to denarja. Saj veste, da se s tem ne da živeti. Če izračunamo
               250 evrov na mesec, je to na leto 3 tisoč evrov. 3 tisoč evrov na leto, za leto 2015
               pa je izračunano da je prag tveganja revščine 7 tisoč 111 evrov. 3 tisoč na eni
               strani, prag tveganja revščine 7 tisoč 111 evrov. No, mimogrede, da vas spomnim, zato
               smo mi pred časom v Novi Sloveniji Državnemu zboru predlagali novelo Zakona o
               dohodnini, da bi sprejeli novo, višjo splošno olajšavo, to je 7 tisoč evrov. Dobro bi
               bilo, kolegice in kolegi, da tako, kot nam ljudje največkrat kličejo, spustite se na
               naš nivo, da bi se vsi spustili, tudi koalicija, da bi poskušali simulirati, kako se
               da s 3 tisoč evri na leto leto preživeti.</p>
               <p>Mi seveda smo tudi odgovorni do državnega proračuna, kar se vidi iz tega našega
               amandmaja. Mi ne pravimo, da mora socialne prejemke država ali pa lokalna skupnost
               kar dajati. Ko gre za dedovanje pravimo, dve tretjini mora dobiti država nazaj
               oziroma lokalna skupnost, ker tudi lokalna skupnost ima premalo denarja, o tem veliko
               govorimo, predvsem desni blok opozicije. Zato je naša verzija, naša varianta tega
               amandmaja takšna, ki dejansko na nek način spoštuje 2. člen Ustave – Slovenija je
               socialna država –, na drugi strani pa skrbi tudi za proračun države in lokalne
               skupnosti. Nekako bi sprejetje našega amandmaja, amandmaja Nove Slovenije,
               eliminiralo zmedo v zakonu. Teh dveh tretjin se nismo kar tako spomnili, ampak o teh
               dveh tretjinah dejansko govori tudi Zakon o socialno varstvenih prejemkih in bi tukaj
               nekako v tem Zakonu o dedovanju bil v sozvočju s tem Zakonom o socialno varstvenih
               prejemkih. Ja, tudi sam ugotavljam, kot kolegica pred menoj in tudi drugi, da bi
               vendarle koalicija morala nekako razumeti ta signal, ta signal, ki ga daje opozicija.
               Praktično celotna, celotna opozicija je k 6. členu vložila amandmaje, resda gre za
               različne variante, ampak mi bi si res želeli, da pa, če tudi vi koalicija, predlagate
               neko rešitev, za katero bi mogoče v tretjem branju, kar bo možnost še na tej seji, da
               bi morda poskušali najti presečno rešitev vseh teh treh rešitev, ki jih predlagamo
               tri opozicijske stranke. Predvsem bi si pa želeli mi v Novi Sloveniji, da bi nam
               prisluhnili. Ali pa vendarle mislite, da smo tukaj zato, da govorimo kar tako v en
               dan? Naše edino orodje po mojem razumevanje – 25 let že imamo parlamentarno
               demokracijo – naše edino orodje je razprava. Seveda mora biti ta na visokem kulturnem
               nivoju, nikogar ne želim žaliti, nikomur kakorkoli delati škodo, gre zgolj za to, da
               vendarle smo pozorni do te rešitve, ki je zaenkrat zapisana v 6. členu in je po našem
               mnenju slaba. Je slaba.</p>
               <p>Dajmo narediti korak naprej, če smo pri prejšnji točki dnevnega reda govorili in ste
               govorili, kako fajn je, da smo se poenotili, da praktično nihče ne bo nasprotoval
               spremembi ustave in tako dalje. Dajmo ta korak tudi zdaj narediti. Dajmo ta korak
               narediti. Kaj nas bo pa stalo. Naredili bomo nekaj dobrega za ljudi. In naredili in
               dokazali bomo to, da resno mislimo z nekimi zapisi, tudi novimi v ustavo. Če bo zdaj
               opozicija gladko povožena pri teh amandmajih k 6. Členu, potem bom jaz imel slabe
               občutke za prihodnost neke pravice, ki bo zapisana v ustavo in bo vezana na pravico
               do pitne vode.</p>
            </sp>
            <sp xml:id="SDZ7-Redna-21-2016-07-12.sp89">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Anja Bah Žibert, nato je na vrsti Vlada in bom dodatno še prijave
               prevzel.</p>
               <p>Izvolite, gospa Anja Bah Žibert.</p>
            </sp>
            <sp xml:id="SDZ7-Redna-21-2016-07-12.sp90">

               <speaker>ANJA BAH ŽIBERT (PS SDS):</speaker>

               <p>Hvala lepa, predsedujoči za besedo.</p>
               <p>Prej nismo dosti izpostavili, da je včasih žal tako, da tudi potomci tistih, ki
               prejemajo socialne transferje, socialno pomoč, imajo podobne težave. Zdaj mi pa
               povejte, dajmo se v njihov položaj. Na primer, da nekako živiš relativno dostojno,
               hodiš v službo, sicer nisi prejemnik neke oblike socialne pomoči, tvoji starši so,
               več kot toliko jim ne moreš pomagati, ker moraš preživeti sam. Potem pa, ko usoda ali
               pa narava naredi svoje, vidiš, da tisto, kar so ti starši zapustili, morda neko
               hišico ali pa karkoli, kjer si se v njej, ne bom rekla rodil, ampak živel od
               otroštva, morda je to del tvoje zgodovinske veje, vezan si na njo. Kaj boš naredil,
               da boš to obdržal, ker ti namerava država vzeti? Ker tvojim staršem ni pomagala,
               ampak jim je zgolj posojala. Vzeli bodo kredit, da bodo lahko sploh odplačali tisto,
               kar bi, če smo res socialna država, morali zagotavljati.</p>
               <p>Naj vas nekaj spomnim, ker se mi zdi, da pač morda ni povsem jasno, o čem pravzaprav
               danes govorimo. Meni je žal, ker je tukaj sekretarka iz Ministrstva za pravosodje,
               ker, kot sem povedala, menim da bi tukaj morali biti predstavniki predvsem
               Ministrstva za delo, družino in socialne zadeve, čeprav je to v tem zakonu, ampak
               morda je pa namenoma tako, kajti ko bo enkrat to sprejeto in se bo popravljal nek
               drug zakon, se bo zopet obračalo, ja saj je v tem zakonu nekaj sprejetega in se bo
               iskalo izgovore. Zakaj imam takšne pomisleke? In da ne boste rekli, da sem vedno
               črnogleda. 2010 je bil tako imenovani Svetlikov zakon. Ta je opredelil tovrsten
               način, se pravi, da več ljudem ne pomagamo, ampak jim posojamo. Sicer je šlo in je
               zapisano v nekih določenih količinah od dve tretjini itn., skratka, različne opcije
               so. Naj spomnim, tukaj pa želim spomniti predvsem vas, spoštovani poslanke in
               poslanci Desusa, ki verjamem, da tudi želite nekaj na tem narediti, takrat je
               aktualna ministrica za delo, družino in socialne zadeve dr. Anja Kopač Mrak izjavila,
               da je to najbolj socialen zakon. S to spremembo. In od takrat te spremembe,
               spoštovani, ni bilo. In zdaj verjamete, da bo zasijalo sonce in jutri bomo imeli na
               mizah obravnavani zakon. Pa še več, v Slovenski demokratski stranki smo predlagali
               spremembo tega zakona, tega člena. Predlagali smo ga, pa je bil zavrnjen, češ, mi
               bomo to rešili bolje, celostno in tako naprej, državljanke in državljani pa še naprej
               tolčejo revščino. Toliko o tem, kaj se bo zgodilo. Nič se ne bo zgodilo. Žal tudi
               zato, ker pač naša ministrica za delo, družino in socialne zadeve eno govori in drugo
               dela. Poglejte si to, ta primer, zapis SD na spletni strani: »Socialna politika v
               državi. Slovenija bo postala zmagovalka v disciplini visoke kakovosti življenja,
               socialno varna in povezana skupnost.« A bejžite no. Ta povezanost se že zdaj notri
               vidi, ker nismo sposobni, pa ni pomembno kateri amandma, v Slovenski demokratski
               stranki ne gre za to, da mora biti sprejet naš amandma, lahko je sprejet katerikoli
               drug amandma na isto vsebino, ima isto sporočilo. Nam gre izključno za pomoč tem
               ljudem. Ampak kako lahko nekdo, ki objavlja takšne zapise, na drugi strani ne naredi
               ničesar. Tukaj seveda sedaj ne morem apelirati na poslance SD, ker pač govorimo o
               njihovi ministrici. To bi bilo tako, kot bi se zaletavala z glavo skozi zid, ampak na
               vas, spoštovani Desus, pa apeliram. Prej je gospa Poropat lepo povedala, da pač se
               dogovarjajo in da naj bi prišlo do spremembe, ampak jaz vas ponovno samo opozarjam,
               in to breme boste nosili vi, te spremembe bi že lahko bile, če bi bila volja, pa je v
               tem Državnem zboru ni bilo, da bi prišlo do te rešite. In s tem zapisom v ta zakon
               gremo pa samo še dlje. In še enkrat vam povem, ne samo, da jemljemo državljanom na
               nek način smo neka izposojevalnica postali, nimaš, ti posodiš, potem boš pa vrnil. Si
               predstavljate, kako mora biti to grozno za vsakega posameznika. Ampak gremo še dlje,
               v 7. člen zapišemo »lahko«, lahko bo tako v eni občini, lahko bo drugače. A je to
               prava rešitev? Ne gre samo zato, da bodo zdaj ti, med katerimi jih je veliko, in to
               so ti, ki prejemajo varstveni dodatek, na nek način ta prinaša varnost, ampak zdaj bo
               še celo pomembno, iz katere občine prihajaš, iz bogatejše ali manj bogate, ker bo
               tista, ki je manj bogata, seveda naredila vse, da bo pač pobrala in poravnala te
               obveznosti, to pa zato, ker država zopet bremena daje na občine. Ni bila dosti
               povprečnina, še to. In seveda bodo revnejše občine zainteresirane, ker tam pač ne
               morejo slediti samo vsakemu posamezniku, ampak morajo gledati generalno. Bogatejša
               občina pa bo morda nekoliko bolj usmiljena, bo morda nekdo v tem videl še glasovalno
               pomoč na naslednjih volitvah. To ni prav! Ne delimo zdaj več ljudi samo še na revne
               in bogate, zdaj jih že delimo na to, kje v tej državi živijo. Vse povzroča ta zakon
               in to ni dobra rešitev. Naš predlog za 7. člen je samo, da se beseda lahko odstrani.
               Naj bo za vse enako. Tudi za to na matičnem odboru ni bilo posluha, seveda predlog
               Slovenske demokratske stranke – kdo pa nas jemlje tukaj notri resno. Ampak dajete se
               zdaj malo odmakniti in se vživite v življenje. Ja, zelo dobro, ampak mogoče ne v naša
               življenja tukaj v tem državnem zboru, ampak v tista odmaknjena, ki velikokrat na glas
               niti upajo povedati, v kakšnem stanju živijo. In živijo že danes in še bodo v
               slabšem, ker se bodo tistemu, kar naj bi država, na ven izgleda, da ponuja, odrekli.
               Si lahko predstavljate, kako jih stiskate ob zid? Mi smo socialna država, lahko imate
               varstveni dodatek, lahko imate socialno pomoč, potem pa krepko v zid, ampak to bodo
               vračali vaši otroci. To ni socialna država, to so samo prijetni zapisi, lepe besede,
               nekateri jih objavljajo po spletnih straneh, realnost je pa kruta in ostaja. Danes
               imate možnost, jaz se danes nisem niti obračala na SMC, nenazadnje govorimo o stvari,
               ki je bila prej v zakonu, ampak vi bi jo lahko tudi danes spremenili. Moram povedati,
               da že s tem, ko smo dali priporočila za neke druge predloge o tem, kako naj se stvari
               spremenijo in pospešijo, iskanje odgovornih za nastalo bančno luknjo in tudi zato, da
               danes ne vemo, ali bi teh 100 tisoč dali za socialno šibke, revne, potisnjene na dnu
               ali ne, niste bili zato. Pač, to je itak vaša etika in morala. Ampak za druge - tukaj
               bi mogel SD odigrati svoje, če res pišete in mislite tisto, kar pišete in objavljate,
               potem bi ta amandma podprli. Tukaj apeliram na Desus. Če vam je ta trenutek za
               upokojence, podprite enega od teh amandmajev, ne čakajte na maj ali pa na lepše čase
               ali pa na dobro voljo ministrice. Ta bi že lahko bila, pa je ni.</p>
            </sp>
            <sp xml:id="SDZ7-Redna-21-2016-07-12.sp91">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Tina Brecelj, državna sekretarka.</p>
               <p>Izvolite.</p>
            </sp>
            <sp xml:id="SDZ7-Redna-21-2016-07-12.sp92">

               <speaker>TINA BRECELJ:</speaker>

               <p>Hvala lepa, predsedujoči.</p>
               <p>Najprej bi rada povedala v zvezi z amandmaji opozicije. Rada bi rekla, čeprav bom
               zdaj tukaj povedala nekaj vsebinskih stvari, za katere nisem prva poklicana, to sem
               vam že pojasnila, ker ni to stvar našega resorja, pa vendarle. Ustavno sodišče je že
               dvakrat presojalo, ali je pravica, da država dobi nazaj tisto, kar je nekomu dala iz
               naslova socialnih transferjev, poenostavljeno povedano, protiustavna oziroma v
               nasprotju z načelom socialne države ali ne. In vselej Ustavno sodišče protiustavnosti
               ni ugotovilo, še več, ugotovljeno je bilo, če država tega ne stori, torej, da, kadar
               so izpolnjeni kriteriji, ne pobere tistega, kar je dala, pa sedaj lahko dobi nazaj,
               povzroči, da se socialna krivica oziroma poenostavljam spet, lahko zmanjka sredstev
               in so prikrajšani tisti, ki bi bili do socialne pomoči upravičeni. Enkrat je, kot
               rečeno, Ustavno sodišče o tem odločalo leta 2000. Odločbo imam tukaj pred seboj in
               berem, če v primeru, da država potem, ko oseba pomoči ne potrebuje več, se torej mora
               poplačati iz njenega premoženja, ki bi ga sicer dobili dediči. Bom kar točno
               citirala: »Dopustno je, da se država potem, ko oseba pomoči ne potrebuje več, poplača
               iz njenega premoženja, ki bi ga sicer dobili dediči. V nasprotnem primeru bi država
               neupravičeno zmanjševala sredstva za zagotavljanje pomoči drugim, ki to pomoč
               potrebujejo, ker nimajo drugih ustreznih sredstev za življenje.« Toliko samo v zvezi
               z ustavnostjo oziroma vsebino amandmajev opozicije.</p>
               <p>Zdaj pa tisto, za kar sem bolj poklicana, torej Zakon o dedovanju. Naj še enkrat
               poudarim, da je Zakon o dedovanju postopkovni zakon, ki ureja sodni postopek, komu
               razdeliti premoženje, ki ostane po zapustnikovi smrti. To je zakon, ki ureja
               postopek, po katerem sodnik razdeli premoženje, ki je po umrlem ostalo. Zakon ima
               seveda tudi nekaj materialnih določb, da sodnik postopek lahko izpelje, vendar te
               določbe se predvsem nanašajo na to, da sodišču pomagajo ugotoviti pravo zapustnikovo
               voljo, in na to, da sodišču, sodniku povedo, kdo je dedič v konkretnem primeru. V
               mislih imam določbe o dednih redih, o odstopu pravice, o vstopu v pravico do
               dedovanja in tako naprej.</p>
               <p>Institut omejitve dedovanja, tako pri nas kot tudi v številnih drugih državah,
               seveda obstaja. Vsebino tega instituta, torej do katere višine, kateri prispevki, kdo
               je zavezanec in kdaj se dedovanje omeji, pa določajo drugi predpisi, torej predpisi o
               socialni politiki, v našem primeru Zakon o socialno varstvenih prejemkih. To je tisti
               zakon, ki da institutu omejitve dedovanja vsebino, sodnik pa, ko to vsebino ima, samo
               ko vodi zapuščinski postopek mora, poenostavljam spet, pokljukati tudi to, ali imam v
               konkretnem primeru omejitev dedovanja in ali se ta institut zgodi ali ne. Ali se bo
               zgodil ali ne, v kakšni višini se bo zgodil, komu se bo zgodil, za katere prispevke
               se bo zgodil pa pa sodniku povedo drugi predpisi. O tem sodnik, pravnik pač ne more
               te vsebine sam zapolniti. To sem želela še posebej poudariti. Skratka, ravno obratno
               je, kot je izpostavil gospod Kordiš, tovariš Kordiš, če uporabim njegovo
               izrazoslovje. Vsebino instituta omejitve dedovanja napolnjuje nek drug zakon, Zakon o
               socialno varstvenih prejemkih, način izvedbe v zapuščinskem postopku pa je stvar
               Zakona o dedovanju. Toliko. Hvala lepa.</p>
            </sp>
            <sp xml:id="SDZ7-Redna-21-2016-07-12.sp93">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želi še kdo razpravljati? Replika.</p>
               <p>Gospa Anja Bah Žibert, izvolite, replika.</p>
            </sp>
            <sp xml:id="SDZ7-Redna-21-2016-07-12.sp94">

               <speaker>ANJA BAH ŽIBERT (PS SDS):</speaker>

               <p>Hvala za besedo.</p>
               <p>Sekretarka je povedala neka izhodišča. Mislim, da noben ni govoril o tem, da je
               zadeva bila neustavna. Sicer pač verjetno ne bi veljala. Ampak veste, vas bom
               vprašala drugače. Če bi danes šli na Ustavno sodišče in bi vprašali, ali morajo vsi
               tisti, ki so pokradli družbeno premoženje, vrniti ta denar? Kakšna bi bila odločitev?
               Verjetno bi rekli, seveda, saj je šlo za krajo družbenega premoženja. Pa ne samo
               sedeti, tudi vrniti. In takrat bi bilo tudi verjetno nekaj več denarja in tudi takšne
               odločbe, kot to, da potem zmanjka denarja za druge, ne bi bile potrebne.</p>
               <p>Ampak samo še en stavek za razmislek, spoštovani. Trenutno so po tej zadevi najbolj
               ogrožene samske ženske, ki niso nikoli imele svojega prihodka, vzeli so jim tudi tako
               imenovano državno pokojnino. Te dobivajo zdaj pomoč, in še, če je kaj, jim bo še
               potem tisto vzeto. Tudi na to opozarjam.</p>
            </sp>
            <sp xml:id="SDZ7-Redna-21-2016-07-12.sp95">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Miha Kordiš, izvolite, replika.</p>
            </sp>
            <sp xml:id="SDZ7-Redna-21-2016-07-12.sp96">

               <speaker>MIHA KORDIŠ (PS ZL):</speaker>

               <p>Lepa hvala za besedo, predsedujoči.</p>
               <p>Ja, konkretna vsebina vračljivosti in tako se nahaja res v drugih zakonih, ampak sam
               institut in vračljivost kot takšna, pa se nahaja v tem zakonu, ki ga danes
               obravnavamo. Če opozicija ne bi o tem razpravljala, koliko že, eno uro, dve uri,
               koliko časa smo že pri tej točki, in je to pač navaden blef, da se zanika dejstvo, da
               je vračljivost socialnih prejemkov obravnava socialnih transferjev kot kredita
               namesto kot solidarnostne družbene pomoči najšibkejšim, najrevnejšim, najbolj
               izpostavljenim in tako naprej, zabetonira, institucionalizirana v tem zakonu, v
               Zakonu o dedovanju, nikjer drugod. In nikjer drugje tega ne moramo popravljati,
               nikjer drugje ne moremo tega črtati, to lahko naredimo samo tukaj in zdaj. V Zakonu o
               dedovanju, ne pa v Zakonu o socialno varstvenih prejemkih in tako naprej. Glejte, to
               je blef. Celo na sumu imam, da so si na Vladi izmislili ta narativ in to zgodbico
               zaradi tega, da so ga prodali Desusovim poslancem, ker si drugače ne znam
               predstavljati, da bi ljudje podprli tak zakon, ki je udaril tako zelo močno, še
               posebej upokojence. Hvala.</p>
            </sp>
            <sp xml:id="SDZ7-Redna-21-2016-07-12.sp97">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Kdo želi razpravljati zdaj? Prosim za prijave.</p>
               <p>Besedo ima gospa Marinka Levičar, izvolite.</p>
            </sp>
            <sp xml:id="SDZ7-Redna-21-2016-07-12.sp98">

               <speaker>MARINKA LEVIČAR (PS DeSUS):</speaker>

               <p>Hvala lepa, predsedujoči. Lep pozdrav vsem, ki spremljate sejo.</p>
               <p>Glede na to, da je bilo toliko kritik na račun Desusa izrečenih, nisem mogla mimo
               tega, da se ne bi tudi jaz oglasila v razpravo.</p>
               <p>Vse to, kar so povedali kolegi, tako z desne kot leve politične opcije, je seveda
               res, kar se tiče revščine upokojencev, kar se tiče vdov, ki so najbolj prizadete, kar
               se tiče varstvenih dodatkov, ki so jim mnogi odpovedali, zaradi tega, ker se je
               spremenil predpis za pridobitev in ohranitev pravice do varstvenega dodatka. Skratka,
               vse to je res.</p>
               <p>In zdaj se boste čudili, zakaj pač mi potem smo takšno stališče poslanske skupine
               napisali, da tega vašega amandmaja oziroma vaših amandmajev k 6. in 7. členu ne
               podpiramo. Jaz mislim, da je to zaradi tega, to je moje osebno stališče zdaj, seveda
               govorim o svojem osebnem stališču, ker verjamem temu, kar je rekla gospa državna
               sekretarka, da bo to urejeno v spremembah Zakona o socialno varstvenih prejemkih. Jaz
               to verjamem, da bo to res, ampak čudim pa se temu, da ministrica za delo tega ni že
               prej predlagala. Zdaj so mi kolegi nekako rekli, da bo to do septembra. In jaz
               mislim, če res ne bo do septembra, da bomo pa, vsaj jaz osebno bom insistirala na
               tem, da bo Desus vložil predlog sprememb tega zakona, ki bo omogočal omejitev
               dedovanja. Po tej ureditvi zdaj je omejitev dedovanja do dve tretjini premoženja.
               Potem naprej pa je tukaj v gradivu zapisano, da se razmišlja o tem, da bi izvzeli
               premoženje manjše vrednosti. Kaj je to manjše vrednosti, se bomo spet dajali okoli
               tega. Jaz mislim, da bi morali izvzeti stanovanje oziroma hiše, v katerih ti
               upravičenci živijo, pa ni važno, koliko so vredne. Ljudje so si pač to zaslužili, v
               tem živijo in to je njihova lastnina, ki se ji ne morejo odpovedati. jaz ne vem, jaz
               si ne predstavljam starejšega človeka, ki se bo moral odpovedati svojemu domu zato,
               da bo dobil varstveni dodatek. Torej, da ne bo izgledalo tako, kot da je Desus
               popolnoma neobčutljiv na vsa ta socialna vprašanja, ki tarejo starejše, ki tarejo
               vdove, tako kot ste že povedali. Mi bomo vztrajali, da se bo Zakon o socialno
               varstvenih prejemkih spremenil, in to v jeseni, torej čim prej.</p>
               <p>Rada bi pa še kolegici Anji Bah Žibert odgovorila glede državne penzije, da je bila
               državna penzija izvzeta iz tega sistema, da je tudi prej pripomogla. Res je bila
               izvzeta, vendar državno penzijo je lahko prejela vsaka oseba, ki ni imela svoje
               penzije ali svojih dohodkov. Ni se upoštevalo, da pa ima lahko, recimo, zelo visoko
               penzijo mož. Ni se upoštevalo družinsko stanje, stanje celotne družine, premoženjsko
               stanje. In zato je bila ta penzija takrat ukinjena. Tako da je zdaj pa nihče nima.
               Lahko bi se kako drugače spremenilo, samo takšno je dejstvo. No, toliko v bran
               Desusu. Hvala za besedo.</p>
            </sp>
            <sp xml:id="SDZ7-Redna-21-2016-07-12.sp99">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Andrej Šircelj.</p>
               <p>Izvolite.</p>
            </sp>
            <sp xml:id="SDZ7-Redna-21-2016-07-12.sp100">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani podpredsednik. Spoštovana državna sekretarka, kolegi in
               kolegice!</p>
               <p>V temu zakonu se urejajo materialne stvari najrevnejših. In to, kar predlaga Vlada v
               temu zakonu, je prvovrstna svinjarija. Oprostite za malo težje besede iz mojih ust,
               ampak res gre za prvovrstno svinjarijo. Ljudem, ki so upravičeni za socialne
               prejemke, to so tisti, ki imajo najmanj in ki naj bi vse skupaj dobili nekaj čez 400
               evrov – se opravičujem, ne poznam točnih številk, ker ni to moje strokovno področje –
               boste ob dedovanju vzeli še tisto, kar so dejansko dobil, mrtvim oziroma njihovim
               zanamcem. In to dejansko delate in to dejansko pomeni, da izključujete socialne
               prejemke iz sistema. Kar pomeni, da mi sploh nimamo socialnih prejemkov, ker jih bodo
               morali tako ali tako vsi vrniti. Veste, kaj se lahko še bol perfidno spomnite, da je
               treba vrniti z obrestmi. Samo to se lahko še pomenite. In lahko vam povem, da si
               nisem mislil javiti za to razpravo, vendar, ko jo poslušam, sem se javil in
               upravičeno povem, da s tem se dela slovenskim najrevnejšim ljudem največja
               svinjarija, ki se jo lahko. Gre seveda tudi za nemoralno dejanje, za izprijenost, da
               bo država tistim, kar je nekaj dala, najrevnejšim, potem pa vzela.</p>
               <p>In veste, gospa državna sekretarka, vi imate prav, o tem je Ustavno sodišče že nekaj
               reklo, ampak danes tukaj se urejajo socialni prejemki. Danes, tukaj in zdaj. In tukaj
               ni ministrice za delo, zaradi mene naj pride predsednik Vlade sem za takšno
               vprašanje. Tukaj gre za nekaj 10 tisoč ljudi. In ne misliti, da s tem, ko boste pa z
               zakonom o socialnih prejemkih… Gospa Levičar, jaz vaše mnenje osebno zelo spoštujem,
               ampak poglejte, nič ne bo s tem. Prvič, ta september, ne verjeti toliko tej vladi, to
               je prva zadeva. Drugič, gospa državna sekretarka je za pravosodje in ne za socialne
               zadev. Vi nimate obljub od ljudi, ki bi vam dali najbrž čisto zelo verodostojne
               informacije, če je to, je to Ministrstvo za delo. Drugič, enostavno jaz sprašujem,
               gospa Levičar, vaše mnenje glede tega, ampak delate čisto nekaj drugega. In povem
               vam, nič se ne bo zgodilo in za socialne, za varstvene dodatke je dala Vlada v letu
               2015 okoli milijon in pol, milijon 571 imam napisano., je dala za varstvene dodatke.
               Nazaj je pa dobila, kot je kolega Kordiš povedal, nekaj čez 200 tisoč evrov. Pa kaj
               se vi greste tukaj? Ko govorimo o bančnih luknjah, ko govorimo o milijardah in tako
               naprej, ko govorimo o nekaj 100 tisoč evrih, ki za proračun ne pomenijo nič, boste pa
               dejansko zdaj oglobili najrevnejši sloj prebivalstva. Pa vi zanikate celotno socialno
               državo v tej državi, celotno socialno državo, ker socialne države več ni. Gre v
               bistvu za bankirstvo, bankirstvo, ker bodo dali v bistvu kredit, potem je pa treba
               vrniti, in to preko dedovanja. In glejte, res, dajte se malo zamisliti, kaj delate.
               In dajte morda pa res upoštevati ne opozicijo pa SDS pa Združeno levico in ne vem
               koga, ampak zdravo logiko, bodite pošteni in bodite pravični.</p>
            </sp>
            <sp xml:id="SDZ7-Redna-21-2016-07-12.sp101">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Marjana Kotnik Poropat.</p>
               <p>Izvolite.</p>
            </sp>
            <sp xml:id="SDZ7-Redna-21-2016-07-12.sp102">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovani podpredsednik. Spoštovani vsi prisotni!</p>
               <p>Jaz sem želela neke stvari odgovoriti, pa je državna sekretarka že pojasnila, kako
               je s tem vračilom teh dodatkov, ki jih dobijo za socialno pomoč tisti, ki potem
               preminejo in morajo potomci vračati te prejemke. Gre za to, da v tem primeru, ko so
               dediči morda premožnejši. Vi veste, da smo Slovenci zelo emocionalni do svojega
               premoženja in da marsikdaj tudi, če smo socialno ogroženi, ne želimo prejemati
               socialne pomoči in se ji odpovemo, samo da zadržimo tisto premoženje, tudi če je
               malo, tudi če je borno, ampak ga želimo zapustiti svojim otrokom in rajši živimo v
               revščini in, kot sem rekla, ne sprejmemo socialne pomoči. Zgodi se tudi, da so dediči
               premožnejši, in bi bilo nepravično, nepošteno, da bi država v tem primeru ne dobila
               nazaj to, kar je vložila za socialno pomoč preminulega državljana, če obstaja
               možnost, da lahko dediči to vrnejo. Ker glejte, Zakon o socialno varstvenih
               transferjih ugotavlja tudi premoženje oziroma socialni položaj teh, ki morajo vračati
               premoženje, in je to zelo pomembno. Gospa Tina Brecelj je tudi citirala odločbo
               Ustavnega sodišča, ko je reklo da bi bilo protiustavno, če država ne bi zahtevala
               vračila tistega, kar je dala. Seveda pa tudi ko gre za vzdrževanje starejših v
               domovih, tudi ti otroci ali drugi sorodniki, ki so pač dolžni skrbeti po Zakonu o
               družinskih razmerjih za starejšega, plačujejo samo toliko oskrbnine, kolikor jim
               njihov dohodek dovoljuje, preostalo plača za takega starejšega, ki ni več sposoben
               skrbeti za sebe, samoupravna skupnost, se pravi občina. In tudi v tem primeru, če ima
               ta starejši neko premoženje, seveda občina je potem upravičena, da se v postopku
               dedovanja ta njegova dediščina zmanjša za tisti del, ki je bil plačan za oskrbnino za
               tega človeka.</p>
               <p>Drugo, kar bi rada tudi odgovorila malo gospe Evi Irgl, ko je razpravljala o tem, da
               smo pokojninsko blagajno obremenili zato, ker so se upokojili mlajši ljudje. Spomnite
               se tistega leta 1991, 1992, ko so pri 24 pri 30 in tako dalje letih bili upokojeni
               ljudje, ki seveda niso vplačali v pokojninsko blagajno toliko, kot je bilo potrebno,
               in tudi starostne meje niso dosegli, ampak neka vlada je pač tako odločila. To ni
               bila Desusova Vlada, lepo vas prosim, ne nam obešati te stvari. Pokojninska blagajna
               se je izkoriščala za stvari, ki niso spadale tja notri, ja, gospa Anja Bah Žibert se
               zdaj smeje, ampak dejansko je tako bilo. Vprašati se je treba, kdo že je bil takrat,
               kdo že je to odločil – najprej vlada, potem pa poslanci tistega državnega zbora,
               tistega sklica takrat – in pokojninska blagajna se je osiromašila še z marsičem,
               danes pa smo tukaj, kjer smo. In verjemite, Desus je stranka, ki ni zadovoljna, da so
               starejši v takšnem revnem stanju, velika večina njih, da prejemajo tako nizke
               pokojnine in seveda njim bomo naredili vse, da se te stvari izboljšajo, ampak
               poglejte, tudi pred leti, ni še tako daleč nazaj, ko je vaša vlada predložila tako
               imenovani ZUJF in ko smo tudi ljudi, ja, je bil moment, ko smo ljudi tudi spravili v
               veliko revščino. Jaz tudi ne bom pozabila tega, ko sem ugotovila, da je v moji
               soseski neka mati otroka vzela iz šole, iz srednje šole, ker mu ni mogla plačati več
               prevoza iz Ruš v Maribor. Še danes mi je hudo, ko tega fanta vidim, da je ostal pač
               neizobražen, ker smo jih pač prikrajšali za ta dodatek, tako za štipendijo in tako
               naprej. To so stvari, ko ne moreš kar tako, danes je fajn, ko opozicija govori, pa to
               bi morali pa ono bi morali, ko pa za vse ni denarja in ko je treba pač stvari tudi
               sistemsko reševati. Ne vem kolikokrat je bilo danes povedano, da o teh zadevah, o
               socialnih transferih, bomo odločali z spremembo Zakona o socialnih transferih in da
               je ta zakon Zakon o dedovanju, ki ureja elemente mednarodnega dedovanja, se pravi
               uveljavljanja evropskega potrdila o dedovanju, o dedičih različnih vrst, da jih ne
               naštevam, o zapuščini brez dedičev in tako naprej. To ni zakon, ki bi naj reševal
               socialne probleme, socialne transfere. In povedano je bilo in tudi Marinka Levičar je
               prej povedala, da Desus bo, če res ne bi, ampak ministrica je ob interpelaciji tukaj
               v Državnem zboru obljubila, da bo ta zakon pripravila v kratkem času, v čim krajšem
               času, zdaj so dopusti in treba bo res počakati do septembra oziroma oktobra. Jaz
               verjamem, da bo to tudi storila. Ne moremo zdaj pa reči zato, ker pač tega zakona ta
               moment nimamo tukaj na mizi, da bomo zdaj v ta Zakon o dedovanju mešali vse, krompir
               in čebulo in ne vem kaj še vse. To tako ne gre. In da bomo s tem zakonom črtali neki
               člen v nekem drugem zakonu. Ja, spoštovani, kakšen kaos bi pa nastal v našem pravnem
               sistemu, če bi kar v različnih zakonih črtali neke člene drugega, tretjega, četrtega
               zakona? Sistemsko reševanje stvari mora biti in mora se tako nadaljevati in prosim za
               strpnost, da zdaj končamo to razpravo in da sprejmemo ta zakon o dedovanju in uredimo
               te zadeve, ki sem jih malo prej naštela, v tem zakonu in da se s socialnimi
               transferji srečamo takoj po dopustih. Hvala lepa.</p>
            </sp>
            <sp xml:id="SDZ7-Redna-21-2016-07-12.sp103">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Anja Bah Žibert ima repliko.</p>
            </sp>
            <sp xml:id="SDZ7-Redna-21-2016-07-12.sp104">

               <speaker>ANJA BAH ŽIBERT (PS SDS):</speaker>

               <p>Spoštovana Kotnik Poropat, izzvali ste me večkrat. Prvič, o dedovanju in o socialnem
               varstvu govori ta zakon. Dajte si prebrati 6. člen. Ne mešamo hrušk in jabolk, samo
               brati je treba. Drugič, vedno znova ven vlečete ta ZUJF. Bili ste del vlade, pa ne
               samo to, del vlad ste že od leta 2000, vedno jezičen na tehtnici. Prej ste tudi
               povedali, dajte pustiti čas in bomo to uredili. Mi smo predlagali spremembo tega
               zakona, pa ni bila sprejeta. In kaj naj še čakamo? Da bodo revni še bolj revni.</p>
               <p>In samo še za intermezzo in ko mi boste dali ta odgovor, potem vam bom verjela. Kako
               bodo pa tisti, ki so danes migranti in sploh ne vemo, ali so begunci, vračali vso
               pomoč, ki jo s strani države dobijo?</p>
            </sp>
            <sp xml:id="SDZ7-Redna-21-2016-07-12.sp105">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Marijan Pojbič.</p>
            </sp>
            <sp xml:id="SDZ7-Redna-21-2016-07-12.sp106">

               <speaker>MARIJAN POJBIČ (PS SDS):</speaker>

               <p>Hvala, spoštovani gospod podpredsednik.</p>
               <p>Najprej moram povedati, da sem izredno razočaran, žalosten, ko poslušam razpravo,
               predvsem Desusa, resnično predvsem Desusa. Ko sem poslušal, da sami ugotavljajo, da
               je ta zadeva urejena tako, kot je, nepravična, nepoštena in ne storijo ničesar. In
               trdite, da boste ta problem reševali, ko bo morda prišel kakšen zakon, naslednji, na
               klopi, ki bo ta problem uredil mogoče drugače. Tega ne razumem. Kako dolgo še? Dve
               leti ste že na oblasti, že več kot dve leti in še vedno na tem področju ni bilo
               narejenega nič. Še vedno delate iz ljudi večje reveže, iz dneva v dan z vašimi
               sprejetimi odločitvami te vlade in te koalicije. Vedno večje reveže delate. Denar, ki
               je bil pokraden, niti centa ne pride nazaj. Tu pa s takimi majhnimi zadevami
               poskušamo še tisto vzeti ljudem, kar so si skozi celo življenje prigarali in živijo v
               eni hišici, ki je vredna ne vem koliko, in zdaj bi to podržavili. Se pravi, država
               dela isto, kot je delal leta 1945, ko je bilo treba vsem vse pobrati. Potem pa vidite
               na drugi strani, kako zna država ravnati z državnim premoženjem. Vsi vidite, vsi
               ocenjujete. Vse, kar je praktično v državni lasti, izjemno slabo funkcionira. Zelo
               neracionalno in tako dalje, da ne bi govoril v to smer. In kolega Andrej Šircelj je
               prej zelo jasno povedal, gre za prvovrstno svinjarijo te koalicije in te vlade,
               prvovrstno, številka ena. In ne govorite več Socialni demokrati in Desus o tem, kako
               mora funkcionirati socialna država in kako mora biti urejena pravičnost v tej družbi.
               Veste, kako vi razumete urejeno pravičnost in socialno državo? Da imamo na eni strani
               ozko skupino ultra bogatašev, ki lahko naredijo vse, kar hočejo, pokradejo vse, kar
               hočejo, ne dobimo niti centa nazaj. Na drugi strani pa vsak dan večje število
               revežev, ki ne morejo preživeti. Tako vi razumete socialno državo. Mi pa ne. Jaz ne.
               V Slovenski demokratski stranki tudi ne. Mi se zavedamo, kaj pomeni socialna država,
               se zavedamo, kaj pomeni pravičnost, socialna pravičnost. In prosim vas, nehajte s
               temi vašimi oslarijami zavajati slovensko ljudstvo na tak način, da pridete s takimi
               zakoni, ki gredo absolutno na škodo tistih, ki so najbolj ogroženi. Na njihovo škodo
               gre. In ne govorite tega več v parlamentu, tu imamo državno sekretarko iz Ministrstva
               za pravosodje, ki čista birokratka, ki živi kot mali bog, ji gre zelo dobro na tem
               svetu, sto procentno, saj se lahko preveri, pa bi lahko dokazali, da živite kot mali
               bog. In vi danes tukaj krojite usodo tega ubogega ljudstva, ki izjemno težko preživi.
               Gospa, povejte, koliko imate plače, nobenega problema, pa bodo ljudje vedeli v kakšni
               vlogi živite vi, pa tisti, ki imajo 300 ali 200 evrov penzije. Povejte, pa nimamo
               nobenega problema, saj ne rabimo skrivati. Saj tega ne rabimo skrivati, saj nas
               davkoplačevalci plačujejo. Za mene vsi vedo, koliko zaslužim, s tem, da moram iti
               vsake dve leti, tri leta ali štiri leta na volitve. Vi pa ste tam zabetonirani kot
               mali bog. In vi tukaj birokratizirate in govorite take stvari, ko sem vas zdaj
               poslušal in še to tako vehementno, čujte, Jezus Marija, ne to pa mi moramo strogo
               tako narediti, sicer bo država šla k vragu. In govorite o vladavini prava. Za vas je
               vladavina prava to, kar se v slovenski državi dogaja, in si upate tukaj govoriti o
               vladavini prava. Si sploh upate? Poglejte, kakšne svinjarije se dogajajo, oproščeni
               so vsi največji banditi v tej družbi, lahko delajo kaj jim na pamet pade. Vsi
               največji roparji so oproščeni, lahko naredijo kaj hočejo, se jim nič ne zgodi. in vi
               tukaj govorite, da je vladavina prava za tistega, ki je ukradel škatlo šibic. Lepo
               vas prosim, pa nehajte se hecati, ne se sprenevedati in ne govoriti, da ne govorim
               resnice. Ne glede na to, da jo povem na svoj način, ampak ljudje to resnico razumejo.
               Pojdite med svoj narod, pa boste videli, kaj vam bodo povedali. Točno to, kar sem vam
               jaz zdaj povedal. To vam bodo povedali. In to je edina prava, konkretna, poštena
               resnica v tej družbi. In vas več ne bom poslušal s temi fintami, da boste ubogi narod
               uničevali iz dneva v dan, da boste ubogemu narodu tistemu, ki že tako ali tako nima
               nič, vzeli tisto, kar že skorajda nima.</p>
            </sp>
            <sp xml:id="SDZ7-Redna-21-2016-07-12.sp107">

               <speaker>PODPREDSEDNIK PRIMOŽ HAINZ:</speaker>

               <p>Gospod Pojbič, lepo prosim, če se malo umirite ton in tudi izrazoslovje, prosim.</p>
            </sp>
            <sp xml:id="SDZ7-Redna-21-2016-07-12.sp108">

               <speaker>MARIJAN POJBIČ (PS SDS):</speaker>

               <p>Gospod podpredsednik, imate prav. Zelo žalostno je, da se moram v tej hiši
               demokracije, ki bi se ji naj reklo hiša demokracije, tako dvigniti glas, ker
               enostavno tega več ne moreš gledati. Tega ni možno več na tak način požirati, ni
               možno, zato ker pri nas gredo stvari v napačno smer, ker se povečuje število tistih,
               ki ne morejo preživeti, in na drugi strani stalno manjša skupina tistih, ki so
               velikanski lopovi in se jim nič ne zgodi, nič se jim ne zgodi. To pa zaradi teh takih
               in drugačnih stricev iz ozadja, lobijev iz ozadja in tako dalje. Pred kratkim smo
               imeli eno tako priložnost, mislim, da jutri zakon v obravnavi tukaj, kjer so, da ne
               bom govoril kdo vse, ministrstva, Vlada, Zakonodajno-pravna služba Državnega zbora,
               Zakonodajno-pravna služba Vlade spregledali ključno stvar in da imamo zdaj dva meseca
               ali tri mesece vmes praznega prostora, da bi tisti, ki so delali svinjarije na koncu
               lepo skozi prišli, ker so lobiji izkoristili priložnosti in te ljudi pripravili, da
               so tako odločitev spravili v Državni zbor. Jaz ne rečem, da ste politiki tisti, ki
               tukaj sedite, to vedeli, ampak definitivno se to ni moglo zgoditi brez tega, da ni
               bila zadaj zlobirana zgodba. Tega mi ne bo noben rekel, ne trdim pa, da ste politiki,
               ki tu sedite, to vedeli. Mislim pa, da je to svinjsko, svinjsko, skrajno neokusno za
               to družbo in to državo, da na tak način funkcionira pravna država.</p>
               <p>In gospa, glejte, resnično povem, da sem zelo slabe volje, ko vidim tukaj ljudi, ki
               sedijo toliko časa na neki poziciji in ne poskrbijo in ne storijo čisto nič, da bi
               enkrat resnično vladavina prava v tej državi funkcionirala in da bi lahko ljudje
               normalno živeli. Zato bom ta amandmaja, ki smo jih v Slovenski demokratski stranki
               predlagali, tudi podprl, ker je prav, da je vsaj ena stranka v tem parlamentu, ki se
               bori za socialno pravičnost.</p>
            </sp>
            <sp xml:id="SDZ7-Redna-21-2016-07-12.sp109">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Dušan Verbič.</p>
               <p>Izvolite.</p>
            </sp>
            <sp xml:id="SDZ7-Redna-21-2016-07-12.sp110">

               <speaker>MAG. DUŠAN VERBIČ (PS SMC):</speaker>

               <p>Hvala za besedo, podpredsednik. Državna sekretarka, lep pozdrav! Spoštovani poslanke
               in poslanci, tudi!</p>
               <p>Moj začetek, pa bom vseeno naprosil vas, podpredsednik, da boste omogočil meni kot
               poslancu, da bom lahko normalno poslušal te razprave. Jaz razumem, da spoštovanemu
               poslancu povzroči marsikaj jezo, vendar nisem dolžan poslušati s tako visokimi toni,
               zaradi tega kot predstavnik Državnega zbora vseeno menim, da smo na nekem nivoju in
               temu bi tudi pričakoval, da kot podpredsednik tudi takoj na začetku odreagirate. Pri
               tej burni razpravi, ki je potekala, moram priznati, da sem močno začuden iz več
               razlogov. Prvič, zakon, ki je pred nami, ima 19 členov. Vseskozi je debata zgolj o
               enem členu, pa malce drugem, konkretno 6. ali 7. In tukaj se mi takoj pojavlja
               vprašanje, ali moji predhodni razpravljavci sploh vedo, o čem se danes pogovarjamo.
               To je Zakon o dedovanju. In Zakon o dedovanju – tisti, ki ga je prebral – ali sploh
               Predlog zakona o dedovanju je sestavljen iz dveh delov, en je materialne določbe in
               drugi procesne določbe. In če lahko pomagam. Materialne določbe so Zakon o dedovanju,
               pa Zakon o dedovanju kmetijskih gospodarstev pa Zakon o denacionalizaciji, procesne
               določbe so pa pravdni in nepravdni postopek. In če v tem delu, nekako za uvod predno
               bom razpravljal, bom nekako zaključil. Sprašujem se v zvezi s 6. členom, ali je danes
               točka dnevnega reda Državnega zbora sprememba Zakona o socialno varstvenih prejemkih
               ali pa sem na matičnem odboru za delo, družino in socialne zadeve o tem istem zakonu.
               Očitno imamo v Državnem zboru velik problem poslanci, ki si posamezne določbe zakona
               popolnoma drugače razlagamo. Legitimno, ampak v neki smeri posiljevanje lastnih
               stališč drugim poslancem, mislim, da je neka meja.</p>
               <p>Preden bom začel razpravo, moram še naslednji stavek povedati. Imam občutek, da
               marsikateri razpravljavci pred menoj sploh ne vedo, kaj pomeni dedovanje. Sploh pa
               zaradi tega, kajti s to spremembo zakona se uvajajo neki novi instituti, ki so v
               predlogu zakona zelo jasno zapisani. V Republiki Sloveniji se še do sedaj nikoli
               nismo soočili z institutom potrdila o dedovanju z mednarodnim elementom. In moja
               dolžnost kot poslanca je, da pred sprejemom zakona ne govorim o vseh možnih
               lumparijah, ker za to so druge točke, drugi odbori, ampak da državljane, državljanke
               ali kogarkoli, ki je zainteresiran v neki smeri, da ga zanima tovrstno področje, dobi
               informacijo, kaj zakonodajni organ želi z določenim sprejemom zakona sprejeti. Samo
               dotaknem se, tisto, kar me je v neki smeri res spodbudilo k temu uvodnemu delu, pa mi
               je žal, da mi gre čas v ta del, je isto, ki si očitno poslanci med seboj sploh ne
               razumemo ali pa ne znamo brati, ali pa tisto, kar preberemo, preprosto ne želimo
               razumeti, kaj je zapisano. Šesti člen, prvi stavek, ki je bil že danes citiran, ga
               bom še enkrat: »Dosedanje premoženje oseb, ki je uživala pomoč v skladu s predpisi o
               socialnem varstvu, se omeji do višine vrednosti prejete pomoči …« in zanimivo, zelo
               polemične razprave, ki so bile koristne, vendar ne za to točko dnevnega reda, velja
               pa drugo, » … če ni v predpisih o socialnem varstvu določeno drugače.« Se pravi, v
               drugem predpisu, ki ni predmet današnje razprave, se lahko vse anulira. Smatram, da
               je današnja razprava zelo koristna, vendar ne za to točko dnevnega reda. Če se vseeno
               dotaknem, ravno zaradi tega, ker do sedaj sem poslušal preprosto točko dnevnega reda
               Odbora za delo, družino in socialne zadeve, bom se dotaknil tega, na kar je tudi
               državna sekretarka dvakrat opozorila – o kom se danes pogovarjamo. Prvič, pogovarjamo
               se o prenosu uredbe EU, o teh tako imenovanih čezmejnih postopkih glede na to, da smo
               dejansko člani Evropske unije. Drugič, odprava pomanjkljivosti, ki nekateri, ki se v
               neki smeri tudi zelo glasno pojavljajo ali izražajo, dolgoletni poslanci. Potem se
               sprašujem, zakaj se šele s tem zakonom odpravlja neskladja z ustavo iz leta 2009.
               Zdaj smo vendar 2016. Da ne govorim potem spet o odpravljanju neskladnost z ustavno
               odločbo iz leta 2013. Vse te besede, ki letijo na mojo, našo poslansko skupino, so
               popolnoma neopravičene. Če je dolgoletni stas poslancev neka dobra plat, potem bi
               pričakoval, da bi se tudi določene zadeve odpravljale v preteklosti v razumnem roku,
               ne pa v šestih, sedmih, osmih letih, vsaj za določene skupine. Nadalje, v tem
               gradivu, ki je bilo tudi v predstavitvi zelo jasno izpostavljeno, da so še določene
               manjše spremembe. Te spremembe, ki so ključne za državljane, občane ali nas vse, ki
               se soočimo z dejstvom, da nekdo preprosto umre ali da je nekdo razglašen za
               pogrešanega. To sta ti dve ključni zadevi, ki se neposredno dotikata Zakona o
               dedovanju in takrat se sprožijo postopki. Mislim, da je za tiste, ki se še niso
               srečali s tovrstnimi postopki, še kako pomembno, kako država te postopke ureja s tem
               zakonom in temu je tudi namenjeno. In med drugim so te tako imenovane manjše zadeve
               glede možnosti sklepanja sporazuma odpovedi neuvedenemu dedovanju. Treba je priznati
               in tukaj kolegi na moji levi strani, se pravi Poslanska skupina SDS, ki toliko govori
               o odpravi nekih krivic, sam sem bil tudi prisoten nekaj primerov tudi iz tega
               področja je zelo bolečih, pa se nikoli do sedaj ni nič uredilo. Zavedajmo se pa
               nekaj, da ta zakon o dedovanju je tretja sprememba. Ali veste, kdaj so bile prejšnje?
               Zadnja sprememba, druga, je bila pred skoraj dobrimi 15 leti. Kje smo potem vsi tisti
               ali so tisti, za katere je dolgoletni staž v tem parlamentu nekaj posebnega?</p>
               <p>Še naslednja zadeva, ki se pa veže tudi na neke trenutne aktivnosti, ki se dotika
               zlorabe neupravičene pridobitev premoženja, bančne luknje in podobno. Imamo praktično
               vezavo na stečajne postopke. Ali veste, to so zadeve, ki pa so marsikaterega tudi v
               tem primeru v preteklih letih močno prizadele in so bile tudi osebne tragedije, ampak
               o tem se pa ne pogovarjamo. Pogovarjamo se zgolj samo o eni zadevi, in to je čudežna
               rešitev skladno z Zakonom o dedovanju, tako imenovani socialni prejemki ali
               transferi.</p>
               <p>Glede na to, da sem tudi sam pozorno poslušal vse razpravljavce, večina ali ves čas
               namenjen dobesedno socialnim prejemkom, si bom vseeno dovolil, kajti do sedaj ni bilo
               nobenih besede o bistvu te spremembe zakona, in to je prenos uredbe, ob tem je prav,
               da občani, državljani vedo, kaj pomeni prenos te uredbe v naš pravni red. Dejstvo je,
               da je ta uredba stopila v veljavo leta 2012. Dejstvo je, da se je v tej uredbi
               določil presečni datum, od katerega se uveljavljajo postopki čezmejnega dedovanja ali
               teh tako imenovanih dednih postopkov. Ta presečni datum predstavlja 17. avgust 2015.
               Glede na to, da imamo ne tako malo število vsaj mlajše populacije, ki veliko
               potujejo, in starejši, da ne govorim najverjetneje tudi z naslova poslovnih
               priložnosti, življenje je naključje in se lahko marsikaj zgodi in zaradi tega je sila
               pomembno, da se zavedamo sploh pa njihovi dediči, kaj se v takšnih primerih zgodi, če
               se pripeti tisto, kar preprosto noben od nas ne želi, vendar to so življenjski
               dogodki in zakonodajalec mora tovrstne zadeve predhodno urediti, sploh pa če je to
               vezano na evropske uredbe. Tisto, kar je v zvezi s to uredbo pomembno je, da velja to
               čezmejno dedovanje za vse države članice Evropske unije razen Irske in Danske. Če smo
               brali uredbo, je zapisana tudi Velika Britanija, ampak vemo, kako je s to državo.</p>
               <p>Še ene zadeve bi se rad dotaknil v zvezi s to uredbo, in sicer tistega, kar pa
               resnično najbolj zadeva vsakega od nas, se pravi občana Republike Slovenije. Evropsko
               potrdilo o dedovanju, to je tisto, kar sem pogrešal v dosedanji razpravi. To je
               popolnoma nov institut, ki se ga uvaja. In kaj praktično to potrdilo o dedovanju
               dokazuje? Dokazuje status ali pravico posameznika, v tem primeru dediča oziroma
               volilojemnika, zanimivo prav rad bi vprašal, če morda tisti z žolčne razprave glede
               socialnih pravic, ali se razumemo, kaj pomeni tudi volilojemnik, pa nočem žaliti
               nobenega, samo to je predmet današnje razprave. To je Zakon o dedovanju. In dejstvo
               je, da z njimi povezanimi deleži, kajti vemo, da po tej uredbi se preprosto bo
               odločalo o tako imenovanih zapuščinskih obravnavah na pristojnih sodiščih širom po
               Evropi kot tudi pri nas in tisto, za kar je zelo pomembno, je, da se združi na eno
               mesto, se pravi tako krajevno pristojno sodišče kot tudi sam postopek. V enem
               postopku se bo dobesedno reševalo celotno premoženje zapustnika ali tistega, ki je
               bil spoznan za pogrešanega. Nadalje dokazuje to evropsko potrdilo dedovanja dodelitev
               določenega premoženja, ki je del zapuščine dedičev ali volilojemnikov. To je zelo
               pomembno. Ter tisto, kar se v neki smeri morda v našem slovenskem prostoru še ni
               toliko pojavilo, bo pa vedno bolj prisotno, da se bomo srečevali tudi z oporokami.
               Marsikdo o tem je kar dobro seznanjen, mislim pa, da večina o tem ni. In dejstvo je,
               da v temu evropskemu potrdilu o dedovanju je po tem tudi zelo jasno zapisano, kdo je
               izvršitelj oporoke ter upravljanje ali upravljavec same zapuščine. Še bi lahko v tem
               kontekstu nekako razpravljal, ker mislim, da je koristno, da vsem uporabnikom, to so
               državljani, povemo, kaj s tem zakonom prinašamo novosti in kaj se njih neposredno
               tiče.</p>
               <p>Bi pa vseeno nekaj besed namenil še tistemu področju spremembe tega zakona, kot sem
               uvodoma rekel, devetnajst členov in ne samo en člen. Verjamem, da je zelo pomemben.
               Ampak očitno se poslanci ne razumemo, da ne moreš v določeno zakonsko materijo
               spraviti ali stlačiti vseh področij, to tudi ni namen zakonodajalca niti to ni v
               skladno z nomotehničnimi pravili. Mislim, da kot predstavniki zakonodajne veje
               oblasti, da se tovrstnih zadev moramo zavedati ne glede na to, ali smo naklonjeni
               določeni materiji ali ne.</p>
               <p>Želel sem se dotakniti nekaj besed od teh devetnajstih členov, od 13. do vključno
               15. člena, dva ali tri. Zakaj menim, da je to pomembno? Ravno zaradi tega, kajti
               mislim, da večina državljanov ne glede, kje prebivajo, prebivamo, smo se že srečali z
               institutom smrtovnica. In dejstvo je, da te smrtovnice so sila pomembna zadeva glede
               na to, da na podlagi smrtovnice je sploh uveden zapuščinski postopek, v našem pravnem
               redu je pristojno Okrajno sodišče v Republiki Sloveniji. In te smrtovnice od takrat,
               ob tistih bolečih trenutkih se dobesedno izpolnjujejo ali opravljajo na pristojnih
               pravnih enotah. V Republiki Sloveniji vemo, da je to 58 upravnih enot, in temu
               dodajmo še nekaj deset krajevnih uradov, in to je tisto, ki je servis države v teh
               tako imenovanih težkih trenutkih za marsikoga. In bistvo teh smrtovnic je nekaj, da
               matičar, ki je zadolžen v okviru organa državne uprave, da pripravi, opiše in seznani
               v ta dokument vse potrebne dodatke, informacije, da se zapuščinski postopek lahko čim
               prej zaključi, predvsem pa v popolnosti. Obstoječi Zakon o dedovanju je imel in ima
               večino stvari že urejenih, vendar s spremembo tega zakona se dopolnjuje predvsem
               tiste določbe, ki so se do sedaj ugotovile, da so pomanjkljive, in da pride tudi do
               zlorab, najsi bo to na naslovu tistih, ki so mislili, da so upravičeni do zapuščine
               ali tistih, ki so morda v predhodnih fazah tako ali drugače želeli zlorabiti institut
               oporoke. In to je tisto, za kar menim, da je ključno za spremembo tega zakona in tu
               se varujejo pravice vsakega, posebno v trenutkih, kot sem omenil, ki niso najbolj
               rožnati. Dejstvo je, da je v tem 14. členu podrobno dopolnjen obstoječi zakon ravno v
               zvezi z oporokami. Mislim, da smo se marsikdaj tukaj prisotni v preteklosti že
               srečali s takšnimi trenutki, in verjamem, da ne s slabimi izkušnjami. Žal pa praksa
               in vsakdan predvsem tudi pri ljudeh, ki so malce neuki in nimajo sredstev za tovrstna
               početja še v času življenja, da pride do zlorab. In tukaj pozdravljam tovrstne
               določbe, da se resnično vpišejo, dopolnijo vse tiste zadeve, za katere so upravni
               organi ali sodišča v teh zapuščinskih postopkih vsa leta do sedaj ugotovili, da
               prihaja do zlorab in so tisti dediči, ki so upravičeni do premoženja, v marsikaterem
               primeru bili zlorabljeni. To je primarna dolžnost nas, kot zakonodajalca v tem
               primeru.</p>
               <p>Še eno zadevo za konec. Dotaknil se bom še enkrat 6. in 7. člena, ki sta danes zelo
               razburkala praktično ta naš državni zbor. Še malo pa bomo vsi lumpi, ali ne vem, kako
               si lahko razlagam kot član pozicije, če ne sledim neki zadevi, ki si posamezni
               poslanec lahko razlaga določeno določbo. Zaradi tega ponovim še enkrat. Prvi stavek
               6. člena meni kot poslancu zelo jasno daje sporočilo in zavezo, da se predpisi o
               socialnem varstvu lahko … se pravi zakon o socialnovarstvenem prejemku določijo
               vsebine drugače. In če so vsebine drugače določene, v zapuščinskem postopku, ki se
               vodi na okrajnem sodišču, se to striktno dosledno upošteva. In jaz vse spoštovane
               kolege Državnega zbora, ki ste razpravljali o tem, prosim, da ste najmanj toliko
               aktivni in impulzivni tudi na matičnem odboru za delo, družino in socialne zadeve.
               Hkrati pa kolikor imam informacijo, je ta zakon celo že odprt. In ne vidim razloga,
               da je zdaj ta žolčna razprava, ki se pa v celoti odmika od vsebine tega zakona.</p>
               <p>Kar se tiče 7. člena, tudi na matičnem odboru je bila razprava predvsem zgolj
               »lahko«. Tukaj se pogovarjamo občina oziroma država lahko oprosti nekoga za plačilo
               tovrstnih stroškov. Sam sem komentiral in tudi tukaj bomo ponovil, v neki smeri pa ne
               razumem tovrstnega razmišljanja s strani opozicije iz preprostega razloga – kdo pa
               najbolj pozna socialni status posameznika v nekem lokalnem okolju. Prepričan sem, da
               je to lokalna skupnost, v tem primeru občina, njegova ekipa, ožji sodelavci, ne pa
               nekje nek oddaljeni, ki dostikrat govorimo, da je centralizirano, sploh pa urejanje
               nekih socialnih pravic. In mislim, da so župani s svojimi ekipami, imajo tak socialni
               čut in zavedanje pomoči svojim krajanom, ki so potrebni tovrstne pomoči, da praviloma
               sploh ne sme biti problem. Če pa ocenijo, da kljub vsemu njihov socialni položaj ni
               tako šibek ali pa da bi celo zlorabili, potem je pa prav, da se on odloči drugače, to
               pomeni, da ne prizna. In tako jaz razumem to besedico »lahko«. Toliko za enkrat.
               Hvala lepa.</p>
            </sp>
            <sp xml:id="SDZ7-Redna-21-2016-07-12.sp111">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa. Jaz bi samo to rekel, spoštovani kolega Dušan Verbič, da vsak poslanec
               pravzaprav sam določa svoj kulturni nivo. Predsedujoči je seveda tisti, ki prekršek
               piska potem, ko je že storjen, in v tem smislu ima malo težave. Se pa seveda
               opravičujem gostji, gospe državni sekretarki, to pa nedvomno je pa tisto, kar moram
               storiti.</p>
               <p>Repliko ima gospod Miha Kordiš.</p>
               <p>Izvolite.</p>
            </sp>
            <sp xml:id="SDZ7-Redna-21-2016-07-12.sp112">

               <speaker>MIHA KORDIŠ (PS ZL):</speaker>

               <p>Najlepša hvala.</p>
               <p>Ker je bila komentirana v sklopu vroče polemike ne vem kakšnih tonov pri tej točki
               dnevnega reda tudi moja polemika, se vsekakor moram odzvati. To, kar smo ravnokar od
               predstavnika največje koalicijske stranke, torej SMC, slišali, je navaden blef, je
               krivica in je svinjarija. Vsem poslancem v tem državnem zboru očitati, da ne vemo, da
               ne znamo, da ne razumemo, v najbolj elitističnem možnem tonu. In lahko ste
               prepričani, da ta ton ni letel samo na opozicijske poslance, ampak se je lepo
               podaljšal do 300 tisoč revnih v naši družbi.</p>
               <p>Zakaj sem se pa razjezil zaradi takšnega odnosa in zaradi te kobajagi vsebine, ki v
               zakonu o dedovanju naj ne bi bila, in mi vsi v celi opoziciji naj bi tolkli mimo,
               vključno mimo nomotehničnih pravil, se mi zastavlja prvo, seveda retorično vprašanje.
               Ja, če naši amandmaji o črtanju vračila socialne pomoči niso v skladu z
               nomotehničnimi pravili, zakaj torej Zakonodajno-pravna služba Državnega zbora pravi,
               da so ti amandmaji na mestu. Prvič.</p>
               <p>Naprej, drugič. Če vračljivost socialne pomoči oziroma vračljivost sploh ni predmet
               tega zakona, zakaj torej pod istim členom, v katerem naj ne bi bila vsebovana
               vračljivost, vpeljujete vračljivost stroška pogreba, če je nekdo toliko reven, da mu
               stroške pogreba krije občina, če vračljivost ni predmet tega zakona. Poglejte, to je
               blef, to je nategovanje in to ni prav. Ni prav, jebemtiš, da ni. To je to. Hvala.
           </p>
            </sp>
            <sp xml:id="SDZ7-Redna-21-2016-07-12.sp113">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Jan Škoberne.</p>
               <p>Izvolite.</p>
            </sp>
            <sp xml:id="SDZ7-Redna-21-2016-07-12.sp114">

               <speaker>JAN ŠKOBERNE (PS SD):</speaker>

               <p>Najlepša hvala, spoštovani gospod podpredsednik! Pa je bila nekoč postavljena teza,
               da je bila slovenščina skozi stoletno puritanizacijo očiščena vseh zabavnih elementov
               svojega jezika. Očitno ni bila.</p>
               <p>Pravzaprav mi je večji del razprave in za to se zahvaljujem, odnesel kolega Verbič,
               ki je zelo podrobno, taksativno in zelo jasno razložil smisel in namen tega zakona.
               Jaz bi som postavil retorično vprašanje, kaj bi se zgodilo glede na to, da danes pri
               zakonu, ki ureja postopek, poslušamo očitke, da bi moral urejati vsebino, če bi
               recimo pri zakonu, ki ureja slovensko kulturno politiko, sedela ministrica za obrambo
               in ga predstavljala skozi Zakon o službi v Slovenski vojski. Verjetno bi se kdo
               vprašal po zdravju in predvsem bi nas vprašali po zdravju, kako sploh lahko o čem
               takem razpravljamo. Tukaj ta razlika ni tako zelo jasno manifestirana na prvi pogled,
               je pa skoraj da enako močna in enako vidna in kljub temu poslušamo očitke o tem, da
               ta zakon ne ureja prave vsebine, pri čemer, če bi urejal to, o čemer je tekla danes
               razprava, bi tam sedela najverjetneje državna sekretarka Martina Vuk, namesto mene pa
               bi poročilo odbora predstavil kolega Prikl. Ampak tam ne sedi niti predstavnica
               Ministrstva za delo in kolega Prikl ni predstavljal poročila Odbora za delo, družino,
               socialne zadeve, invalide in enake možnosti, ker pač to ni predmet tega zakona. In
               vsi tukaj se verjetno strinjamo, da je zakon, ki pa ga je razprava naslavljala, treba
               ponovno premisliti, da ga je v pomemben delu potrebno spremeniti, ker seveda nihče od
               nas, to verjetno lahko rečem za vse, ne sprejema logike, da je neka nepremičnina, v
               kateri človek živi, lahko predmet plombe. Za ostale nepremičnine, ki pa se na to
               zraven nalagajo in ne posegajo v ta eksistenčni okvir, pa ne razumem razloga, zakaj
               ne bi bile. In če se je v preteklosti v zakonodajnem postopku zgodila napačna ocena,
               lahko tudi z naše strani, smo popravi te napake naklonjeni, ampak ne v zakonu, ki
               tega ne ureja. In ne na način, da bomo danes odpirali razpravo o vsem, samo o vsebini
               zakona, ki je pred nami, ne.</p>
               <p>Od gospoda Pojbiča smo med drugim slišali, da pregon tistih, ki so sokrivi ali pa
               soodgovorni za bančno luknjo, ne poteka ustrezno. To pod A ni predmet te točke
               dnevnega reda, pod B, prejšnji teden smo pa, celo ta teden smo poslušali guvernerja
               Banke Slovenije, ki se je pritoževal nad tem, zakaj ga preganjajo in zakaj posegajo
               kriminalisti in tožilstvo v Banko Slovenije zaradi izbrisa podrejencev. Potem smo pri
               Zakonu o dedovanju poslušali celo analizo in kritiko koalicijske davčne reforme, kar
               po mojem, spoštovani predsedujoči, tudi ni predmet te razprave. Pa je bilo rečeno, da
               popuščamo najbogatejšim, kljub temu da je bilo danes na tiskovni konferenci
               sporočeno, da se ohranja 50 % obremenitev za tiste najbogatejše kolege. Kordiš, a ne?
               Pa je bilo rečeno, imamo enega najnižjih davkov na kapital. Dvigujemo davek od
               dohodka pravnih oseb. Kolega Kordiš, a ne? To je, če prav razumem, popolnoma obratno
               od tega, kar ste govorili. Razbremenjujemo tiste, ki imajo največ. Ne. Ohranjamo 50 %
               razred, razbremenjujemo pa tiste, ki imajo najmanj, in razbremenjujemo nagrado za
               uspešnost in trinajsto plačo. S tem se menda strinjate ali ste tudi proti temu? In
               zdaj, ko smo že pri vseh teh razpravah, ali rečemo še kaj o službi v Slovenski
               vojski, sicer ni predmet tega zakona, ampak tudi tam verjetno vse ne štima. Ali pa,
               ne vem, slovenska jezikovna politika. Sicer je ZVIS, ki to delno ureja v enem svojem
               segmentu na sporedu v petek, ampak dajmo danes kaj reči v plenumu, saj nekaj časa še
               imamo. In potem dajmo to malo mešano v zakone sprejeti, potem bomo imeli pa, dam
               glavo stran, če ne, izredno sejo, kako si Vlada lahko privošči, da vlaga zakone, ki
               posegajo navzkrižno v zakone, kar se ne sme, kar ustvarja zmedo, ker pomeni
               neizvršljivost v zakonu in kje je tu sedaj pravna država, da bomo državljani lahko
               vedeli, kateri zakon kaj ureja, iz tega naslova urejali pravice ali urejali svoje
               stvari na sodišču, upravnih enotah ali kjerkoli je to že treba. Ampak danes v tej
               razpravi očitno to ni logično. Ali pa je logično samo nam nekaterim na tej strani,
               četudi se mogoče o sami vsebini socialne politike, ki jo vodi ministrica iz naših
               vrst, v celoti ne strinjamo. Ampak točno to, o tem se bomo pogovarjali na Odboru za
               delo in o tem se bomo pogovarjali, ko bo v plenumu zakon, ki zadeva ta resor, ker
               tudi za to obstaja nek zakon o vladi, da te stvari razmeji in razdeli. In ja, lahko
               sprejmemo kritiko in jo sprejemamo za neki drugi zakon, ki je vsebinsko lahko celo
               povezan s tem, pa moramo ene reči tam urediti. In zakaj sem na začetku v predstavitvi
               stališča poslanske skupine povedal, da bo to urejeno. Zato, ker je to zapisano tudi v
               normativnem načrtu Vlade. In če prav razumem, ima vsakdo možnost pogledati, kdaj je
               ta zakon na sporedu. Na sporedu je po parlamentarnih počitnicah. Slovenska
               demokratska stranka je prijazno, zato da se slučajno ne bi zgodila zamuda, ta isti
               zakon tudi vložila. In če prav razumem, je na razporedu za splošno razpravo na
               septembrski seji. In potem se tukaj pri enem drugem zakonu, ki ureja postopek in ne
               vsebino, odvije cela žolčna razprava in ustvarja vtis, da se mi tukaj na tej strani
               pa požvižgamo na vse in na vsakogar, hkrati bi bili, pa če bi naredili točno to, kar
               danes opozicija želi od nas, kritizirani, ker ustvarjamo kaos v pravni državi, ker
               ustvarjamo kaos znotraj sistema zakonov in ker ne razumemo osnovne razmejitve, kaj je
               postopek, kaj pa politika, v katerem zakonu se urejajo procesi in skozi katere akte
               se ureja vsebina politik, ki jo vodi in izvršuje država. In drugega kot to, da
               zaključim, da jih bomo v vsakem primeru dobili po glavi in da je očitno nekdo narobe
               izračunal, kdaj bodo predčasne ali redne volitve, ker če bodo jeseni, potem smo po
               mojem poznavanju, roke zamudili, zdaj pa nismo rokov zamudili, Vlado še vedno imamo,
               torej jeseni najverjetneje volitev ne bo, razprava je pa ista, kot da imamo še tri
               dni do volitev in bo v petek konec predvolilne kampanje, v soboto pa molk, v nedeljo
               pa gremo veselo na volitve, potem pa na dopust. Ampak nič od tega ne drži. Tako kot
               ne držijo očitki, ki izhajajo pri tem zakonu iz osnovnega nerazumevanja, kaj je danes
               na mizi, lahko pa tudi iz zavestnega napačnega branja členov, ki so predlagani.
               Kolega Verbič je to zelo jasno pokazal. Zakon je treba prebrati od začetka do konca.
               Zelo dobro. Če tega kdo ne naredi, je pa, da prebere vsaj člen, ki ga amandmira, od
               začetka do konca. Običajno gre za eno poved, lahko večstavčno. In ta zakon danes je
               iz štirih ključnih točk rešitev, ki jih je podrobneje predstavil kolega Verbič,
               potrebno sprejeti. In ja, treba se je potem lotiti, pa verjamem, da bomo tudi tam
               našli razlike, urejanja Zakona o socialno varstvenih prejemkih. In se veselim tiste
               razprave, pa se veselim tudi današnjih magnetogramov, ker si predstavljam, da bo kdo
               svoje stališče do takrat in pri tistem zakonu, ko bo dejansko vsebina, lahko tudi v
               kakšni točki že spremenil. Upam, da ne sicer. Drugače pa ja, zanimiva razprava in z
               razlogom splošna, ker konkretna je bila samo v primeru kolega Verbiča. Hvala lepa.
           </p>
            </sp>
            <sp xml:id="SDZ7-Redna-21-2016-07-12.sp115">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Repliko ima gospod Dušan Radič … Dvignili ste roko, gospod Dušan Radič.</p>
               <p>Izvolite, gospod Kordiš.</p>
            </sp>
            <sp xml:id="SDZ7-Redna-21-2016-07-12.sp116">

               <speaker>MIHA KORDIŠ (PS ZL):</speaker>

               <p>Najlepša hvala.</p>
               <p>Se moram odzvati na tale izvajanja kolega Škoberneta oziroma predstavnika Social
               demokratov zaradi tega, ker so bila milo rečeno zavajajoča, da govorimo za brezveze
               in v prazno o davčni reformi danes, ker temu sploh ni mesta. Poglejte, ko se v debati
               pojavi argument, da je vračljivost socialne pomoči smiselna zaradi tega, ker so
               dediči menda premožni, ja, če so pa potem te dediči premožni in če je premoženjska
               neenakost tak velik problem, da je treba vračati socialno pomoč menda zaradi
               premožnih dedičev, potem pa stopnjujte progresivno obdavčitev za najbogatejše oziroma
               za menda te premožne. V takšnemu kontekstu seveda zelo hitro pridemo do davčnih
               vprašanj. Ampak kar sem pa začel govoriti na to temo, je pa naslednje. Ta vlada zoper
               rastočo neenakost ni naredila nič v zadnjih dveh letih. Social demokrati, člani te
               vlade, zoper rastočo neenakost v dveh letih niso naredili nič, razen seveda zavrnili
               več naših socialnih delavskih predlogov. Nenazadnje v ekonomskem programu SD zelo
               lepo piše, da bi oni šli razbremenjevati višji srednji razred. To piše tam notri, to
               ni delavski predlog, poglejte. In ena tiskovna konferenca, nekaj besede nemara
               praznih besede, dve leti nedelovanja oziroma delanja socialne škode preprosto ne
               izbriše in ne popravi. Hvala.</p>
            </sp>
            <sp xml:id="SDZ7-Redna-21-2016-07-12.sp117">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima, gospod Uroš Prikl.</p>
               <p>Izvolite.</p>
            </sp>
            <sp xml:id="SDZ7-Redna-21-2016-07-12.sp118">

               <speaker>UROŠ PRIKL (PS DeSUS):</speaker>

               <p>Podpredsednik, hvala lepa za besedo. Spoštovani kolegice, kolegi, predstavniki
               Vlade!</p>
               <p>Verjemite, res nisem imel namena se oglasiti, ampak, ko slišim Desus pa Desus pa
               Desus in kako nam je malo mar ali pa nam ni mar za upokojence, jaz vam moram na tem
               mestu povedati pa ne vem, ker vas mnogih, ki ste razpravljali predhodno, ni več tukaj
               v dvorani. Tovariš Kordiš, sem vesel, da ste še tukaj, nekaterih pa vas ni. Želim
               povedati celi slovenski javnost, tisti javnosti, tistim volivkam in volivcem, ki so
               nas poslali, ki so me poslali v ta Državni zbor: Še kako mi je mar, vsak dan z vsakim
               trenutkom in povsod. Ko pa slišim, da je ta zakon počelo vsega slabega, da v tem
               zakonu moramo vse rešiti in razrešiti, kar ni bilo v prejšnjih mandatu in mandatih
               rešeno, pa moram opozoriti na nekatere strokovne in vsebinske pomanjkljivosti. Če je
               počelo česa slabega, je to v ZSVarPre – Zakon o socialno varstvenih prejemkih, ZSV –
               Zakon o socialnem varstvu, nenazadnje pa tudi za ZZZDR – Zakon o zakonski zvezi in
               družinskih razmerjih, ki ureja, kako morajo otroci poskrbeti za starše in seveda
               obratno. Nenazadnje počelo nečesa slabega je tudi v famoznem ZUJF. In če bomo danes
               naredili napako in vse v isti koš Zakona o dedovanju, oprostite, zaradi časovne
               stiske ne najdem pravnega izraza, stlačili, strpali, umestili, ja, potem bomo
               naredili to isto napako, kot smo z ZUJF naredili, ko smo tisoč zakonov reševali vse v
               enem in istem predpisu. Da smo premalo naredili vsi skupaj v preteklosti za socialno
               ogrožene, oprostite, to je dejstvo. To je dejstvo. Zakaj smo pa premalo naredili?
               Zato ker smo bili v dani situaciji, takšna kot je in ker so nas nekateri predpisi, ki
               se imenuje zlato ali pa fiskalno kakorkoli hočete pravilo, kjer v Desusu nismo bili
               deležni še možnosti tega, da še eno izjemo damo, in to je tista izjema ob
               elementarnih nesrečah in drastičnem poslabšanju makroekonomskih kazalnikov, da še
               damo poslabšanje socialnega položaja ranljivih ciljnih skupin, ta zakon nas stiska in
               seveda že omenjeni ZUJF in še nekatere druge zadeve.</p>
               <p>Jaz sem vesel, pa ne bom širil zadeve, da je danes bil dosežen na koaliciji dogovor,
               da bomo ohranili ta najvišji dohodkovni razred 50 %, da bomo razbremenili tisti
               srednji sloj in nižji sloj ter da sicer, to je moj pridevnik zraven, nežno pa vendar
               zvišujemo višji davek od dohodka pravnih oseb. Aja, to sem pozabil povedati, dejstvo
               je, da smo premalo naredili, bom podkrepil to, za socialno ogrožene. Meni je resnično
               hudo, ko vidim, da so socialno ogroženi tisti, ki so danes v zasluženem pokoju, ki so
               30, 40 pa še več let plačevali v obe blagajni v proračun. Zelo me žalosti, da so
               socialno ogroženi in da so na robu socialnega minimuma, če že ne pod njim, tisti, ki
               hodijo v službo in 8 in več ur delajo in da so seveda v zelo slabem položaju tiste
               ciljne skupine, ki so nekonkurenčne na trgu dela in ne dobijo prve ali sploh
               zaposlitve. Kaj nam govori v raziskavi Inštitut Republike Slovenije za socialno
               varnost? Govorijo, da se je v zadnjem času drastično poslabšal položaj v Republiki
               Sloveniji in da je čedalje večji procent ljudi, ki so socialno ogroženi; oziroma se
               je procentualno gledano zvišalo tveganje tistih ljudi, ki padejo pod ta prag socialne
               izključenosti in socialnega tveganja. Vendarle si želim, da v jeseni – ali bo vroča,
               ali bo hladna, ali bo zamrznjena ali kakorkoli –, nekatere zadeve s preteklosti, ki
               smo jih dolžni, popravimo, ZUJF rahljamo, počasi pa vendarle, in da na nekatere
               zadeve opozorimo in jih spremenimo. Govorim o Zakonu o socialnemu varstvu in Zakonu o
               socialno varstvenih prejemkih, da tovrstni transferi ne bodo krediti, ampak da bo to
               pomoč tistim, ki si jo dejansko zaslužijo in so jo potrebni. Hvala.</p>
            </sp>
            <sp xml:id="SDZ7-Redna-21-2016-07-12.sp119">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želi še kdo razpravljati? Prosim, za prijavo.</p>
               <p>Besedo ima gospod Igor Zorčič.</p>
            </sp>
            <sp xml:id="SDZ7-Redna-21-2016-07-12.sp120">

               <speaker>IGOR ZORČIČ (PS SMC):</speaker>

               <p>Hvala za besedo, spoštovani podpredsednik. Spoštovani kolegice in kolegi!</p>
               <p>Danes smo slišali veliko hudih besed na račun Zakona o dedovanju. Novela zakona je,
               kot smo slišali, prvenstveno namenjena spremembi nekaterih določb, ki se nanašajo na
               evropsko zakonodajo; oziroma to evropsko zakonodajo nekako implementiramo v ta zakon.
               Ampak večina razprave se je odvila nekako v smeri, češ da koalicija s sprejetjem tega
               zakona ne sledi nekim vidikom socialne države, da nekatere prikrajšuje za neke
               socialne pravice. Jaz moram to zanikati. Meni je žal, da je v tej razpravi prišlo do
               tako hudih besed, dobesedno do žaljivk, to pa zato, ker je bilo marsikaj
               spregledanega. Mogoče je bil izpuščen podatek, da se omejitev dedovanja ne nanaša na
               tistega, ki je v neki socialni težavi, ki prejema socialno pomoč; ampak da ta
               omejitev dedovanja prizadene njegove dediče. To seveda ni nepomembno, to je pomembno;
               ampak mi pri sprejemanju tega zakona nimamo nobenih podatkov o tem, kako premožni so
               ti dediči. Mi imamo lahko celo primere, ko so dediči – se pravi otroci, hčere, sinovi
               – tisti, na katere je nekdo, ki ima socialno pomoč, prenesel svoje premoženje. Na
               drugi strani pa moramo nekaj vedeti, omejitev da ali ne, če to omejitev izpustimo, pa
               imamo primer, ko je tudi otrok, se pravi sin, hči ali kdorkoli, v nekem težkem
               socialnem položaju, se lahko zgodi, če prejema neko socialno pomoč, če bo podedoval
               neko večje premoženje, da bo ta socialna pomoč oziroma nek prejemek od države
               zmanjšan, ker ima večje premoženje, ker ga je več podedoval. Ta omejitev, da ali ne,
               ne rešuje direktno socialne pomoči potrebnih dedičev. In zaradi tega se mi zdi, da so
               v tem smislu ti amandmaji celo nekako zavajajoči; da ne govorim o teh očitkih, da ne
               želimo prisluhniti načelom socialne države. To absolutno ne drži. Z amandmaji se prav
               tako ne rešuje teh zadev.</p>
               <p>Tistemu, ki potrebuje socialno pomoč, mora država v prvi vrsti zagotoviti, da takšne
               pomoči sploh ni potreben. Če pa je že potreben, pa njegovega statusa država ne bo
               reševala s tem, da bo čim več podedoval, ker mu bo po drugi strani in po drugem
               zakonu pa spet zmanjšala tiste prejemke, ki mu jih je dodeljevala do trenutka
               dedovanja. To je ta osnovni razlog, zaradi katerega zavračamo predlagane amandmaje;
               še zdaleč ne zato, kot slišimo nekatere res nekorektne očitke, ker ne bi imeli
               posluha za kogarkoli. Ne smemo pa pozabiti, da je ta določba v neki svoji osnovi v
               Zakonu o dedovanju že od leta 1976. Hvala.</p>
            </sp>
            <sp xml:id="SDZ7-Redna-21-2016-07-12.sp121">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Janko Veber.</p>
               <p>Izvolite.</p>
            </sp>
            <sp xml:id="SDZ7-Redna-21-2016-07-12.sp122">

               <speaker>JANKO VEBER (PS SD):</speaker>

               <p>Hvala.</p>
               <p>V luči teh treh amandmajev k 6. členu poslanskih skupin Združene levice, Slovenske
               demokratske stranke in Nove Slovenije bi mogoče veljalo opozoriti na stališče
               Združenja občin Slovenije, Skupnosti občin Slovenije in Združenja mestnih občin
               Slovenije, ki so se vsi postavili na stališče, da je treba v primeru dedovanja
               izpeljati postopek do celotnega zneska dane pomoči. Občine so tiste, ki pač plačujejo
               oziroma nekako zapolnijo to vrzel, ko posameznik in dediči ne zmorejo tega bremena.
               Mislim, da bi bilo povsem neprimerno danes sprejeti amandmaje, ki niso usklajeni s
               tistimi, ki zagotavljajo sredstva za ta namen. In še posebej, ker so te pripombe dali
               k osnovnemu besedilu zakona. Iz tega razloga preprosto ni mogoče sprejeti teh
               amandmajev, sicer bomo imeli v naslednji fazi upor, če lahko tako rečem, občin, ki
               bodo zagotovo protestirale proti rešitvi, za katero so očitno tudi poskušale skozi
               princip javne razprave doseči, da je besedilo zakona takšno, kot je ta hip zapisano.
               Moram pa reči, da verjetno bo treba izčistiti tudi Zakon o socialnih prejemkih, kajti
               po tem zakonu so nekatere stvari zapisane drugače, kot so zdaj zapisane v tem zakonu.
               In ne glede na to, da se sklicujemo v prvem odstavku na dikcijo, da se izplačuje do
               višine vrednosti prejete pomoči, če ni v predpisih o socialnem varstvu določeno
               drugače, nekoliko zapolnita to vrzel; ampak mislim, da bo resnično treba odpreti še
               ta zakon in v celoti izčistiti ali uskladiti ta zakon in že veljavni Zakon o
               socialnih prejemkih. Hvala.</p>
            </sp>
            <sp xml:id="SDZ7-Redna-21-2016-07-12.sp123">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Dušan Radič.</p>
               <p>Izvolite.</p>
            </sp>
            <sp xml:id="SDZ7-Redna-21-2016-07-12.sp124">

               <speaker>DUŠAN RADIČ (PS SMC):</speaker>

               <p>Hvala lepa.</p>
               <p>Kot je že dopoldne povedala gospa državna sekretarka Brecelj, glavni cilj spremembe
               Zakona o dedovanju je uzakonitev novele mednarodne listine o dedovanju; da bo vse
               enostavneje in bolj pregledno, o izenačitvi različnih partnerjev ter drugačni
               ureditvi zapuščine brez dedičev. Potem pa je prišlo na vrsto čisto nekaj drugega.
               Začeli smo poslušati o svinjarijah, o vreli kaši, potem smo tudi požirali, o
               jebentiših; toda kaj mora gola in hladna resnica proti bleščečim čerem laži. Poglejmo
               podatke; število prejemnikov denarne socialne pomoči v Sloveniji se povečuje. Leta
               2014 je bilo prejemnikov socialne pomoči 50 tisoč, leta 2015 54 tisoč in maja 2016 54
               tisoč 882. Na pristojnem ministrstvu razlog za to vidijo v tem, da pomoči ni več
               treba vračati. Zato razumljivo več ljudi prosi zanjo. Izredne denarne socialne pomoči
               se ne vrača, pri denarni socialni pomoči pa se je vračilo pri dedovanju omejilo.
               Glede dedovanja grde države Slovenije, vse podatke sem izbrskal, država je lani
               dedovala po 270 prejemnikih varstvenega dodatka ali socialne pomoči. 117 zadev pa je
               Državno pravobranilstvo, ki v teh postopkih zastopa državo, lani tudi zaključilo. Če
               imajo prejemniki varstvenega dodatka ali trajne denarne socialne pomoči nepremičnine,
               se nanje v vrednosti dela prejete pomoči vpiše država, čemur se strokovno reče
               omejitev dedovanja po 128. členu Zakona o dedovanju.</p>
               <p>Če so tudi dediči potrebni pomoči, se lahko sodišče odpove pravici države do vračila;
               vejica, a se to dogaja izjemno redko, da bi tudi dediči bili potrebni socialne
               pomoči. Sodišča so v večini zadev predlogom Republike Slovenije za omejitev dedovanje
               ugodila, pravijo na Državnem pravobranilstvu in dodajajo, da so v 95 % dediči
               terjatev poplačali. Potem pa gremo še k revščini. V Evropski uniji je po zadnjih
               podatkih pod pragom tveganja revščine živel vsak šesti; v Sloveniji pa vsak sedmi
               prebivalec. To so res strašljivi podatki, vendar se Slovenija v evropskem merilu
               uvršča med države z razmeroma nizko stopnjo tveganja revščine. Po podatkih Eurostata
               je v državah članicah Evropske unije živelo od dohodka, ki je nižji od praga tveganja
               revščine, 16,6 % ali 83 milijonov ljudi. V Sloveniji pod pragom tveganja revščine
               živi 14,5 % ali 290 tisoč ljudi. Prepričan sem, da jih bo ob ukrepih sedanje vlade v
               prihodnje mnogo manj. Hvala lepa.</p>
            </sp>
            <sp xml:id="SDZ7-Redna-21-2016-07-12.sp125">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želi še kdo razpravljati?</p>
               <p>Gospod Miha Kordiš, izvolite.</p>
            </sp>
            <sp xml:id="SDZ7-Redna-21-2016-07-12.sp126">

               <speaker>MIHA KORDIŠ (PS ZL):</speaker>

               <p>Najlepša hvala za besedo.</p>
               <p>Nad sprenevedanjem, da ne rečem nad lažmi v tej razpravi, ki letijo s koalicijske
               strani, sem se že razjezil na to temo, se ne bom še enkrat. Bom samo dajal, če nekdo
               trdi, da vračljivost socialne pomoči ni predmet tega zakona, to še ne pomeni, da je
               ta trditev dejansko resnična. Kar se tiče preigravanja na temo premoženja, vidimo, da
               koalicija poskuša svoje protisocialne ukrepe pošlepati s tem, da se špila na fovšijo.
               V razpravi smo lahko slišali legitimacijo, da ljudje radi zadržijo premoženje in da
               zato, citiram, "tudi če je malo, tudi če je borno". Ljube duše, ravno zaradi tega,
               ker imajo ljudje malo premoženja, ravno zaradi tega, ker je to premoženje borno, ga
               ljudje želijo zadržati. Restriktivna socialna zakonodaja jih zastraši, da po
               socialnih transferih, ki jih krvavo potrebujejo, ne sežejo. Slišali smo tudi, da
               Zakon o dedovanju ni zakon, ki bi reševal socialne probleme. Res je, Zakon o
               dedovanju je v tem trenutku zakon, ki socialne probleme ustvarja. Zakon o socialno
               varstvenih prejemkih v resnici določa samo, kako se dela zaznamke na nepremičnine; in
               če se socialnega pufa, ki je zapisan v Zakonu o dedovanju, ne izčrta, bo tudi pri
               Zakonu o socialno varstvenih prejemkih v septembru, na katerega nekateri toliko
               stavite, nastal iz kruha poc; sociala kot puf bo pa ostala. Podprite naš amandma.
           </p>
            </sp>
            <sp xml:id="SDZ7-Redna-21-2016-07-12.sp127">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Smo končali razpravo, dobro. S tem zaključujem razpravo. O amandmajih bomo v skladu
               s časovnim potekom seje zbora odločali danes v okviru glasovanj, pol ure po
               prekinjeni 15. točki dnevnega reda.</p>
               <p>S tem prekinjam 12. točko dnevnega reda.</p>
               <p>Prehajamo na <title xml:id="SDZ7-Redna-21-2016-07-12.title3">15. TOČKO DNEVNEGA REDA, TO JE NA PREDLOG ZAKONA O UGOTAVLJANJU
                  KATASTRSKEGA DOHODKA V DRUGI OBRAVNAVI V OKVIRU REDNEGA POSTOPKA.</title>
               </p>
               <p>Za dopolnilno obrazložitev predloga zakona dajem besedo predstavnici Vlade mag.
               Mateji Vraničar Erman.</p>
               <p>Postopkovno, gospod Tanko.</p>
            </sp>
            <sp xml:id="SDZ7-Redna-21-2016-07-12.sp128">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Gospod predsedujoči, predlagam, da se seja prekine v tej točki, dokler se ne
               razčisti, zakaj je bil ta amandma, ki smo ga vložili k 17. členu, zavrnjen. Napisali
               ste, kot da je nepravilno vložen. Če ne razčistimo te stvari, ker gre za ključen
               amandma pri tem zakonu, je tudi ta razprava na nek način brezpredmetna. Predlagam, da
               se seja prekine, da se skliče kolegij, da te stvari razčistimo, ker je nesmiselno
               opravljati razpravo, da se na tak način suspendira ali pa izloči amandma opozicijske
               poslanske skupine. Predlagam, da najprej uredimo to tehnikalijo oziroma to zadevo;
               potem pa se začne z razpravo o zakonu. Hvala.</p>
            </sp>
            <sp xml:id="SDZ7-Redna-21-2016-07-12.sp129">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Imam pojasnilo službe, ker je bila to že razprava na delovnem telesu. Poslanska
               skupina Slovenske demokratske stranke je vložila amandma k 17. členu predloga zakona,
               ki ste ga prejeli in ki je objavljen v Lotus Notes. V zvezi s tem amandmajem
               ugotavljam, da je nepravilno vložen, zato o njem ne bomo niti razpravljali niti
               glasovali. V skladu z drugim odstavkom 135. člena Poslovnika Državnega zbora je
               namreč mogoče k dopolnjenemu predlogu zakona vlagati amandmaje le k tistim členom, h
               katerim je matično delovno telo sprejelo amandmaje. Poslanska skupina Slovenske
               demokratske stranke želi vsebino, ki se nanaša na tretji odstavek 16. člena predloga
               zakona – to je vrednost katastrskega dohodka in pavšalne ocene dohodka na čebelji
               pan, ki si pripišeta v posameznih letih – urejati v 17. členu, ki pa se nanaša na
               prenehanje veljavnosti in uporabe tega zakona. Matično delovno telo namreč k 16.
               členu ni sprejelo nobenega amandmaja, zato na seji zbora k temu členu amandmajev ni
               mogoče vlagati. Za takšno ravnanje ni podlage v Poslovniku Državnega zbora. V drugi
               obravnavi je na seji matičnega delovnega telesa Poslanska skupina Slovenske
               demokratske stranke amandma s to vsebino vložila k 16. členu, vendar ni bil sprejet.
               Če bi razpravo in glasovanje o navedenem amandmaju dopustil, bi bil to pomemben
               precedenčni primer za nadalje delo Državnega zbora, ki se nanaša na vlaganje
               amandmajev v drugi obravnavi na seji Državnega zbora k dopolnjenemu predlogu zakona.
               To bi praktično pomenilo, da ne bi veljale skoraj nikakršne omejitve glede vlaganja
               amandmajev, s katerim bi se zaobšle odločitve, sprejete na seji matičnega delovnega
               telesa. V skladu s to ugotovitvijo vašega proceduralnega predloga ne bom sprejel.</p>
               <p>Izvolite, gospod Tanko.</p>
            </sp>
            <sp xml:id="SDZ7-Redna-21-2016-07-12.sp130">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Mislim, da je takšno poseganje vodstva Državnega zbora v amandmaje, ki jih vlaga
               Slovenska demokratska stranka, neprimerno. Popolnoma nobenega razloga ni, da se v
               obrazložitvi napiše, da je bil že enkrat en amandma vložen v istem besedilu, pa ni
               bil sprejet. To ni razlog za to, da se vložitev amandmaja suspendira. Mi lahko
               vložimo vse iste amandmaje, pa tudi Vlada jih lahko vloži, zato ni popolnoma nobenih
               ovir. Kar zadeva, kam se vlagajo določbe oziroma vsebina, k prehodnim določbam se
               lahko vlagajo … Gospod Hainz, prosim, če poslušate. K prehodnim določbam se lahko
               vlagajo amandmaji, tudi če ni sprejeto določilo. Ni zadržka. Tudi k temu členu ni
               problem, da se to vloži, ker se s tem urejajo nekatere stvari, ki so povezane s
               sprejemanjem oziroma uveljavljanjem posameznih določb zakona; isto, kar ureja potem
               ta 17. člen. Ampak očitno je, da mora koalicija na nek način zakon speljati, da ne
               dopusti nobene obrazložitve, nobene spremembe določbe člena, ki bi kakorkoli
               pomembneje vplivala na položaj katastrskih zavezancev, kot je predvidela vlada. Ne
               pusti se popolnoma nobenega odstopanja od tistega, kar si je vlada namenila.</p>
               <p>In to, kar ste si privoščili predsedstvo, vodstvo Državnega zbora in službe
               Državnega zbora, je zelo podobno tistemu, kar je v enem mandatu prej počel nek drug
               predsednik Državnega zbora, prav tako s FDV, gospod Gantar. Dejal je, da amandmaja ne
               dovoli vložiti zato, ker če bo ta amandma sprejet, pade zakon. Ali pa ni dopustil
               vložiti amandmaja zato, ker je amandma diametralno nasproten od vsebine člena; in
               takšne neumnosti je počel. In to, kar počnete sedaj, je popolnoma enako tistemu, kar
               se je dogajalo v času, ko je ta državni zbor vodil gospod Gantar. Zato predlagam, da
               sejo prekinete, da tisti, ki smo za to poklicani, o tej dilemi razpravljamo in se o
               njej dogovorimo. Če bi bile službe Državnega zbora dobronamerne, pa bi tudi v tem
               primeru lahko opozorile, da se amandma vloži tudi drugače. Zato so službe Državnega
               zbora. Predlagam, da prekinete sejo za pol ure, da to dilemo rešimo.</p>
            </sp>
            <sp xml:id="SDZ7-Redna-21-2016-07-12.sp131">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Kako je potekala seja v času gospoda Gantarja, ne vem, ampak imam pa analogijo iz
               13. seje zbora, ki je že obravnavala podoben primer, ko ste hoteli v Poslanski
               skupini Slovenske demokratske stranke obravnavati pod drugo točko dnevnega reda. In
               sicer je bila podobna analogija, pri Predlogu zakona o ukrepih na področju plač in
               drugih stroškov dela za leto 2016 in drugih ukrepih v javnem sektorju, nujni
               postopek. Potem je bilo podobno v primeru Predloga zakona o spremembah in dopolnitvah
               Zakona o davku na dodano vrednost, nujni postopek, in Predlogu zakona o izvrševanju
               proračunov Republike Slovenije za leti 2016 in 2017. To je bilo v tem mandatu. Jaz
               drugače postopati ne morem. V skladu s tistim, kar sem pa prej povedal, da bi bil to
               nek presedan, ko bi bila možnost vlaganja amandmajev po Poslovniku Državnega zbora,
               ki omejuje kakršnokoli razpravo na kakršnokoli temo v kakršnemkoli primeru, seveda
               neomejena. In ne bom prekinjal seje.</p>
               <p>Proceduralno, gospod Tanko, izvolite.</p>
            </sp>
            <sp xml:id="SDZ7-Redna-21-2016-07-12.sp132">

               <speaker>JOŽE TANKO (PS SDS):</speaker>

               <p>Gospod podpredsednik.</p>
               <p>Teh presedanov, kar zadeva kršitve Poslovnika in kršitve Ustave ali kršitve zakonov,
               ustvarjanje pravnih praznin, ste si vi, ki se na to sklicujete, v tem mandatu
               privoščili že toliko, da bi morali kolektivno odstopiti. Že toliko ste si jih
               privoščili. Zato je to vaše vztrajanje na tem, da ste nekaj nekoč odločili in da
               boste to naprej peljali, nesmiselno. Če niste sposobni prekiniti seje za toliko časa,
               za pol ure, da se o tem pogovorimo vodje poslanskih skupin in da tudi službe
               Državnega zbora povedo, zakaj niso bile sposobne opozoriti, da je bil amandma po
               njihovem mnenju narobe vložen, potem je nekaj v tej hiši narobe. Teorija zarote potem
               drži, ker v vsakem primeru se komaj čaka, da nekdo nekaj vloži, kjer boste našli neko
               finto, nek trik, da boste zadevo zavrnili in potem speljali postopek tako, kot ste se
               namenili. S Pomorskim zakonikom ste odpravili določbe pri Zakonu o delovnih
               razmerjih, ko se sklicujete na postopkovnost, na sistematičnost, na celovitost,
               integriteto Jemali ste oziroma ugotavljali prekinitve mandatov in tako naprej. Ko pa
               zdaj dam pobudo za to, da bi se pogovorili o tem zapletu, vi enostavno tega niti ne
               odredite. Minimalni standard komunikacije v Državnem zboru je, da se o zadevi
               dogovorimo, minimalni standard. Ampak če se je koalicija odločila za nasilje, da bo
               na silo speljala tisto, kar se je namenila, čez Državni zbor in točno tako, kot si je
               zamislila; potem je to kar problem. Z blokadami amandmajev eliminira in ovira
               popolnoma vse razprave, ki bi se lahko o tej vsebini lahko odvile. Popolnoma
               neprimerno je to.</p>
               <p>Državni zbor je predmet debate in komunikacije, ne pa nekega arogantnega zavračanja
               vseh pobud, ki so naslovljene na vodenje seje Državnega zbora oziroma tiste, ki sejo
               vodite. To je, milo rečeno, neprimerno in tudi nespodobno. Predlagam, gospod
               podpredsednik, da sejo prekinete, gospod predsednik naj skliče posvet, da se bomo o
               tej zadevi pogovorili, tudi o razlogih, zakaj se je to zgodilo, tudi to je pomembno,
               ker to je sestavni del parlamentarnega postopka. Večkrat se zgodi, da dobimo kakšno
               zadevo v dopolnitev ali spremembo zaradi kakšne pomanjkljivosti in bi rad, da tudi o
               tem prediskutiramo. Hvala lepa.</p>
            </sp>
            <sp xml:id="SDZ7-Redna-21-2016-07-12.sp133">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>To je neke vrste nasilje s strani vodje poslanske skupine, ampak da ne bo občutka …,
               predvsem za tiste, ki nas poslušajo zunaj, bom prekinil sejo za pol ure, dobimo se ob
               15.35; medtem bo predsednik s strokovno službo še enkrat pregledal zadeve in odločil.
               Hvala lepa. Vodje poslanskih skupin se zberejo pri predsedniku Državnega zbora.</p>
               <stage xml:id="SDZ7-Redna-21-2016-07-12.stage5">(Seja je bila prekinjena ob 15.04 in se je nadaljevala ob 15.35.)</stage>
            </sp>
            <sp xml:id="SDZ7-Redna-21-2016-07-12.sp134">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci, nadaljujemo s prekinjeno sejo
               zbora.</p>
               <p>Za dopolnilno obrazložitev predloga zakona dajem besedo predstavnici Vlade, državni
               sekretarki na Ministrstvu za finance mag. Mateji Vraničar Erman.</p>
            </sp>
            <sp xml:id="SDZ7-Redna-21-2016-07-12.sp135">

               <speaker>MAG. MATEJA VRANIČAR ERMAN:</speaker>

               <p> Spoštovani gospod predsednik, hvala za besedo. Gospe in gospodje poslanci!</p>
               <p>Pred nami je danes dopolnjen Predlog zakona o ugotavljanju katastrskega dohodka, ki
               je bil pripravljen ob sodelovanju zainteresirane javnosti. Samo vsebino zakona sem
               predstavljala že ob prvi obravnavi predloga zakona pred Državnim zborom, zato mi
               dovolite, da se danes osredotočim predvsem na novosti, ki jih prenaša dopolnjen
               predlog zakona in so odraz dodatnega usklajevanja z zainteresirano javnostjo, ki smo
               ga izvedli po opravljeni prvi obravnavi in pred drugo obravnavo na matičnem delovnem
               telesu. Naj spomnim, že v osnovnem predlogu zakona so bile uveljavljene nekatere
               rešitve, ki izboljšujejo obstoječi režim ugotavljanja katastrskega dohodka. Tako so
               iz prihodkov kmetijske dejavnosti, kot jih izkazujejo ekonomski računi, izvzeti
               prihodki dejavnosti, za katere se dohodki praviloma ugotavljajo na podlagi
               knjigovodstva; primeroma del prašičereje in perutninarstvo. Izvzeti so tudi prihodki
               od predelave krme; usklajeni so prihodki od pridelave sadja v intenzivnih sadovnjakih
               z realno strukturo pridelave. V sistem pavšalnega ocenjevanja dohodka se je vključila
               tudi pridelava posebnih intenzivnih kultur, kot so intenzivne vrtnine, jagode in
               druge trajnice na njivah, za katere se je doslej moral dohodek ugotavljati na podlagi
               vodenja knjig. Uskladili so se količniki za povišanje katastrskega dohodka za
               proizvodnjo oljčnega olja, vina in posebnih intenzivnih kultur. Priznani stroški za
               gozd in čebelje panje so določeni na višini 80 % prihodkov. Uredilo se je triletno
               prehodno obdobje postopnega prehoda na nove zneske katastrskega dohodka. Z amandmaji
               se je jasneje uredila definicija posebnih kultur, dodatno se je uskladil delež
               pridelave sadja, ki se upošteva za izračun katastrskega dohodka v intenzivnih
               sadovnjakih, ter uredil poseben sistem za gozdna zemljišča, ki kot kriterij
               razporejanja dohodka upošteva rastiščni koeficient in boniteto, s čimer se je delno
               upoštevalo zahtevo, da se tudi za gozd upoštevajo pridelovalne razmere.</p>
               <p>Dodatno se je jasneje uredilo, da se katastrski dohodek vinograda za proizvodnjo
               vina določi kot dvakratnik katastrskega dohodka vinograda za pridelavo grozdja
               povprečne proizvodne sposobnosti; to je z boniteto med 51 in 60. Dodatno smo v tem
               času, povezano z novo metodo ugotavljanja katastrskega dohodka, opravili usklajevanja
               z zainteresirano javnostjo glede nekaterih določb, ki bodo urejene v noveli Zakona o
               dohodnini. Le-ta je prav danes vložen v javno obravnavo. Vlada ocenjuje, da je
               dopolnjen Predlog zakona o ugotavljanju katastrskega dohodka dober, enostaven,
               pregleden in celovit. Rešuje probleme, na katere se je opozarjalo v zvezi s sedanjim
               sistemom, in omogoča primerljivo obravnavo vseh vrst kmetijske in gozdarske
               pridelave. Zakon je usklajen z zainteresiranimi skupinami in zato zagotavlja
               sprejemljivost novega sistema. Spoštovani, kot sem omenila v prvi in tudi v drugi
               obravnavi na Odboru za finance, je sprejetje zakona zelo pomembno za nemoteno
               delovanje cele vrste javnih funkcij, pa tudi za same kmete, saj bi v primeru
               nesprejetja vstopili v razmerje, ko bi začel delovati obstoječi zakon, katerega
               izvajanje je zamrznjeno do konca letošnjega leta. Zato je pomembno, da se zakon
               sprejme tako, da ga bo mogoče uveljaviti že za leto 2017. Če bodo izpolnjeni
               poslovniški razlogi, Vlada predlaga Državnemu zboru, da se na tej seji opravi tudi
               tretja obravnava in tako omogoči čim hitrejša uveljavitev zakona ter začetek
               izvajanja novih rešitev. Hvala lepa.</p>
            </sp>
            <sp xml:id="SDZ7-Redna-21-2016-07-12.sp136">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za finance in monetarno politiko kot matično
               delovno.</p>
               <p>Za predstavitev poročila odbora dajem besedo podpredsedniku gospodu Tilnu Božiču.
           </p>
            </sp>
            <sp xml:id="SDZ7-Redna-21-2016-07-12.sp137">

               <speaker>TILEN BOŽIČ (PS SMC):</speaker>

               <p>Gospod predsednik, hvala za besedo. Predstavniki Ministrstva za finance, kolegice,
               kolegi!</p>
               <p>Kot je bilo rečeno, smo na Odboru za finance in monetarno politiko 28. junija
               obravnavali ta predlog kot matično delovno telo. Za to obravnavo smo prejeli kar
               nekaj gradiva, najprej zahtevo koalicijskih poslanskih skupin SMS, Desus in SD za
               sklic nujne seje, prejeli smo mnenje Zakonodajno-pravne službe, prejeli smo tudi
               mnenje Komisije Državnega sveta za kmetijstvo, gozdarstvo in prehrano, ki ta predlog
               tudi pogojno podpira, ter dopis Kmetijsko gozdarske zbornice Slovenije, ki je podala
               predlog enega izmed amandmajev, ki je bil kasneje tudi predlagan kot amandma odbora.
               Amandmaje smo k predlogu vložili koalicijske poslanske skupine SMC, SD in Desus,
               Poslanska skupina SDS, v treh tranšah, se pravi 23. 6., 28. 6. in tudi neposredno na
               seji; ter Poslanska skupina NSi. Prav tako, enega sem že prej omenil, sta bila na
               seji predložena dva amandmaja odbora. V uvodni dopolnilni obrazložitvi, ki jo je
               podajala sekretarka na Ministrstvu za finance, so bile predstavljene predvsem
               aktivnosti, ki so tekle med vlado in zainteresirano javnostjo. Potekalo je namreč
               intenzivno usklajevanje z interesnimi združenji in nevladnimi organizacijami s
               področja kmetijstva. Nadalje so bile predstavljene glavne rešitve, izpostavljeno tudi
               prehodno obdobje, ki je potrebno zaradi takšnih sprememb. Po mnenju sekretarke so
               našli ustrezne kompromisne rešitve za teme, ki so bile v času vložitve tega predloga
               zakona še odprte. Sekretarka iz Ministrstva za kmetijstvo, gozdarstvo in prehrano je
               izpostavila bistvene prednosti sprejetja tega zakona, ki so poleg preglednosti in
               posodobljenosti tudi še možnost pavšalnega izračuna dohodka za intenzivne kulture ter
               tudi možnost, da bo do manjšega obsega predelave osnovnih pridelkov dohodek vključen
               v katastrski dohodek. Sledila je predstavitev Zakonodajno-pravne službe, kjer je bilo
               pojasnjeno, da vloženi amandmaji odpravljajo pomanjkljivosti, na katere so opozorili
               v svojem mnenju.</p>
               <p>Sledila je tudi predstavitev predstavnika Državnega sveta. Ta je povedal, da predlog
               zakona pogojno podpirajo. Povedal pa je tudi, da so bili njihovi predlogi večinoma
               sprejeti. Imeli pa so en zadržek, to je ravno tisti amandma, ki je bil potem dan kot
               amandma odbora. Nadalje se je oglasil tudi predstavnik Zveze lastnikov gozdov. Ta je
               povedal, da gozd ne opravlja le gospodarske funkcije, pač pa tudi socialno in
               ekološko funkcijo. Bilo je izpostavljeno, da gozdove lahko pri nas uporabljamo vsi,
               notri nabiramo gobe, gozdne sadeže, tudi divjad, kar je pa seveda v lasti države.
               Izpostavil je, da gre za dvig katastrskega dohodka v tem primeru, in izrazil določeno
               skrb nad morebitnim povišanjem pristojbin za vzdrževanje gozdnih cest. Sledila je
               razprava poslancev, kjer je prišlo do nekaterih opozoril, predvsem glede morebitnih
               negativnih posledic za manjše kmetije, družinske in tudi hribovske kmetije.
               Izpostavljeno je bilo, da samooskrba pada, da se zemljišča zaraščajo. Kar se tiče
               zvišanja katastrskega dohodka, ki bo sprva res ugodnejši, ampak kasneje, se pravi v
               tem prehodnem obdobju, se dviga. Na razpravi so polemizirali o tem, ali bi si mladi
               sploh še želeli nadaljevati z delom na kmetiji. Dodatno so izpostavili še morebiten
               vpliv zaradi povečanja dohodnine oziroma dohodkov na višino socialnih prejemkov, ki
               bi bili v takem primeru odmerjeni oziroma dodeljeni. Nasprotno so drugi člani in
               članice odbora rešitve predloga zakona podprli, prisluhnilo se je številnim
               deležnikom in tudi skoraj v celoti je usklajen s Kmetijsko gozdarsko zbornico.
               Poudarjeno je bilo tudi, da je bil po ugotovitvah strokovne skupine katastrski
               dohodek do sedaj ocenjen prenizko, zato so te spremembe potrebne, saj gre za
               pravičnejšo razporeditev bremen. Po opravljeni razpravi je odbor sprejel amandma
               redakcijske narave k 2. členu ter tudi amandmaje koalicijskih poslanskih skupin;
               preostali amandmaji niso bili sprejeti. Nato je odbor glasoval še o vseh členih
               predloga zakona skupaj in jih sprejel. In kot običajno, je tudi tokrat besedilo
               dopolnjenega predloga zakona sestavni del tega poročila. Hvala.</p>
            </sp>
            <sp xml:id="SDZ7-Redna-21-2016-07-12.sp138">

               <speaker>PREDSEDNIK DR. MILAN BRGLEZ:</speaker>

               <p>Ker je zbor na 20. seji opravil splošno razpravo o predlogu zakona, predstavitev
               stališč poslanskih skupin ni možna.</p>
               <p>Prehajamo na razpravo o členih in vloženih amandmajih, ki jo bomo opravili na
               podlagi pregleda vloženih amandmajev z dne 11. 7. 2016.</p>
               <p>V razpravo dajem 6. člen ter amandma Poslanske skupine Nove Slovenije in amandma
               Poslanske skupine Slovenske demokratske stranke. Želi kdo razpravljati? Prosim za
               prijavo.</p>
               <p>Besedo ima gospod Jožef Horvat.</p>
            </sp>
            <sp xml:id="SDZ7-Redna-21-2016-07-12.sp139">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovani kolegice in kolegi!</p>
               <p>Amandma smo povzeli po amandmaju, ki ga je na matičnem delovnem telesu predlagala
               Kmetijsko gozdarska zbornica in je bil na matičnem delovnem telesu 28. 6. 2016 tudi
               posvojen kot amandma odbora. Žal ni dobil zadostne podpore, zato sem vesel, da skupaj
               s kolegicami in kolegi Slovenske demokratske stranke ponavljamo vajo. Tu želimo
               apelirati na razmislek, da bi vendarle ta amandma sprejeli. Potem bi lahko Državni
               zbor rekel, da smo upoštevali praktično vse, kar je zahtevala Kmetijsko gozdarska
               zbornica. Gre za to, da podatki knjigovodstva po metodologiji FADN izkazujejo razliko
               med vrednostjo pridelave in stroški za obdobje zadnjih petih let v višini 94 %, zato
               se predlaga upoštevanje tega podatka. V sedanjem šestem odstavku 6. člena imamo to
               številko na višini 90 %. Se pravi, da gre praktično za spremembo, ki je pravzaprav
               različna v niansi. Predlagani novi sedmi odstavek pa je potreben, ker se višina
               stroškov v osnovni kmetijski pridelavi določa različno za kmetijska zemljišča brez
               evidentirane podrobnejše dejanske rabe in kmetijska zemljišča, na katerih so trajni
               nasadi; za slednje znašajo 90 %. Kolegice in kolegi, z veseljem sem nekje prebral, da
               je že aprila gospod Dejan Židan, ki je na nek način varuh slovenskega kmetstva,
               izjavil, da ne bo dopustil, da bi se katastrski dohodek povečal za več kot 100 % v
               primerjavi s trenutnim stanjem. Takrat, ko sem to prebral, sem si dejal: dobro, to bi
               najbrž kmetje še nekako premogli.</p>
               <p>Vendar prav za Pomurje ugotavljamo – in tu sem prosil za posebne izračune Kmetijsko
               gozdarsko zbornico Slovenije, ki jih imam tule pri sebi in si jih lahko tudi ogledate
               ali pa vam jih pošljem, kolegice in kolegi –, to so izračuni stroke, za pomursko
               regijo velja, da se bo glede na trenutno stanje tja do leta 2020 katastrski dohodek
               dvignil za 500 %, torej za faktor 5. Pustimo zdaj absolutne številke, ampak se
               sprašujem in vas sprašujem – in upam, da se sami sprašujete –, kako je možno
               načrtovati neko poslovanje, ko se vam tako drastično dvignejo obremenitve?! Jaz to
               dobro razumem, to ni davek, to je zgolj osnova za davek, to je katastrski dohodek.
               Ampak posledično si lahko izračunamo, da se bo tudi davek od katastrskega dohodka
               dvignil, kar je povsem normalno. Pomurje je zelo izrazita pokrajina tako po
               kmetijskih površinah kot tudi po deležu kmečkega prebivalstva. Čeprav Pomurje obsega
               le 6,6 % slovenskega ozemlja, ima 22,3 % slovenskih njiv in vrtov; 12,7 % sadovnjakov
               in 11,7 % vinogradov. V primerjavi s Slovenijo imamo manjši delež travinja, le 4,5 %,
               in gozdov le 3,5 %. Gre za neko specifiko, za katero na žalost ugotavljam, pa se ne
               vtikam v odnose in razmerja znotraj Kmetijsko gozdarske zbornice; ampak ugotavljam,
               kar sledi iz dopisa območne enote Kmetijsko gozdarske zbornice Murska Sobota, ki je
               bil med drugim naslovljen na pomurske poslance, da tudi znotraj Kmetijsko gozdarske
               zbornice niso bile upoštevane zahteve posameznih območnih enot; konkretno območne
               enote Murska Sobota. Vi veste, da na primer v Pomurju, ki je med drugim znano tudi po
               bučnem olju, tisti, ki prideluje buče na njivah, ne sme direktno prodajati bučnega
               olja, kar za oljke ne velja. Tukaj mi enostavno neke logike ne vidimo, to enostavno
               ni bilo upoštevano in zato sem tudi vesel, da je državna sekretarka na Odboru za
               finance potrdila, kar sem tudi sam vedel, da obstaja možnost, da bi naredili
               informativni izračun za zavezance za vsa leta, ko se bo začel izračun katastrskega
               dohodka po novi metodologiji, oziroma za leto 2016, 2017, 2018, 2019 in leto 2020.
               Torej informativni izračun po letih za vse zavezance na podlagi trenutnega stanja,
               trenutnih podatkov, da bi kmetje videli, kaj jih čaka. To je nujno, če želite
               poslovanje davčno optimirati. To pobudo sem tudi v pisni obliki dal Ministrstvu za
               finance in Ministrstvu za kmetijstvo, gozdarstvo in prehrano. Upam, da bo tej moji
               pobudi tudi ugodilo. Dobro bi bilo, da se ta informativni izračun za zavezance
               izračuna in izračun objavi na spletni strani, če je treba, seveda pod neko zaščito.</p>
               <p>Mislim, da je tudi po obravnavi poročila o stanju v kmetijstvu, ki smo ga opravili
               prejšnji teden na Odboru za kmetijstvo, zelo jasno vidno, kam gre slovensko
               kmetijstvo in kje so ključni problemi. Dobro je, da je to poročilo, čeprav delno, ne
               za celo leto 2015, bilo obravnavano pred današnjo obravnavo tega Predloga zakona o
               ugotavljanju katastrskega dohodka. Tam smo jasno videli, iz poročila namreč jasno
               izhaja, da cene kmetijskih proizvodov padajo, in to drastično padajo, v primerjavi z
               letom 2014 za 4,5 %. To je na letni ravni velik padec. In če bo ta trend šel naprej,
               kako bomo mi, poslanke in poslanci, imeli obraz, da bomo lahko danes pri glasovanju o
               zakonu pritisnili tipko "za", ki bo katastrski dohodek konkretno za Pomurje povečal
               do leta 2020 za 500 %, za faktor 5. Je nekaj dobrih trendov za kmetijstvo, ki
               izhajajo iz tega poročila, nisem pesimist, sem realist. Je pa nekaj takšnih, ki so pa
               slabi, ki so skrb zbujajoči in bi zaslužili pozornost tega visokega zbora, ko
               sprejema ključne odločitve za slovensko kmetijstvo. In ena od ključnih rešitev je
               gotovo tudi Zakon o ugotavljanju katastrskega dohodka. Prosim za razmislek o našem
               amandmaju in seveda prosim za podporo. Hvala.</p>
            </sp>
            <sp xml:id="SDZ7-Redna-21-2016-07-12.sp140">

               <speaker>PREDSEDNIK DR. MILAN BRGLEZ:</speaker>

               <p>Besedo ima Violeta Tomić.</p>
            </sp>
            <sp xml:id="SDZ7-Redna-21-2016-07-12.sp141">

               <speaker>VIOLETA TOMIĆ (PS ZL):</speaker>

               <p>Hvala za besedo, spoštovani predsednik. Spoštovani kolegice in kolegi!</p>
               <p>Ta amandma k 6. členu, ki sta ga vložili poslanski skupini Slovenske demokratske
               stranke in Nova Slovenija, sta v bistvu identična. Preden grem na razpravo o tem
               amandmaju, bi rada samo to povedala, da v Združeni levici menimo, da je sprejemanje
               tega zakona do danes potekalo na način, po katerem bi morali potekati vsi zakoni.
               Bila je burna javna razprava, med katero smo imeli tudi sejo Odbora za kmetijstvo in
               na kateri smo praktično obravnavali ta zakon, še preden je prišel v Državni zbor. In
               ko je prišel, je bilo v njem že upoštevanih kar precej pripomb različnih kmečkih
               organizacij. Nato so bile nekatere dodatne pripombe upoštevane pri razpravi na odboru
               in zakon je bil ustrezno amandmiran, tako da je zdaj precej bolj sprejemljiv tudi za
               kmete.</p>
               <p>V Združeni levici menimo, da bi bilo precej bolje, če bi se zakon sprejemal skupaj s
               spremembami Zakona o dohodnini. V tem bo namreč treba nujno določiti količnik
               znižanja katastrskega dohodka glede na ekonomsko moč kmetije, s čimer se bo davčno
               razbremenilo tiste manjše, ekonomsko šibkejše in socialno ranljivejše kmete. Ti so
               namreč še posebej občutljivi tudi na manjša povišanja katastrskega dohodka, zato je
               po našem mnenju nesprejemljivo, da se Zakon o ugotavljanju katastrskega dohodka
               sprejema danes, hkrati pa se v neko nedoločeno prihodnost postavlja proučitev možnih
               rešitev za popravek obremenitve kmetij v okviru sistema dohodnine. Če bi se stvari
               lotili bolj sistemsko in celovito, o čemer v koaliciji vedno govorite, bi se Zakon o
               ugotavljanju katastrskega dohodka sprejemal skupaj s spremembo Zakona o dohodnini. To
               priznava tudi vlada v uvodnem delu predloga zakona, kjer je zapisano, da je ocena
               katastrskega dohodka pavšalna in da ni mogoče pričakovati, da bo ta odražala realno
               raven letnega dohodka vsake kmetije, za katero se bodo podatki upoštevali. Zato se bo
               v okviru predpisov o dohodnini proučilo možnost korekcije pavšalno ocenjenega letnega
               dohodka glede na velikost kmetije. Žal, očitno je potreba po celovitosti in
               sistemskosti nekako zahtevana samo za zakone, ki prihajajo iz opozicije. Glede
               amandmaja k predlaganemu 6. členu pa menim, da to, da bi se stroški za kmetijska
               zemljišča brez evidentirane dejanske rabe upoštevali v višini 94 % namesto v višini
               90 %, ne bi pomembno vplivalo na prihodke v proračun. Bi pa verjetno precej
               razbremenilo kmete; še zlasti tiste manjše, ki večinoma kmetujejo prav na takšnih
               zemljiščih in imajo malo hmeljišč, intenzivnih sadovnjakov in ostalih trajnih
               nasadov. Za te bodo stroški še vedno znašali 90 %. Mislim, da je številka 94 % dobro
               utemeljena s tem, da je razlika med vrednostjo pridelave in stroški v zadnjih petih
               letih 94-odstotna. Zato bomo v Poslanski skupini Združena levica ta amandma podprli.
               Hvala.</p>
            </sp>
            <sp xml:id="SDZ7-Redna-21-2016-07-12.sp142">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Franc Laj.</p>
            </sp>
            <sp xml:id="SDZ7-Redna-21-2016-07-12.sp143">

               <speaker>FRANC LAJ (PS NP):</speaker>

               <p>Spoštovani predsednik, hvala za dano besedo. Spoštovana državna sekretarka, poslanke
               in poslanci, vsem skupaj prav lep pozdrav!</p>
               <p>Že na prejšnji seji sem povedal, da je Zakon o ugotavljanju katastrskega dohodka
               pomemben zakon, s katerim se zasnuje davčno okolje za kmeta. Poleg tega je zelo
               pomembno, da bi danes prav zaradi tega obravnavali ta zakon skupaj z Zakonom o
               dohodnini, ker so tudi pomembni deležniki, ki so bili v tej pogajalski skupini,
               izrazili zahtevo, da se uveljavi kapica, to se pravi poseben mehanizem, ki bi
               preprečil enormni porast katastrskega dohodka. Ali se bo to zgodilo ali ne, tega ne
               vemo, zagotovil ni. Prav zaradi tega imam občutek, ko danes sprejemamo ta zakon,
               oziroma bo tudi ta zakon najverjetneje sprejet, da bomo sprejeli mačka v žaklju. Ali
               lahko kdo da zagotovilo, da bo ta poseben mehanizem res sprejet? Drugo, kar je
               pomembno, če ta mehanizem ne bo sprejet, potem katastrski dohodek več ni samo
               vsebinsko vprašanje, ampak je tudi pravno vprašanje. Ker enormna enkratna porast
               katastrskega dohodka bi morala temeljiti na nekih realnih, oprijemljivih dejstvih. In
               tega trenutno jaz osebno ne vidim. V primeru, da bo zakon sprejet v tej obliki, kot
               je, to se nanaša tudi na predlog amandmaja na 6. člen, da se priznani stroški tržnega
               prihodka določijo na devetdesetih odstotkih, pomeni, da bi se najmanj polovici
               kmečkih gospodinjstev katastrski dohodek povečal med 50 in 300 %. To ima lahko zelo
               močne negativne učinke na kmetijska gospodarstva; praktično lahko ogrozi tudi
               marsikatero majhno kmetijo. Prav zaradi tega, da se vrnem na amandma, bom ta amandma
               podprl, ker menim, če ga podpremo, da bomo na nek način zagotovili bolj zmerno
               prihodnost tudi za manjše kmetovalce; po drugi strani pa zagotovo ne bo
               katastrofalnega izpada za državni proračun.</p>
               <p>Naj povem poleg vsega tega, kar sem sedaj izpostavil, Kmetijsko gozdarska zbornica
               je imela tudi zahtevo za investicijsko olajšavo pri nakupu kmetijskih zemljišč. Tudi
               s tem bi lahko omilili takšno povečanje katastrskega dohodka. Vendar tudi za to
               nimamo nobenih zagotovil, da bo ta olajšava vgrajena v Zakon o dohodnini. Tako bi
               rekel, da trenutno zagotovo drži dejstvo, če ta zakon ne bo sprejet, bo situacija
               izredno kritična, ker bi se uveljavil obstoječi sistem, ki je neustrezen; in bi zelo
               močno obremenila že takoj v naslednjem letu kmetijska gospodarstva. Ko pa sedaj to
               sprejemamo, ker to dobesedno izgleda tako, da je pod nujo treba sprejeti, da na nek
               način preložimo to odgovornost, ki bo nastopila v letu 2020, ko se bo v celoti
               uveljavila višina katastrskega dohodka. Mislim, da to ni čisto pošteno, zato bi še
               enkrat povedal, da bi bilo zelo nujno, da bi že danes obravnavali spremembe Zakona o
               dohodnini. Če pa tega ne bomo mogli zaradi tega, ker ni v proceduri, pa bi apeliral
               na vlado, da z vso odgovornostjo pristopi čim prej, da kmetijska gospodarstva ne bodo
               živela v negotovosti in prepuščena nejasni prihodnosti. Upam, da z današnjim vročim
               dnem, ko so visoke temperature, ne bomo povzročili vroče prihodnosti za naše
               kmetovalce. Hvala.</p>
            </sp>
            <sp xml:id="SDZ7-Redna-21-2016-07-12.sp144">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Zvonko Lah.</p>
            </sp>
            <sp xml:id="SDZ7-Redna-21-2016-07-12.sp145">

               <speaker>ZVONKO LAH (PS SDS):</speaker>

               <p>Hvala, gospod predsednik. Kolegice in kolegi!</p>
               <p>Tudi jaz bi želel, preden pridem k amandmaju k 6. členu, še malo uvoda. Veseli me,
               da smo danes vse opozicijske poslanske skupine enotne, kar se tiče tega zakona in kar
               se tiče tudi mnenja o amandmaju k 6. členu. Splošna razprava je bila sicer že
               opravljena, tudi na Odboru za finance smo obširno razpravljali o tem. Mnenje naše
               poslanske skupine je, da je v teh petih letih, kar smo podaljševali neko staro
               stališče in staro stanje, komisija imela od leta 2013 tri leta časa, da ustvari nek
               nov izračun oziroma novo metodologijo izračuna davka oziroma dohodka iz kmetijskih
               zemljišč in gozdov. Pa je vseeno to prišlo v neko časovno stisko tik pred časom, ko
               mora biti ta zakon sprejet; in je bilo potem treba usklajevati na nek način na trdo.
               Sicer je tukaj vlada popuščala, ampak po našem mnenju se nam zdi tudi ta metodologija
               izračuna katastrskega dohodka kot osnovo za obdavčitev preko dohodnine nepoštena in
               nepravična; predvsem do tistih malih kmetov, ki jih imamo v Sloveniji nič koliko. Še
               enkrat bi rad poudaril, kar večkrat poudarjam, da imamo nezavidljivo situacijo na
               področju samooskrbe s hrano, da smo v zadnjih sto letih izgubili približno polovico
               kmetijskih zemljišč za pridelavo hrane. Pred sto leti se je obdelovalo v Sloveniji
               preko milijon hektarjev kmetijskih zemljišč, sedaj samo še 477 tisoč, se pravi manj
               kot polovica; da se je samooskrba s hrano zadnjih petdeset let tudi skoraj
               prepolovila, da smo na nekaterih področjih v zelo nezavidljivem stanju, kot je
               prašičereja, vrtnine, zelenjava in še drugo. In namesto da bi stimulirali naše kmete,
               da bi se pridelava povečala, da bi se samooskrba povečala, mi povečujemo katastrski
               dohodek in s tem povečujemo tudi avtomatsko obdavčitev kmetijskih zemljišč in gozdov.</p>
               <p>To, da se bo katastrski dohodek povečal po preteku prehodnega obdobja za preko
               dvakrat, se nam zdi nepošteno. Glede na nenehno padanje cen, posebej pa še v zadnjih
               dveh letih, ko so zaradi ruskega embarga in zaradi ukinitve mlečnih kvot cene tako
               padle, da nič več ne dosegajo lastnih cen pridelave in prireje. Zato se nam zdi tako
               povečanje katastrskega dohodka nepravično, gre za odvračanje predvsem mladih kmetov
               po prevzemu kmetij, po nadaljnjem kmetovanju, ker si ne morejo izračunati neke svetle
               prihodnosti. To se je pokazalo tudi na posvetu o prireji mleka, kjer praktično
               nobeden od kmetov, tudi tisti večji, ki imajo najboljše pogoje za prirejo mleka, ne
               bodo dosegali s prodajno ceno svoje lastne cene. Tudi tisti največji ne, velika
               večina malih kmetov pa nikakor ne. Mislim, da je pred nami še pospešeno opuščanje
               kmetovanja in hkrati s tem tudi zaraščanje kmetijskih zemljišč. Ta zakon, čeprav ga
               je vlada zavila v prehodno obdobje, da bodo pravi učinki tega zakona prišli šele po
               tem mandatu, da bo prvi izračun, ki bo prišel v letu 2018, prve odločbe za leto 2017,
               nižji, kot je sedaj; se pravi tik pred volitvami, če ne bodo volitve prej. To ni
               pošteno, prelagati na neko drugo vlado, na drugo obdobje, kot je bila recimo ukinitev
               starostnih pokojnin, ki jo je vlada sprejela z uveljavitvijo v naslednjem mandatu. In
               potem so vsi mislili, da je to sprejela naslednja vlada. Po drugi strani imamo pa še
               upanje in nekaj časa, da tudi ta zakon spremenimo, ker ni pošten, ni pravičen.
               Posebej ne za tiste male kmete, ki jim kmetijstvo ni edina dejavnost. Kmetov, ki so
               obvezno pokojninsko in zdravstveno zavarovani kot kmetje, imamo samo okrog 9 tisoč v
               Sloveniji, s tem da se prijavi za subvencije okrog 70 tisoč kmetov v Sloveniji. Vsi
               ostali od 9 do 70 tisoč morajo imeti še neko drugo dejavnost, da preživijo. Večina
               teh hodi še v službo in enostavno se katastrski dohodek prišteje k dohodku oziroma
               plači, potem gre to v obračun dohodnine in vpliva na več kot deset zakonov o
               socialnih prejemkih.</p>
               <p>Tudi izračuni pokažejo, da bodo mladi kmetje, ki imajo nekaj mladoletnih otrok,
               učencev, dijakov ali v vrtcu, glede otroškega dodatka, plačila vrtca, štipendij
               bistveno prikrajšani; pa tudi če gre za manjše povečanje skupnega dohodka za obračun
               dohodnine. Zato tudi mi menimo, da bi bilo pošteno, da se tudi spremembo Zakona o
               dohodnini sprejema istočasno, da ti mladi kmetje, ki si znajo izračunati, kaj bo
               katastrski dohodek pomenil leta 2020 in tudi naprej, mogoče do njihovih pokojnin
               oziroma ko otroci že odrastejo in ne prejemajo več socialnih prejemkov. Oni si
               izračunajo, koliko bodo oškodovani. In če si izračunajo, da se to ne splača, se ne
               bodo odločali za prevzem kmetije, za modernizacijo kmetije, za razvoj in tako naprej.
               Zato gre po mojem mnenju za strašenje in delamo ravno obratno, kar bi morali, če
               hočemo povečati samooskrbo. In ni pošteno, tudi recimo pri raznih ujmah, naravnih
               nesrečah, pred kratkim smo obravnavali tudi interventni zakon, ko lahko nekemu kmetu
               toča, ki vzame ožji pas, povzroči škodo manj kot 2 milijona in pol evrov, nekaterim
               lahko popolnoma uniči pridelek, uniči trajni nasad in je škoda večletna. Mi lahko
               pomagamo tem kmetom samo, če je škoda tako velika, da je ocenjeno kot naravna
               nesreča, to se pravi, da je škoda večja kot 2,5 milijonov evrov. Potem moramo
               sprejeti interventni zakon, da lahko tem oškodovancem pomagamo. Pri interventnem
               zakonu je tudi Zakonodajno-pravna služba povedala, da je treba sistemsko rešiti
               kmetijstvo, preko zakona o odpravi škode po naravnih nesrečah. Zato je po mojem treba
               sistemsko reševati kmetijstvo, čisto drugače kot pa ostalo gospodarstvo, ker je
               kmetijstvo strateško pomembna panoga. Gre za pridelavo hrane in samooskrbo. In če to
               zanemarimo; do sedaj, gospe in gospodje, nisem opazil, da bi kje razbremenili kmete
               administrativnih ovir, birokracije ali bi jih stimulirali na nek način, da bi se
               trend obrnil. Zaenkrat, kolegice in kolegi, ne. Damo s tem prehodni odločbi nek
               učinek, ki naj bi bil v letu ali dveh, pokazal naj bi se v letu 2018, ampak to samo
               za tiste, ki si znajo izračunati, kaj bo prišlo leta 2020. Zato smo mi dali ta
               amandma k 6. členu, ker je izračun pokazal na osnovi stroškov in cen preteklih let,
               da bi bilo prav, da bi upoštevali 94 % stroškov tržne cene pri proizvajalcu.</p>
               <p>Moramo se zavedati, da si proizvajalci ne morejo postavljati kar tako tržne cene, da
               se morajo prilagajati konkurenci, da je konkurenca huda in da konkurenca prihaja iz
               držav, ki imajo bistveno boljše pogoje kmetovanja kot pri nas. Moramo se zavedati, da
               imamo skoraj 80 % vseh kmetijskih zemljišč na področju z omejenimi dejavniki, kjer so
               stroški kmetovanja bistveno večji. In če tržna cena ne dosega lastne cene, zakaj mi v
               zakon pišemo, ker po mojem mnenju bi moral biti vsaj za tri četrtine naših pridelkov
               katastrski dohodek negativen, kjer so stroški pridelave večji, kot je prodajna cena;
               kljub temu da dobivajo subvencije. Pa še to, 70 % subvencij gre avtomatsko v obračun
               dohodnine in sedaj prav subvencije bistveno bolj vplivajo na izračun dohodnine kot pa
               sam katastrski dohodek. Nekateri kmetje obupujejo in pravijo: ali bo žena nehala
               hoditi v službo, ker to, kar zasluži, ker hodi v službo, toliko več imam ali pa pol
               toliko vsaj plačam potem dohodnine, ker to direktno pride v izračun dohodkov družine.
               S tem zakonom sistemsko ne rešujemo situacije, ne dajemo pozitivnega signala našim
               kmetom; da ne omenjam zakonov, kot so davčne blagajne in podobno, kjer postavljamo še
               dodatne ovire kmetom pri njihovi dejavnosti. Mislim, da bi bilo prav, da tudi
               pozicija ta amandma potrdi, da damo vsaj majhen signal temu, da ne bo katastrski
               dohodek toliko višji. Čeprav jaz sem prepričan, da preden se bo to pojavilo, da se bo
               pokazalo breme tega katastrskega dohodka v letu 2019, da bo nujno potrebno, če hočemo
               povečati samooskrbo in tudi dohodke v kmetijstvu, ta zakon temeljito prevetriti in ga
               narediti bolj poštenega. Da moramo tudi kmetom dati neko stabilno poslovno okolje,
               kot je v sosednjih državah, kjer se ta zakonodaja ne spreminja že 30 in več let. Pri
               nas pa vsakih nekaj let na novo postavljamo samo cokle kmetom. Če ne bomo tega
               storili v kratkem, ko se bo začela kmetijska zemlja še bolj zaraščati, ko se bodo
               začeli trajni nasadi opuščati, nihče več ne bo tega nazaj rekultiviral. Bomo lahko
               samo z žalostjo ugotavljali, kaj smo storili in bomo potem odvisni od nekvalitetne
               tuje hrane, tujih pridelkov z gensko spremenjenimi organizmi, ker drugega ne bo.
               Kmetje bodo primorani kupovati, uvažati krmo, ki jo že sedaj uvažajo, živinorejci
               polovico krme uvozijo iz tujine; postali bomo prehransko odvisni od uvoza. In tega
               verjetno si ne želimo. Vsaka pametna vlada si tega ne bi dovolila.</p>
               <p>Na svetu imamo že preko 40 držav, ki niso v Evropski uniji, ampak ravno zaradi tega,
               ker znatno subvencionirajo svoje kmetijstvo, da ga obdržijo v kondiciji, so
               prepovedali izvoz hrane, ker s tem izvažajo tudi subvencije. Dobičke, dohodke, ki jih
               ustvarja ostalo gospodarstvo, dajejo kmetom; kmetje pa potem svoje pridelke izvažajo
               s to državno pomočjo. Jaz upam, da se bomo streznili. Predlagam tudi kakšno sejo
               Odbora za kmetijstvo, ki bi se moralo pri tej zakonodaji bistveno bolj postaviti za
               kmete, kot se je. Da kakšno sejo naredimo tudi v takih krajih, kot so Haloze ali
               podobno, da se sami prepričamo, kako tem kmetom gre. Tako bomo lažje razumeli te
               kmete, zakaj opuščajo kmetovanje in se selijo v mesta, čeprav tudi tam ni rožnato;
               ali pa selijo čez našo mejo s trebuhom za kruhom, doma pa ostaja kmetijska zemlja
               neobdelana, kar je velika škoda. Ne gre tukaj moja razprava samo zato, da oponiramo
               nekemu zakonu, ki ga je pozicija pripravila; ampak zato, ker nam je mar za to, kakšno
               bo naše podeželje, kakšna bo naša oskrba. Če ne bomo ohranili podeželja, je tudi kaj
               malo upanja, da bomo razvili tako perspektivno gospodarsko panogo, kot je turizem.
               Sedaj se še lahko hvalimo z lepim podeželjem. Če bomo postavili taka bremena kmetom,
               mislim, da bo tudi njim zadosti in tega več ne bodo delali; ker iz pridnega človeka
               je lahko naredili lenuha, obratno pa zelo težko.</p>
            </sp>
            <sp xml:id="SDZ7-Redna-21-2016-07-12.sp146">

               <speaker>PREDSEDNIK DR. MILAN BRGLEZ:</speaker>

               <p>Zopet odpiram razpravo, če želi še kdo?</p>
               <p>Potem ima besedo državna sekretarka na Ministrstvu za finance mag. Mateja Vraničar
               Erman.</p>
            </sp>
            <sp xml:id="SDZ7-Redna-21-2016-07-12.sp147">

               <speaker>MAG. MATEJA VRANIČAR ERMAN:</speaker>

               <p>Hvala lepa za besedo, gospod predsednik.</p>
               <p>Najprej v zvezi z amandmajem. Podatki, ki so osnova po dogovoru znotraj strokovne
               skupine, podatki, ki so osnova za pripravo zakona o katastrskem dohodku, kažejo, da
               je na kmetijskih zemljiščih dejanskih stroškov nekje med 84 in 85 %. Da bi v bistvu
               pripoznali pomen kmetijske dejavnosti, smo predlagali in tudi do določene mere
               uskladili z zainteresirano javnostjo, da se normirani stroški za kmetijska zemljišča
               določijo na ravni 90 %. To je bilo v prvi fazi usklajeno, naknadno smo bili soočeni z
               dodatnimi zahtevami, ki so oblikovani tudi v obeh amandmajih k 6. členu. Argument, da
               so dejanski stroški višji od 90 %, v bistvu ni podprt z dejanskimi številkami.
               Dejanske številke, razpoložljivi podatki, kot rečeno, kažejo na stroške nekje med 84
               in 85 %. Če bi se v nadaljevanju dejansko zgodilo to, na kar opozarjajo
               predlagatelji, da bi se prihodki znižali, se bo to odrazilo v ravni katastrskega
               dohodka, v izračunih za naslednje obdobje. Še en podatek bi rada navedla, v letu 2013
               je bila po statističnih podatkih ocena tržnega dohodka zasebnega sektorja 240
               milijonov evrov. Katastrski dohodek, vključen v odmero dohodnine, je znašal 31,4
               milijona ali 13,1 %. Po predlaganem zakonu izhajamo iz povprečnega obsega ocene
               tržnega dohodka zasebnega sektorja, govorimo o 259 milijonih, čeprav podatki za leto
               2015 kažejo na znatno višjo številko. In od tega bo v prehodnem obdobju vključenega v
               katastrski dohodek za odmero dohodnine 19,45 milijonov. Po končni rešitvi v letu 2020
               pa 64 milijonov ali 24,8 %. Če pogledamo nekaj let nazaj, bomo ugotovili, da smo v
               preteklosti v dohodninsko osnovo vključevali med 40 in 42 % ocenjenega tržnega
               dohodka zasebnega sektorja. To v bistvu kaže na to, da novi predlog zakona o
               ugotavljanju katastrskega dohodka zmanjšuje razkorak med dejanskim dohodkom zasebnega
               sektorja iz kmetijske dejavnosti in tistim dohodkom, ki je vključen v odmero
               dohodnine; pa vendar se še vedno manjši delež katastrskega dohodka dejansko tudi
               vključi v davčno osnovo za odmero dohodnine.</p>
               <p>V uvodnih razpravah je bilo veliko govora o stabilnosti, tudi v razpravah, ki smo
               jih opravili z zainteresirano javnostjo, je bilo veliko govora o stabilnosti.
               Ocenjujejo, da jim predlagani zakon daje to stabilnost. Rešitev, kakršno poznamo
               danes, ko se iz leta v leto podaljšuje zamrznjeno stanje iz leta 2013, ne koristi
               nikomur. In tiste prednosti, ki jih prinaša ta zakon, ko se določene predelave iz
               dopolnilne dejavnosti obravnavajo po novem kot osnovna kmetijska dejavnost, ko se
               nadgrajujejo rešitve še v Zakonu o dohodnini, so kmetje prepoznali kot ugodne oziroma
               stimulativne, tudi za mlade kmete. Še enkrat bi rada poudarila, da predloga zakona
               nismo pripravljali z mislijo na javnofinančne prihodke iz naslova kmetijske
               dejavnosti; ampak z željo, da pripravimo sistem ugotavljanja katastrskega dohodka, ki
               bo primeren, pravičen in bo enakomerno zajel vse različne vrste kmetijske pridelave;
               hkrati pa bo na eni strani upošteval posebnosti kmetijske dejavnosti, na drugi strani
               pa prepoznal, da je tudi kmetijska dejavnost ena od ekonomskih dejavnosti. V zvezi z
               očitkom, da ni nobenega zagotovila, kakšne rešitve so vključene v Zakon o dohodnini,
               naj opozorim, da je prav danes, kot sem omenila že uvodoma, dan v javno obravnavo
               predlog novele Zakona o dohodnini, ki vključuje tudi rešitve na področju kmetijstva.
               In sicer gre v celoti za rešitve, ki so zaenkrat vključene, ki so povezane z Zakonom
               o ugotavljanju katastrskega dohodka in so tudi usklajene z zainteresirano javnostjo.
               V času javne razprave bomo nadaljevali razpravo le še glede tega, kolikšen je
               dejansko lahko minimalni obseg predelav prve stopnje kmetijskih pridelkov in
               gozdarskih pridelkov, za katere se dohodek ne bo dodatno posebej ugotavljal; ampak se
               bo štelo, da je dohodek do te vrednosti že vključen v katastrski dohodek. Predlog
               Zakona o dohodnini vsebuje tudi prehodno določbo in vsebuje rešitev, po kateri so
               kmetje, ki pridelujejo vino, ne glede na površino vinogradov, ki jih imajo v uporabi
               oziroma v lasti, lahko obravnavani preko ugotavljanja katastrskega dohodka.</p>
               <p>Danes je bilo veliko govora tudi o subvencijah. Naj ponovim, da davčna obravnava
               subvencij nima nobene povezave z ugotavljanjem katastrskega dohodka in ne spreminjamo
               v ničemer obstoječe ureditve na področju subvencij, kjer so vse investicijske
               subvencije izvzete iz obdavčitve. Med dohodkovnimi pa jih je približno polovica
               takšnih, ki se vključujejo v davčno osnovo pri fizičnih osebah. V celoti so med
               dohodkovnimi subvencijami iz obdavčitve izvzete subvencije za kmetijsko pridelavo na
               območjih z omejenimi možnostmi pridelave, tako imenovana OMD plačila, in plačila za
               ekološko pridelavo. Žal vsi v svojih razpravah povezujemo rešitve, ki jih prinaša ta
               zakon, z rešitvami, ki so vključene oziroma ki jih poznamo v Zakonu o dohodnini, zato
               naj samo še enkrat povem, da ima Zakon o ugotavljanju katastrskega dohodka zgolj
               namen, da se na ustrezen, stabilen način določi način, kako se ugotavlja katastrski
               dohodek; kakšna je pa njegova davčna obravnava, je pa potem stvar Zakona o dohodnini.
               In ocenjujemo, da je prav, če vse davčne zavezance obravnavamo po njihovi ekonomski
               moči, da to pripoznamo tudi za davčne zavezance, ki opravljajo kmetijsko dejavnost.
               Hvala lepa.</p>
            </sp>
            <sp xml:id="SDZ7-Redna-21-2016-07-12.sp148">

               <speaker>PREDSEDNIK DR. MILAN BRGLEZ:</speaker>

               <p>Je bil prej še interes za razpravo; prosim, da se prijavite.</p>
               <p>Besedo ima gospa Iva Dimic.</p>
            </sp>
            <sp xml:id="SDZ7-Redna-21-2016-07-12.sp149">

               <speaker>IVA DIMIC (PS NSi):</speaker>

               <p>Hvala lepa, spoštovani predsednik. Spoštovana državna sekretarka!</p>
               <p>Nova Slovenija povzema amandma k 6. členu, in sicer gre v smer, da za kmetijska
               zemljišča brez evidentiranja podrobnejše dejanske rabe znašajo stroški 94 % tržnega
               prihodka. To je povzeto po Kmetijsko gozdarski zbornici, ki ima te podatke, kako
               poteka in na kakšen način se ugotavljajo tržni prihodki. In podatki knjigovodstva po
               metodologiji FADN izkazujejo razliko med vrednostjo pridelave in stroški za obdobje
               zadnjih petih let v višini 94 %, zato se tudi predlaga upoštevanje tega podatka. In
               sedaj smo pri metodologiji FADN. Kaj pa je metodologija FADN? FADN morajo voditi vsi
               kmetje, ki se kolikor toliko resno ukvarjajo s kmetijstvom v Sloveniji, ki se
               prijavljajo na nekatere subvencije, ki prejemajo subvencije; in seveda tudi za
               investicijske naložbe. FADN je sistem evropskega merila, kot smo razbrali, je
               priznana metodologija, ki govori o tem, da se zadnjih pet let priznava stroške v
               višini 94 %. Zato vas sprašujem, spoštovana državna sekretarka, če lahko poveste, po
               kateri metodologiji znašajo ocenjeni stroški nekje od 84 do 86 %. Katera metodologija
               v Slovenije je, pravno gledano, enako močna in enako sigurna, kot je metodologija
               FADN? Kolikor jaz poznam metodologijo FADN, vnašanje podatkov v to metodologijo je
               nadzorovano preko naših inšpekcij oziroma nadzornikov, tako da to ne more biti kar
               nek podatek, ki si ga je Kmetijsko gozdarska zbornica sama od sebe spomnila; ampak je
               to preverljiv podatek. Jaz resnično ne razumem, zakaj v Sloveniji ne moremo zajemati
               baze podatkov iz ene skupne baze podatkov. Zakaj je to težava, zakaj kmetje vodijo ta
               FADN program, če pa vi pravite, da imate vi nek svoj program, po katerem po vašem
               podatku je ta priznan strošek skoraj deset odstotnih točk nižji?!</p>
               <p>Ne razumem, zakaj morajo potem biti slovenski kmetje obremenjeni s to birokracijo, če
               ne zaleže nikomur, če mi ne znamo teh podatkov zajemati in jih implementirati v
               lastno zakonodajo. Zato vas sprašujem, spoštovana državna sekretarka, povejte, od kje
               vaš podatek, da je za našega kmeta dovolj med 84 in 86 %, ker ves čas prejemanja
               katastrskega dohodka pa že iz leta 2012 govorijo, da je katastrski dohodek je v naši
               državi podhranjen, kmetje ga premalo plačujejo. Pa ponovno sprašujem, kdo to govori,
               kdo si to upa trditi?! A tisti kmet, ki obdeluje in predeluje hrano, tudi ekološki
               kmetje, ki morajo ročno koruzo vkopati in vse ostalo; ali to govorijo ljudje,
               strokovnjaki, ki sedijo v takšni poletni vročini v klimatiziranih pisarnah? Resnično
               sprašujem, ker me zanima, ker jaz še nisem nikogar srečala, ki bi rekel – veš kaj,
               saj jaz bi pa tej državi res lahko dal še ne vem koliko zraven. Vsak evro, ki ga
               dobijo, je prigaran in ne vem, kdo si to upa trditi, da je katastrski dohodek v naši
               državi tako grozno prenizek, da mora država tukaj urediti in pobrati tisti višek, ki
               ga naši kmetje ustvarjajo. Mislim, da država pobira denar tam, kjer bi ga dejansko
               morala deliti, ker smo pred tem imeli v obravnavi Zakon o dedovanju. Kdo je najbolj
               ogrožen? Samske podeželske ženske, ki imajo dve njivi in mogoče hiško.</p>
               <p>Ne morem razumeti, zakaj se je težko v naši državi normalizirati in poenotiti neko
               zajemanje podatkov in hkrati vse to, kar sledi; vendar moja razprava tokrat bi šla
               čisto v druge vode. Spoštovana državna sekretarka, jaz sem prepričana, da ste tudi na
               Ministrstvu za finance seznanjeni, da je okrog leta 2010 ob prehodu iz ročne v
               elektronsko zemljiško knjigo prišlo do nekih izpadov. Sama že dve leti opozarjam
               ministra za pravosodje, da v Sloveniji obstajajo izbrisane gozdne parcele, teh parcel
               je okrog 140 hektarjev. Zanima me, komu se bo odmeril katastrski dohodek, tudi na
               kakšnih podlagah in kdo bo prevzel odgovornost za to? Govorim o gozdnih parcelah, 172
               lastnikov je takšnih, kolikor jih jaz poznam, pa sem prepričana, da je ta problem
               širši. Kako se bo pobiral davek od teh 140 gozdnih parcel? Komu se bo odmeril, če ni
               urejenosti. Ali bo tukaj država rekla: Ah, tukaj pa ne grem teh 140 hektarjev
               urejati, bom jaz to pustila. Pa država s tem ne bo imela dela, kot Ministrstvo za
               pravosodje, saj je prekomplicirano, da bi se to v enem mandatu razrešilo; pa se to
               kar pusti in čaka. Mene zanima, če ima vlada namen pobirati davke, mora to tudi
               delati. In narediti vse podlage, da se bo lahko sledilo pobiranju davkov. In
               urejenost zemljiške knjige je izjemno pomembna, ker zemljiška knjiga je edina uradna
               zbirka listin, ki je osnova za odmero davka posameznemu lastniku. Ker davek se ne
               odmeri na parcelo, ampak se davek odmeri na lastnika. Ne na parcelo, ampak davke se
               odmeri lastniku, tistemu, ki je lastnik določene parcele. In če se je pri prenosu iz
               ročne zemljiške knjige v elektronsko zgodil nek nonsens, jaz mislim, da bi bilo nujno
               po šestih letih to najprej urediti. Zato vas sprašujem, kaj bo s temi parcelami?
               Lastniki teh gozdnih parcel so bili že recimo ob žledolomu in zdaj ob sanaciji
               podlubnikov, enostavno ne morejo priti do sanacijske faze, niti ne do čiščenja,
               ničesar, tudi ne do prodaje lesa, ker so uradno ob tem prenosu izpadli. To so
               dejansko izbrisane parcele. Me zanima, kako boste ta davek tem sivim lastnikom, če
               lahko tako rečem, odmerili; oziroma ali ga sploh ne boste. Hvala zaenkrat.</p>
            </sp>
            <sp xml:id="SDZ7-Redna-21-2016-07-12.sp150">

               <speaker>PREDSEDNIK DR. MILAN BRGLEZ:</speaker>

               <p>K besedi se je javila državna sekretarka na Ministrstvu za finance mag. Mateja
               Vraničar Erman.</p>
            </sp>
            <sp xml:id="SDZ7-Redna-21-2016-07-12.sp151">

               <speaker>MAG. MATEJA VRANIČAR ERMAN:</speaker>

               <p>Hvala lepa.</p>
               <p>Naj kar takoj odgovorim na postavljena vprašanja. Dogovorjeno izhodišče znotraj
               delovne skupine, v kateri je sodelovala tudi zainteresirana javnost oziroma nevladne
               organizacije s področja kmetijstva, je bilo, da je osnova ekonomski račun za
               kmetijstvo, to je statistični instrument, statistični podatki. Na to so bile
               dogovorjene različne korekcije. V postopku priprave novega zakona o ugotavljanju
               katastrskega dohodka smo razmišljali tudi o možnosti, da bi uporabili FADN
               knjigovodstvo, vendar smo od te namere odstopili. Razlogov je več; prvič, FADN
               knjigovodstvo je namenjeno zgolj zelo ozkemu vzorcu komercialnih kmetijskih
               gospodarstev. V Sloveniji ga vodi, če imamo točne podatke, okrog 3 tisoč oseb, medtem
               ko ekonomski račun zajame širšo populacijo oziroma širši nabor informacij ter lahko
               zaradi tega tudi niveliramo posamezne rešitve za točno določene vrste kmetijske
               pridelave. Poleg tega naj vas opozorim še na poročilo Evropskega računskega sodišča o
               smotrnosti oziroma učinkovitosti FADN sistema. Objavljen je na spletni strani
               europa.eu; to je poročilo iz letošnjega leta, Evropsko računsko sodišče ugotavlja, da
               je sistem ekonomskega računa poenoten na ravni Evropske unije in glavni statistični
               vir spremljanja dohodkov kmetov na makroekonomski ravni. Za sistem FADN ugotavljajo,
               da ima pomembne omejitve ravno zaradi majhnega vzorca, na katerem se zadeve vodijo.
               Ugotavljajo, da so informacije o dohodkih, zbrane na podlagi FADN knjigovodstva,
               nepopolne, da se podcenjujejo prihodki in precenjujejo stroški. Uporabili smo uradni
               podatek, ki je na razpolago v Republiki Sloveniji, to so statistični podatki iz
               ekonomskega računa. In to izhodišče, da se uporabi ekonomski račun, je, kot rečeno,
               bilo dogovorjeno znotraj delovne skupine.</p>
               <p>Kar se tiče urejenosti zemljiške knjige oziroma zemljiškega katastra, bi v prvi vrsti
               opozorila na odgovornost lastnikov; vendar tudi osebe, ki niso lastniki, so pa
               uporabniki zaradi mogoče določenih nepravilnosti, lahko za davčne namene zadeve
               uredijo. Ta problem, ki ste ga omenjali, ne bi smel biti ovira za to, da se ugotovi
               pravilni katastrski dohodek in da se tudi pripiše tistemu, ki dejansko posamezno
               parcelo uporablja oziroma je njen dejanski lastnik. Hvala lepa.</p>
            </sp>
            <sp xml:id="SDZ7-Redna-21-2016-07-12.sp152">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Simon Zajc.</p>
            </sp>
            <sp xml:id="SDZ7-Redna-21-2016-07-12.sp153">

               <speaker>SIMON ZAJC (PS SMC):</speaker>

               <p>Hvala, gospod predsednik.</p>
               <p>Dajmo se najprej vprašati, zakaj sploh rabimo nov zakon o ugotavljanju katastrskega
               dohodka. Po stari metodi, ki je temeljila na podatkih, ki se več ne zbirajo in niso
               ažurni, katastrskega dohodka ne moremo več ugotavljati. Teh podatkov niti več ne
               zbiramo in so bili napačni. To je en del razloga, zakaj potrebujemo nov zakon. Drugi
               del, ugotovljeno je bilo, da je bil dozdajšnji katastrski dohodek podcenjen.
               Vprašanje je bilo, kdo pa je to ugotovil. Ugotovila je strokovna skupina, ki se s tem
               ukvarja in v kateri so bili tudi predstavniki sindikata kmetov ter tudi Kmetijsko
               gozdarske zbornice. Če je problem v tem, da ni bilo v tej skupini tistega kmeta, ki
               ima 6,6 hektara zemlje in je zdaj zunaj na vročini, jaz ne vem. Že tako se
               pritožujejo kmetje, da jih obremenjujemo z birokracijo; ali bi zdaj radi, da jim damo
               še popisane metode za ugotavljanje katastrskega dohodka?! Mislim, da ne. Mislim, da
               je dovolj, če so njihovi predstavniki oziroma predstavniki kmetijskih organizacij
               sodelovali v tej skupini, ki je ugotovila, da je bil katastrski dohodek do zdaj
               podcenjen. To so bile ugotovitve. Na tej točki bi se rad malo obregnil tudi ob
               številke. Rečeno je bilo v eni od prejšnjih razprav, da govorimo o 500-odstotnem
               povečanju, 300-odstotnem povečanju. Raje ne govorimo o številkah, ampak o procentih.
               Kaj zares pomeni za tistih malo več kot 10 %. Sicer za 3 % se jim bo povečal; za več
               kot 300 % ... To govorimo, da se jim bo iz 40,9 evra dvignilo na 263 evrov, če sem si
               jaz prav zapisal na seji Odbora za finance. Torej govorimo o tem, da se bo večjim
               kmetom ugotovilo, da imajo dohodka, ne dobička, dohodka 263 evrov. O tem govorimo. Mi
               ne govorimo o tem, da bodo imeli kar naenkrat 500 tisoč evrov katastrskega dohodka.
               Govorimo nominalno o takšnih številkah. Procentualno – to pa izhaja iz tega, da je
               bil zdaj podcenjen – se pa to več sliši. Ampak to se bo reševalo za tiste, ki se jim
               res poveča za več kot dvakrat z Zakonom o dohodnini, ki je danes prišel v javno
               razpravo. Seveda si vsi želimo, da bi bil že zdaj na mizi in tudi v zakonodajnem
               postopku. Glede na to, kaj v tem zakonu že piše, lahko verjamemo, da se bo vlada
               držala teh zavez, ki jih je dala v pogajanjih. Zdaj nimamo razloga, da ne bi temu
               verjeli.</p>
               <p>Bilo je omenjeno tudi, da je problem, da cene padajo, stanje v kmetijstvu res ni
               najbolj rožnato, ampak to se bo odražalo v katastrskem dohodku. Saj zato pa imamo po
               dogovoru z zainteresiranimi ta sistem, da se na vsake tri leta ugotavlja za pet let.
               Zakaj za pet let, zakaj ne za tri leta; to je bil dogovor. Ker se je bilo treba
               odločiti, je bilo danes tudi rečeno; če kmetuješ, če prevzemaš kmetijo, moraš imeti
               eno jasno sliko o tem, kaj te čaka. In če hočeš dovolj robustno narediti ta sistem,
               je treba vzeti daljše obdobje. Lahko bi bilo tri leta, ampak so se dogovorili za pet
               in v teh petih letih oziroma v tem povprečju se bo odražalo tudi to, da cene padajo.
               Jaz ne bi mogel pristati na to, da bo ta zakon odvračal mlade od tega, da bi
               prevzemali kmetije. Jaz bi kvečjemu rekel, da je ravno nasprotno, ta zakon bo
               pomembno birokratsko razbremenil kmeta. Zdaj se mogoče marsikdo ni odločil za
               zelenjadarstvo oziroma vrtnine ali za jagode; zdaj si bo pa rekel: Zdaj pa tukaj
               nimam več teh problemov, kar se tiče knjig, nimam več problemov, kar se tiče računov.
               To pa je mogoče zdaj opcija, ko jaz od očeta prevzamem kmetijo, da bom zdaj šel v
               gojenje jagod, ker mogoče to vidim kot dober posel. Na ta način jih kvečjemu
               spodbujamo. Ni problem v tem, da mladi nočejo prevzeti, da bo katastrski dohodek
               realen in pravičen; veliko drugih vzrokov je. In tudi ta katastrski dohodek ni razlog
               za to, da nam samooskrba pada, pač imamo določeno strukturo kmetij v Sloveniji in
               glede na majhnost so rešitve v tem, da se povezuje. Ampak to zdaj ni tema tega
               zakona.</p>
               <p>Zakaj je prehodno obdobje, ali je to fer, ali je to neka všečna poteza zaradi
               volitev; to kar naprej poslušamo. Ampak ta novi zakon je sprememba in vsaka sprememba
               nasploh v življenju prinese s seboj nek določen stres, potrebuje obdobje, da se
               prilagodiš novi spremembi, da se navadiš nanjo, da prilagodiš vse svoje aktivnosti,
               kar se tega tiče. Iz tega vidika je to za kmeta zelo dobrodošlo. Prvo leto itak ne bo
               velike razlike oziroma bo razlika v njegovo korist; potem pa se bo postopno lahko
               odločal, dobil bo izračune, to je tisto, o čemer smo prej govorili. Proti koncu leta
               bo Geodetski institut to izračunal in bo videl, koliko bo katastrskega dohodka in kaj
               ga čaka. In to je tisto, kar je pomembno za kmete, kar vedno govorimo –
               predvidljivost. Ta metodologija je robustna, je enostavna in je predvidljiva; zato je
               dobra. Kar se tiče pa amandmaja, skozi cel zakon imamo eno metodologijo, imamo
               statistične podatke v ekonomskem izračunu v kmetijstvu. Tukaj, kjer bi pa radi še
               malo popravili vse skupaj oziroma zmanjšali ta znesek, se bomo pa obesili na drugo
               metodologijo in s to metodologijo dokazovali, da je stroškov več. Ampak smo že prej
               dobro slišali, mislim, da je sekretarka bolje pojasnila, kot bi to znal jaz, da se je
               treba držati ene stvarnosti, ene realnosti. V celem zakonu se uporabljajo takšni
               podatki, ti podatki kažejo – in tudi Evropsko računsko sodišče temu pritrjuje –, da
               so upravičeni stroški okoli 84–85 %. Ker se zavedamo pomena kmetijstva, ker
               prepoznavamo tudi težave, ki jih kmetijstvo trenutno ima, se je šlo nasproti in se je
               potegnilo črto pri 90. Ampak najbolje bi bilo, da je 100 %, da rečemo, da sploh ni
               nobenega dobička, da so sami stroški; ampak to ne gre tako; nekje je treba postaviti
               črto. Pri vseh ostalih zahtevah, ki so jih kmetje imeli, se jim je prisluhnilo, so
               dali argumente na mizo, argumenti so pili vodo in so bili upoštevani. Tudi zaradi
               tega je zakon toliko boljši, kakor je bil na začetku dan v obravnavo. Ampak v tem
               primeru pa se je treba ustaviti oziroma je treba biti realen. In to je po našem
               mnenju dober procent, 90 %; je 5 več, kot kažejo podatki. In s tem razlogom tudi mi
               ne bomo podprli tega amandmaja, ga pa razumemo in je legitimen. Ampak če si v
               opoziciji, je to lažje podpirati in predlagati; je pa treba videti, kaj je realnost
               in kaj pije vodo, kaj pa ne. Hvala.</p>
            </sp>
            <sp xml:id="SDZ7-Redna-21-2016-07-12.sp154">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Tomaž Lisec.</p>
            </sp>
            <sp xml:id="SDZ7-Redna-21-2016-07-12.sp155">

               <speaker>TOMAŽ LISEC (PS SDS):</speaker>

               <p>Hvala, predsednik, za dano besedo. Spoštovana državna sekretarka, je ni več; kolegi,
               kolegice!</p>
               <p>Miro Cerar je večkrat rekel, da ne bo novih davkov. Potem pa reče državna
               sekretarka, da je katastrski dohodek do sedaj ocenjen prenizko in je potrebna
               ustrezna prerazporeditev bremen. Beri – kmetje bodo preko katastrskega dohodka
               posredno bolj obdavčeni, preko davkov; kar pa ima še dodatne negativne vplive, to pa
               je socialna pravičnost. Oziroma jaz ji bom rekel socialna nepravičnost za slovenskega
               kmeta, ki je sporna oziroma problematična predvsem iz enega dejstva, ker katastrski
               dohodek je ocena, jaz pravim fikcija, kaj letos izmerijo, kaj bo kmet drugo leto
               delal. In potem rečejo koalicijski poslanci: ja, je neka stabilnost, kaj kmeta čaka,
               je neka predvidljivost. Seveda je predvidljivost – povišanje katastrskega dohodka, ki
               bo v letu 2017 še nekako všečen; potem pa bo, kar bo. Ampak te vlade ne bo, to je
               gotovo dejstvo. Še enkrat bom prebral uvod, ki ga je Ministrstvo za finance napisalo.
               O čemer pa sem sam osebno zgrožen, pa je, da je minister Židan čisto tiho. Kot pri
               davčnih blagajnah, udarijo po kmetu; minister za kmetijstvo Židan, podpredsednik
               Vlade, je tiho. Ampak on nima nobenih problemov s tem, ko Ministrstvo za finance
               napiše, citiram: "Okoli tretjini kmečkih gospodinjstev ob obdavčitvi se bo katastrski
               dohodek ob upoštevanju nove lestvice ob koncu prehodnega obdobja povečal do 50 %;
               približno polovici kmečkih gospodinjstev med 50 in 300 %, približno desetim odstotkom
               pa se bo katastrski dohodek povečal za več kot trikrat." Minister Židan pa je tiho.</p>
               <p>Skratka, vsi vemo, kaj čaka slovenskega kmeta potem, ko te vlade ne bo več. Leta
               2018, ko bodo predčasne volitve, bodo kmetje dobili izračun za leto 2017 in glede na
               prehodno obdobje naj bi bilo celo malo boljše, kot je sedaj. Ampak če bi vlada resno
               mislila s tem zakonom, bi poslanci koalicije na seji matičnega delovnega telesa,
               torej Odbora za finance, sprejeli amandma Poslanske skupine Slovenske demokratske
               stranke, kjer smo predlagali, da to, kar bo veljalo za leto 2017, velja tudi za
               naslednja leta. Ampak koaliciji je mar samo do naslednjih, takšnih ali drugačnih,
               volitev; potem pa naj se s kmetijstvom ukvarja naslednja vlada. Ker ljudje itak
               nimajo nekega občutka, kdo je kaj sprejel, bomo imeli verjetno v letu 2020 10 tisoč
               kmetov na Trgu republike, ki bodo kričali: dol z vlado, dol z vlado. Težko bo kdo
               spomnil kakšnega kmeta in mu dopovedal, da je bila vlada Mira Cerarja preko
               poslanskih skupin SMC, SD in Desus tista, ki si je za predvolilni čas dala, kako že
               rečemo, predvolilni bombonček; potem pa Udri brigu na veselje oziroma kot jaz pravim,
               ubij me nežno. Da ne govorimo še o naslednji stvari, ki bo verjetno skupaj s
               katastrskih dohodkom po letu 2019 oziroma po 2020 uničevala slovenskega kmeta oziroma
               vsaj tistega, ki ni po volji ministru za finance in ministru za kmetijstvo, ki imata
               željo po ohranitvi le največjih kmetov. Veliko se govori o davku na nepremičnine; pa
               ne bom, predsednik, veliko govoril, da ne bo kakšne jeze, ampak katastrski dohodek,
               davek na nepremičnine, potem pa koalicijski poslanci govorijo, da kmeta čaka
               predvidljivost. Ja, nedavno smo imeli na seji Odbora za kmetijstvo letno poročilo o
               stanju kmetijstva za leto 2015, ki je vsaj solidno, če že ne katastrofalno. Seveda pa
               vsi pozabljamo, da je bilo leto 2015 na srečo kolikor toliko prizanesljivo s slabimi
               vremenskimi pojavi, ki so bili veliko bolje izraziti v letu 2014, tudi že v letu
               2016, pa smo komaj na polovici leta.</p>
               <p>In zato je prav, da prisluhnemo amandmaju, ki je napisan na podlagi Kmetijsko
               gozdarske zbornice Slovenije, da se ta metodologija nekako spremeni. Danes je bilo
               večkrat rečeno s strani državne sekretarke in poslancev koalicije – zadeve rešujemo
               sistemsko s posebnostmi. Zadeve rešujemo sistemsko s korekcijami ali pa s
               posebnostmi, kakorkoli rečemo. Ta vaša sistemskost se zelo izgublja in me zelo
               spominja na ta primer davčne blagajne – vsi enotni; ampak čez čas ste pa spremenili
               malo dejstva pa ste rekli, da za nekatere pa naj bo tisto, kar je ves čas kričala
               opozicija. Tukaj pa ste že sedaj dali malo posebnosti za čebelarje, malo za gozdarje,
               malo za intenzivne, za ekstenzivne, za vino, za oljke. Vsak si je malo izpogajal
               svojega, da ne bo do leta 2018 že popolno opustošenje oziroma to, kar smo brali tudi
               v poročilu stanja kmetijstva. Mi dvigujemo katastrski dohodek, ki je po mnenju
               ministrstva do zdaj ocenjen prenizko, imamo pa poročilo o stanju kmetijstva v letu
               2015. Dokaj drastično se vsako leto zmanjšuje obseg površin v kmetijstvu, cene
               padajo, samooskrba, če gledamo zadnjih pet let, pada; mi pa za nagrado dajemo kmetu
               višji katastrski dohodek. Pričakoval sem, da bo danes vsaj kakšnih tisoč kmetov
               prišlo in vprašalo koga po zdravi kmečki pameti pred državnim zborom, če že ne pred
               vlado; in kakšno vpitje, zakaj uničujemo slovenskega kmeta. Ampak očitno so kmetje
               zadovoljni, ker so verjetno bili prepričani, da je ta bombonček za leto 2017 in 2018
               toliko dober, da bodo že preživeli. Ali pa gre za to, da tudi kmetijstvo oziroma
               različna združenja obvladujejo največji kmetije, za njih bo verjetno tako ali drugače
               preskrbljeno.</p>
               <p>V Poslanski skupini Slovenske demokratske stranke tega zakona ne bomo podprli, ker
               smo že od prve obravnave naprej povedali en pogoj, ki je bil skoraj ključni, da bi
               sploh razmislili o tem, da bi morda eventualno podprli ta zakon;in sicer da stanje za
               leto 2017 ostane tudi kot stanje za naprej. Torej ko daste bombonček, da ta bombonček
               daste tudi naprej, ker vse ostalo je pa čista politična matematika vladajoče
               koalicije, da zdržijo do leta 2018 brez kmetov na ulicah, potem pa kar bo. Če se bo
               pa naslednja vlada ukvarjala z novim katastrskim dohodkom, kjer metodologija morda
               kljub tem posebnostim ne bo zdržala, se boste takrat v verjetno zelo drugačni sestavi
               s tem ukvarjali. Skratka, prestavili ste reševanje kmetijske politike na naslednjo
               vlado in to je zelo neodgovorno. Še več, kot je bilo danes rečeno, katastrski dohodek
               je do zdaj ocenjen prenizko; po drugi strani pa govorimo o nekih dobičkih v
               kmetijstvu. In ko kmetje po posameznih panogah govorijo, kakšno bi moralo biti nulto
               stanje, da bi se jim sploh lahko zaračunal ta katastrski dohodek oziroma tisto, kar
               jim potem lahko gre v osnovo za dohodnino ali pa za socialne transferje; ne. Tudi če
               je cena mleka pod mejo znosnega, "so what" – rečejo nekateri politiki. In zato je
               ključen ta 6. člen, ki govori o metodologiji izračuna katastrskega dohodka, kjer so
               kot v nekaterih drugih členih posamezne, kako smo že rekli, posebnosti in korekcije;
               kaj se omogoči vinarje, kaj se omogoči oljkarjem, kaj se omogoči gozdarjem in tako
               naprej. Ta vaša fama o sistemskosti se podreja skoraj znotraj vseh deležnikov na
               področju kmetijstva. In jaz ne bi problematiziral teh posebnosti, ampak ta vlada je
               pri vsakem zakonu, predvsem tistih s strani opozicije, alergična; češ to ni
               sistemsko, mi bomo uredili sistemsko. Ampak če se že greste metodologijo, zakaj po
               tem niste vse enako vžgali s katastrskim dohodkom?!</p>
               <p>Dali ste korekcije, kar pa nikakor ni sistemsko, tako da jaz upam, da od danes naprej
               oziroma od jutri naprej vlada in poslanci koalicije ne bodo več govorili o
               sistemskosti zakonodaje, ker bomo že v petek obravnavali sicer nujno potreben zakon o
               interventnih ukrepih zaradi pozebe v zadnjem tednu aprila, ki je popolnoma
               nesistemski. Pa brez skrbi, v Poslanski skupini Slovenske demokratske stranke ga bomo
               podprli, ker je potreben; ampak če kdo kdaj prebere kakšno mnenje Zakonodajno-pravne
               službe, ga je raztrgala v prafaktorje o tem, kako je nesistemsko. Resnično prosim, da
               o tej sistemskosti počasi prenehate govoriti. Želeli smo na predlog Kmetijsko
               gozdarske zbornice urediti še tisto, kar so tudi poslanci koalicije na seji odbora
               rekli, če je še kaj odprtega, še kakšna malenkost, pa bomo to uredili. In ko želi
               Kmetijsko gozdarska zbornica zapreti še eno poglavje, za malenkost spremeniti to
               oceno v metodologiji glede podatkov in razlike med vrednostjo pridelave in stroški
               med 90 in 94 %, je pozicija bolj kot ne tiho, predvsem pa je proti. Eno so besede
               Mira Cerarja, da ne bo novih davkov; drugo pa je dejanska praksa te vladne koalicije,
               ki daje nove in nove obremenitve, predvsem finančne pri tem zakonu, da ne bomo
               nepošteni. Določene birokratske ovire se malenkost zmanjšujejo, ampak predvsem
               finančni učinki bodo okoli leta 2019, 2020 še ob upoštevanju davka na nepremičnine
               uničujoči za tistega kmeta, ki ni največji, pa očitno tudi ni po volji ministra za
               finance in ministra za kmetijstvo. In moram reči, da me je zelo strah, ko bomo
               naslednja leta poslušali poročilo o stanju v kmetijstvu, ko bodo verjetno ti trendi
               še bolj šli dolvodno glede zmanjšanja obdelovalnih površin in glede nizkih cen. Pa me
               resnično zanima, kakšni bodo izgovori tistih poslancev, ko bodo obravnavali tisto
               poročilo, kdo vse je kriv za takšno stanje na področju kmetijstva. Odgovor bo zelo
               enostaven. Eden izmed ključnih argumentov je tudi nov Zakon o ugotavljanju
               katastrskega dohodka, ki ga sam v takšni obliki na žalost ne morem podpreti.
               Hvala.</p>
            </sp>
            <sp xml:id="SDZ7-Redna-21-2016-07-12.sp156">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Naslednji razpravljavec je gospod Bojan Podkrajšek.</p>
               <p>Izvolite.</p>
            </sp>
            <sp xml:id="SDZ7-Redna-21-2016-07-12.sp157">

               <speaker>BOJAN PODKRAJŠEK (PS SDS):</speaker>

               <p>Spoštovani podpredsednik Državnega zbora, hvala za dano besedo. Cenjena državna
               sekretarka s sodelavko, kolegice in kolegi!</p>
               <p>Ko govorimo o tem predlogu katastrskega dohodka, sem tudi sam kot poslanec Slovenske
               demokratske stranke prepričan, da je nepošten in da udarja malega človeka in
               slovenskega kmeta na podeželju. Prihajam iz podeželja in z vsem spoštovanjem do
               tistih, ki živijo v mestih; smo v času, ko smo praznovali 25. obletnico slovenske
               državnosti. En teden po tem je predsednik Vlade, prvi človek naše države, govoril o
               mafijski državi, ali bomo dopustili, da bo mafijska država ostala ali pa postala.
               Spoštovani kolegice in kolegi ter državna sekretarka, v zadnjem času, ko smo
               poslušali o mafijskih poslih, je bila koalicija razdeljena. Celo danes sem nekje
               zasledil, da so si zopet ponudili zvestobo za v prihodnje. Ampak poudarjam, ko gre pa
               za malega človeka, ko gre za slovenskega kmeta, ste pa enotni; ampak seveda v
               negativnem smislu. Jaz povsem razumem državno sekretarko, ko prinaša to v državni
               zbor, seveda zavito v celofanu, v takšnem celofanu, da se ne vidi. Spoštovana državna
               sekretarka, vi znate zelo dobro povedati, veliko govorite strokovno. Tisti, ki to
               malo bolj na rahlo poslušajo, mislijo, da je to stvar, ki je pozitivna za prihodnost.
               Tukaj vam je tudi zelo dobro pomagal gospod kolega Simon Zajc, ki zna tudi dobro
               povedati, ampak dejstvo je, da gre to v slepo ulico za vse tiste, ki delajo na
               kmetijah.</p>
               <p>Na zadnjem srečanju največje koalicijske stranke je predsednik vlade tudi govoril,
               da se je dvignila gospodarska rast in zmanjšala brezposelnost. Naj povem, ker na tej
               točki govorimo o slovenskem kmetu, o Ministrstvu za kmetijstvo in o ministru Židanu,
               da od 1. julija preko tisoč slovenskih državljanov, ki so delali v gozdu, ostaja brez
               službe. Če bo kateremu od teh omogočeno, da bo delal v prihodnje, je to možno, da se
               skleni pogodba samo do konca leta. Minister za kmetijstvo in gozdarstvo Republike
               Slovenije je nedavno govoril v Državnem svetu, da vsi tisti, ki imajo težave z
               mlekom, se bodo morali organizirati tako, da bodo delali iz mleka tudi izdelek. To
               slovenski kmetje nekako razumejo. Naj pa tudi povem, ko pa dajemo razpise za
               slovenskega kmeta, včeraj sem govoril o enem primeru, ko kmet kandidira za minimalna
               sredstva za napravo, da lahko hrani teleta, ki stane od 5 do 10 tisoč evrov, pa mora
               na koncu, da lahko poda zahtevek, pridobiti uporabno dovoljenje. In jaz mislim, da
               vsi v dvorani vemo, kaj pomeni pridobiti uporabno dovoljenje za hlev, ki je star 20
               ali 25 let. Kaj hočem povedati s tem predlogom zakona? Da se norčujemo iz slovenskega
               kmeta. Včasih imam celo občutek, kot da iz njih delamo hlapce ali pa želimo iz
               slovenskega kmeta narediti pastirja, ki pase samo ovce ali krave in poskrbi samo za
               sebe. Ampak pozitivno do tega vzdevka pastir in do dela, ki ga opravljajo. Zavedati
               se moramo, da slovenski kmet ne skrbi samo za sebe, ampak skrbi za vso družino. In s
               tem predlogom zakona o katastrskem dohodku močno posegamo, še enkrat ponavljam – v
               celofanu zavito, v slovenskega kmeta. Jaz mislim, da je to nepošteno, neupravičeno in
               da bi vsi tisti strokovnjaki, ki ste na Ministrstvu za finance, tisti, ki vodite to
               koalicijo, ki ste v tej koaliciji, morali iskati rešitve za prihodnost v Republiki
               Sloveniji kje drugje. Mogoče pri tistih, o katerih je govoril predsednik Vlade v
               nedeljo. Zato, spoštovana državna sekretarka, poslanke in poslanci v koaliciji, še
               enkrat vam polagam na srce v imenu slovenskega podeželja, v imenu slovenskih kmetov,
               v dobrobit slovenske krajine, da teh bremen ne nalagamo slovenskemu kmetu. To je
               nespodobno, to breme bo prišlo v novem mandatu, ko bo nova vlada. Sam takšnega zakona
               ne morem podpreti. Pozivam pa vse, da razmislite o amandmaju, ki je na mizi. Hvala.
           </p>
            </sp>
            <sp xml:id="SDZ7-Redna-21-2016-07-12.sp158">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Spoštovani, sprašujem, ali želi še kdo razpravljati o 6. členu in amandmaju? Vidim,
               da ja.</p>
               <p>Gospod Zvonko Lah, izvolite, beseda je vaša.</p>
            </sp>
            <sp xml:id="SDZ7-Redna-21-2016-07-12.sp159">

               <speaker>ZVONKO LAH (PS SDS):</speaker>

               <p>Hvala lepa.</p>
               <p>Tukaj smo kar nekaj slišali o usklajevanju ministrstva in predstavnikov kmetov. Kako
               je to usklajeno z njimi, čeprav je bilo treba zadnja dva meseca precej popuščati s
               strani predlagateljev, čeprav so bili v tej skupini, ki je pripravljala ta zakon,
               tudi predstavnikov kmetov, sindikata kmetov, Kmetijska gozdarska zbornica in tako
               naprej. Med tem so bile tudi volitve v Kmetijsko gozdarsko zbornico. Koliko članov je
               šlo na volitve? Sedem odstotkov. Katerih članov? Tisti, ki imajo pod 5 hektarjev
               zemljišč, niso šli na volitve, niso šli, vam povem, da ne. Koliko predstavnikov je v
               upravnem odboru Kmetijsko gozdarske zbornice malih kmetov pod 5 hektarjev? Niti
               enega! Koliko je teh kmetov v območnih kmetijsko gozdarskih zbornicah, upravnih
               odborih? Jaz ne poznam niti ene. Govorili smo o tem, da katastrski dohodek najbolj
               obremenjuje tiste male kmete, ki morajo poleg dohodka iz kmetijstva imeti še druge
               dohodke, kot je služba, ali je eden od družinskih članov v službi ali celo dva. In se
               k temu prišteje potem še katastrski dohodek in nekatere subvencije, polovico teh
               subvencij. 70 tisoč je teh kmetov, ki se prijavijo na subvencije. In kaj je cilj teh
               večjih kmetov, ki imajo premalo kmetijskih zemljišč, da bi lahko povečevali kmetije
               in bi bili konkurenčni tujim kmetijam? V Avstriji je povprečna kmetija 15 hektarjev,
               pri nas pa 6,6 hektara. Pridobiti kmetijska zemljišča, pridobiti najboljša kmetijska
               zemljišča od malih kmetov, saj drugje jih ne more, saj ne more iti na Hrvaško, ne da
               se zemlje pripeljati. Cilj teh večjih kmetov je, da tukaj mali kmetje prenehajo s
               kmetovanjem in oni prevzamejo del tistih kvalitetnih kmetijskih zemljišč, ki se dajo
               obdelovati z velikimi stroji.</p>
               <p>Kaj pa tista zemljišča, terasaste njive, široke pet, šest metrov ali pa še manj, ko
               ne moreš obrniti traktorja. Tisti traktor, ki kosi 9 metrov, ena čelna kosa, dve
               bočni, nima kaj delati na takšnih njivah; vmes pa meje, brežine tri, štiri metre.
               Včasih smo občine imele razpis za ročno košnjo in smo dajali potem neke subvencije za
               vsak ar pokošene na roke. Imeli smo komisijo, da je to preverjala, nekaj let je to
               lepo zgledalo, potem pa je država rekla – ne, ne smete več. In smo to ukinili in
               zopet se te brežine zaraščajo. Ali je komu mar?! Po drugi strani pa uvažamo 80 %
               ekološko pridelane hrane. Saj se postopoma povečuje pridelava ali pa število
               ekoloških kmetij, samo v zadnjih nekaj letih smo prišli za nekaj odstotkov samo
               naprej, še vedno uvažamo. Zakaj se v Avstriji izplača ekološko pridelovati hrano; pri
               nas pa ne?! Stimulirati jih je treba, res je, da se morajo povezati. Ali je komu
               cilj, kmeti, ki se pogajajo in usklajujejo z vlado, da se mali kmetje z zemljišči v
               velikosti hektarja, dva ali tremi med sabo povežejo? Ali imajo za to sredstva,
               koliko? Ali imajo strokovno podporo, kakšno? Na papirju imajo, kaj pa se v resnici
               dogaja na terenu. Zato sem prej predlagal, mali kmetje nimajo svojih zastopnikov, vse
               se pogovarjajo in dogovarjajo v njihovem imenu s figo v žepu. Zakaj jih ne vprašate?
               Večjim kmetom je pa jasno cilj; enkrat je prišla celo ideja, kako naj bi država dala
               denar, da bodo večji kmetje kupili od malih kmetijsko zemljo. Ideja je bila od večjih
               kmetov. To je isto kot tisti graščak, ko je rekel: reveži, bolj kot vas zaničujem,
               več vas je. Bolj kot obremenjujemo male kmete, jih strašimo; jih bo pa manj, ne več.
               Ampak bo več revežev, kmetov pa manj.</p>
               <p>Zakaj uvažamo 50 % mlečnih izdelkov in izvažamo surovo mleko kot surovino, 30 %
               izvozimo? Ali ne znamo doma pridelati, predelati? Zato sem jaz zelo skeptičen do
               tega, kako so ti predstavniki kmetov, ki so se usklajevali z vlado ali pa bili v
               komisiji, ki je to pripravljala, res predstavniki vseh kmetov. Rezultati kažejo, da
               niso. Kmetijska zemljišča se še vedno zaraščajo, samooskrba pada. Vprašajte
               zelenjadarje, kako jim je v tej konkurenci tujih. Imamo Simona tukaj, ki pozna dobro,
               zakaj je samooskrba takšna. Prašičerejce, vprašajmo ministra, dobro pozna to
               situacijo, nihče bolje kot on, da ne povem še kaj več. Pa smo v takšni situaciji, kot
               smo. Tudi delno poročilo nam kaže. Seveda, če ga predstavlja minister in vlada, nam
               prikazuje določene podatke. Kot je rekel tisti: Ne meni kazati mesec v luži, če jaz
               vem, da je na nebu. Tako pa tudi vaše poročilo. Ko bomo celoletno obravnavali, bomo
               videli, kakšni so res rezultati. Očitno je tej državi bolje, da z uvozom tuje hrane
               država pobere nekaj davkov, ljudje jemo slabo hrano, nekvalitetno; kot da bi domačim
               kmetom privoščili kakšen cent dobička ali pa kakšen ostanek dohodka, pa bi imeli
               obdelano zemljo. Mene niste prepričali s tem zakonom, da je sistemski, da dolgoročno
               rešuje to politiko in daje neko perspektivo našemu povprečnemu kmetu. Ne, nasprotno,
               pa vprašajte kmete. Mi tega zakona ne bomo podprli; imamo pa srečo, ko bodo učinki
               tega zakona prav udarili po kmetih, vas tukaj več ne bo.</p>
            </sp>
            <sp xml:id="SDZ7-Redna-21-2016-07-12.sp160">

               <speaker>PODPREDSEDNIK MATJAŽ NEMEC:</speaker>

               <p>Besedo ima državna sekretarka na Ministrstvu za finance mag. Mateja Vraničar Erman.</p>
               <p>Za njo pa gospa Vojka Šergan in gospa Iva Dimic.</p>
               <p>Izvolite, mag. Mateja Vraničar Erman.</p>
            </sp>
            <sp xml:id="SDZ7-Redna-21-2016-07-12.sp161">

               <speaker>MAG. MATEJA VRANIČAR ERMAN:</speaker>

               <p> Hvala lepa še enkrat za besedo.</p>
               <p>V svojem prejšnjem nastopu nisem omenila finančnega učinka predlaganega amandmaja k
               6. členu, pa mi dovolite, da to pomanjkljivost popravim. Če se sprejme predlagani
               zakon, se bo ocena katastrskega dohodka znižala za 16 milijonov. Če je celoten
               katastrski dohodek danes glede na obstoječi dopolnjen predlog zakona ocenjen na 76
               milijonov, bi ob sprejetju tega amandmaja bil za 16 milijonov nižji. Potem je treba
               pa odšteti še tisti katastrski dohodek, ki se izloči iz dohodnine, iz obdavčitve, ker
               je nižji od 200 evrov. Ne smemo pozabiti, da je ena od posebnosti davčne obravnave
               kmetijske dejavnosti prav v tem, da se dohodki, doseženi do ravni 200 evrov, sploh ne
               vštevajo v davčno osnovo. In to zajame, upoštevam že končne številke, po poteku
               katastrskega dohodka s 100-odstotno vključitvijo katastrskega dohodka v davčno osnovo
               bi to pomenilo na primer kmetijo s 6,5 hektara gozda ali pa kmetijo z 2,5 hektara
               kmetijskih zemljišč brez podrobnejše določene rabe. In to je hkrati tudi odgovor na
               vprašanje, zakaj se ne razbremeni najmanjših kmetov. Če v razpravi vzamemo v obzir še
               predlog, ki je bil predstavljen, da se ohrani samo 40-odstotna vključitev
               katastrskega dohodka v dohodnino oziroma da se katastrski dohodek določi zgolj na
               ravni 40 % dejansko ugotovljenega katastrskega dohodka, ne bodo razbremenjeni
               najmanjši. Razbremenjeni bodo največji, za katere danes slišimo očitek, da je ta
               zakon preveč ugoden za njih in da preveč obremenjuje male. Pa še z enim podatkom naj
               postrežem. Danes je iz obdavčitve izključenih 74 % kmečkih gospodinjstev, ker njihov
               katastrski dohodek ne doseže 200 evrov. Ko bo konec prehodnega obdobja, bo takih
               kmečkih gospodinjstev 72 % ali 255 tisoč 317 kmečkih gospodinjstev. Hvala lepa.</p>
            </sp>
            <sp xml:id="SDZ7-Redna-21-2016-07-12.sp162">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Besedo ima gospa Vojka Šergan, pripravita naj se gospa Iva Dimic in gospod Janko
               Veber.</p>
               <p>Izvolite.</p>
            </sp>
            <sp xml:id="SDZ7-Redna-21-2016-07-12.sp163">

               <speaker>VOJKA ŠERGAN (PS SMC):</speaker>

               <p>Hvala za besedo. Lepo pozdravljeni kolegice in kolegi, državna sekretarka!</p>
               <p>Pravkar je gospa državna sekretarka še enkrat obrazložila glede obdavčitve
               katastrskega dohodka malih kmetov. Mislim, da prav iz tega razloga in iz razloga, da
               FADN niso primerni podatki za obdavčitev po katastrskem dohodku, tega amandmaja ne
               bom podprla. Kar se pa tiče nekaterih trditev, ki so jih kolegi izpostavili, kako je
               vse v kmetijstvu slabo, bi kljub temu izpostavila iz nedavnega poročila, ki smo ga
               obravnavali na Odboru za kmetijstvo, da so bili v tem vmesnem poročilu predstavljeni
               podatki, da je v kmetijstvu višji izvoz, višja zaposlenost, in sicer iz 77 tisoč na
               81 tisoč zaposlenih, višji prihodki za 8,2 %, višja samooskrba, kolega Lah trdi, da
               je nižja samooskrba, višja samooskrba v 2015 za 8 %, višja dobičkonosnost za 4 %. Jaz
               ne bi rekla, da je v tej panogi tako zelo vse narobe. Iz zakona je razvidno, da se bo
               razbremenilo manjše kmete; ne pa dodatno obremenilo, ker se katastrski dohodek do 200
               evrov ne bo obračunaval. Kar se tega zakona tiče, bi še to poudarila, da je to
               predvsem tehnični zakon, to je zakon, ki bo nekako uredil metodo ugotavljanja
               katastrskega dohodka – jaz bom to še enkrat poudarila –, s katerim se bo na podlagi
               razpoložljivih podatkov na čim bolj razumljiv način določil kar najbolj realen
               dohodek. S tem pa primerljiva obravnava vseh fizičnih oseb, kajti ne smemo pozabiti,
               da so kmetje na nek način tudi podjetniki, da so tudi kmetje vedno bolj izobraženi,
               da znajo dati na tehtnico – ali obdavčitev po katastrskem dohodku ali vodenje knjig.
               In da je ugotavljanje katastrskega dohodka pavšalno določanje dohodka glede na
               dohodek posameznika. Pavšalno določanje dohodka, kot je katastrski dohodek, je tudi
               izbira vsakega posameznika, ker na eni strani vidimo, da je katastrski dohodek
               enostaven, predvidljiv, robusten za kmete; ni pa nujno, da je tudi pravičen, saj je
               za nekatere lahko ugodnejši, za druge manj glede na to, kakšno drugo dejavnost še
               opravljajo. To je stvar izbire glede na to, na kakšen način kmetujejo.</p>
               <p>Pri tem naj opozorim, da smo v 2015 v Zakonu o dohodnini omogočili, da se kmetje sami
               odločijo, kdaj in če bodo vstopili v knjigovodsko vodenje kmetije, tako da je še
               vedno to izbira. Jaz ta zakon še vedno ne vidim kot nov davek. To ni nov davek.
               Katastrski dohodek je bil v preteklosti podcenjen, zato pridemo do drugačnih
               izračunov oziroma do nekih drugih podlag za obdavčitev. Zakon, ki je bil sprejet 2011
               in potem zamrznjen v letu 2013, govori o tem, da tudi v preteklosti ni bilo soglasja
               glede sprejetja tega zakona. In to je sistemski zakon, Ministrstvo za kmetijstvo in
               Ministrstvo za finance se je z vso zainteresirano javnostjo pogovarjalo, sodelovalo
               in skupno so prišli do metode ugotavljanja katastrskega dohodka. In ne moremo reči,
               da je ta zakon nastal kar tako. Mislim, da je treba prisluhniti temu, da so se
               zainteresirana javnost in pristojni na obeh ministrstvih trudili, da je prišlo do
               ustreznih zakonskih rešitev. Kar se pa tiče tega, da je bilo zelo veliko usklajevanj,
               mislim, da je prav, saj smo zaznali tudi mi, kaj se dogaja na terenu. Prav je, da je
               prišlo do posameznih korekcij, od 19 predlogov, ki so bili dani, se jih je sprejelo
               kar 18, kar pomeni, da so ministrstva šla naproti kmetom. Glede reprezentativnosti
               Kmetijsko gozdarske zbornice in malih kmetov, to je pa debata za … ne vem; glede
               reprezentativnosti posameznih zbornic pa mislim, da je tudi popolnoma druga debata, o
               kateri bi se lahko glede reprezentativnosti pogovarjali tudi na kakšnem drugem
               nivoju. Tudi ministrstvo ne more iti na teren in kmete klicati ter jih prositi, da
               povejo svoje mnenje; za to so posamezna združenja, da se organizirajo in da preko
               svojih združenj … Saj nihče ne pravi, da je KGZS bila edina zainteresirana javnost.
               Bili so družinski vinarji, vsi posamezniki, ki so se v kakršnihkoli asociacijah
               združili, so svoje pripombe dajali. Prehodno obdobje, če ne bi dali prehodnega
               obdobja, bi bil očitek, da rabijo kmetje neko prehodno obdobje, da se prilagodijo.
               Sedaj, ko smo ga dali, očitate, da bo to prestavljeno v drugo obdobje. Tudi vi bi
               lahko v letu 2011 ali 2013 na tem zakonu naredili mogoče kakšen drug korak, pa ste ga
               zamrznili, ker ni bil v redu. To se pravi, da so bile te spremembe nujne. Zato
               mislim, da je ta zakon resnično dober, sistemski, da bo v pomoč malim kmetom. Kot je
               navedla državna sekretarka, 74 % je takih, ki ne plačujejo, niso obdavčeni na osnovi
               katastrskega dohodka, so izvzeti. Mislim, da je treba ta zakon podpreti in ga
               uveljaviti tako, kot je predlagan. Hvala.</p>
            </sp>
            <sp xml:id="SDZ7-Redna-21-2016-07-12.sp164">

               <speaker>PODPREDSEDNIK MATJAŽ NEMEC:</speaker>

               <p>Postopkovno, gospod Bojan Podkrajšek.</p>
            </sp>
            <sp xml:id="SDZ7-Redna-21-2016-07-12.sp165">

               <speaker>BOJAN PODKRAJŠEK (PS SDS):</speaker>

               <p>Hvala še enkrat za besedo, spoštovani podpredsednik Državnega zbora.</p>
               <p>Za lažje razumevanje opozicije, imam občutek, da smo na enkrat kar vsi finančni
               strokovnjaki v tej dvorani. Ampak nekje v medijih sem danes zasledil, državni
               sekretar na Ministrstvu za finance v Vladi Republike Slovenije razmišlja o svojem
               odstopu, ker je na enem segmentu zavajal s podatki. Tako da nas boste razumeli, da
               močno dvomimo v ta predlog zakona in nas skrbi za slovenskega kmeta. Hvala.</p>
            </sp>
            <sp xml:id="SDZ7-Redna-21-2016-07-12.sp166">

               <speaker>PODPREDSEDNIK MATJAŽ NEMEC:</speaker>

               <p>Nisem ravno razumel, gospod Podkrajšek, kakšen je bil vaš postopkovni predlog.</p>
               <p>Ampak predlagam, da nadaljujemo z delom. Če se strinjate, dajem besedo gospe Ivi
               Dimic.</p>
               <p>Izvolite.</p>
            </sp>
            <sp xml:id="SDZ7-Redna-21-2016-07-12.sp167">

               <speaker>IVA DIMIC (PS NSi):</speaker>

               <p>Hvala lepa.</p>
               <p>Spoštovani predsedujoči, naj čisto na kratko; nerada polemiziram s svojimi kolegi,
               mogoče mi bo državna sekretarka odgovorila. Res ne vem, na katerem področju bo nov
               izračun katastrskega dohodka v pomoč malim kmetom. To je moja kolegica rekla, pa bi
               rada izvedela, na katerem področju bo v pomoč malim kmetom, ker jaz tega nisem
               zasledila. Naj se vrnem k prejšnji debati. Gospa državna sekretarka, vi ste rekli, da
               davčne odmere bodo tudi za tiste lastnike, ki nimajo urejenega zemljiškoknjižnega
               lastništva. In me zanima, na kateri pravni podlagi bo davek odmerjen posestniku
               lastniku, ki so vpisani v kataster, v zemljiško knjigo pa ne, ker je do tega prišlo
               pri prenosu iz ročne v elektronsko obliko. In vi ste rekli, da bi si moral vsak
               lastnik urediti status. Seveda so si urejali in so si želeli urediti status, tudi s
               tožbo, a je bila pravnomočno zavrnjena, kar lahko potrdi tudi vaš kolega minister
               Klemenčič. Vsak lastnik. So tožbe, ki so bile zavrnjene. In me samo še enkrat zanima,
               če je za davčne namene dovolj nek posestni list, da se odmeri davek, pa predlagam, da
               je tudi za pravni pomet ta posestni list dovolj; kar pomeni, da se bo lahko na
               podlagi tistega posestnega lista opravilo dedovanje, prodaja, zamenjava in tako
               naprej. Ampak temu ni tako. Imamo razlastninjene lastnike, ki si ne morejo preko
               nobenega instituta v tej državi urediti zemljiškoknjižno posest, saj pravim še
               enkrat, v katastru jih imamo, ampak ni prenosa v elektronsko. In tudi preko sodbe ne
               morejo priti do tega lastništva.</p>
               <p>Država je odgovorna za vzpostavitev evidenc. V tej nalogi in v tem primeru prenosa
               zemljiške knjige iz fizične v elektronsko obliko je država odgovorna, da ni bilo v
               celoti narejeno, ker je bila naročnik in je plačala to nalogo; vendar odgovornosti,
               zakaj je prišlo do tega, pri tem ni nosil nihče. In mislim, da je čas, da se te
               stvari uredijo. Po šestih letih je skrajni čas, ker lastniki enostavno nimajo
               pravice, revirni gozdar jim ne izda poseka, ne morejo opraviti sanacijske sečnje,
               neke skrbnike se postavlja. Ali boste potem izstavili račun za odmero davka
               skrbnikom, ali komu boste izstavili?! Zadeve niso tako enostavne, ko ste rekli, za
               davčne namene bomo mi vseeno izstavili tistemu, ki je tam knjižen. Ja, potem mora
               imeti pravico tudi prometa s temi nepremičninami. Država je dobesedno projekt
               zemljiške knjige slabo izpeljala, do zdaj tega še nihče ni rekel, vendar to je prvi
               primer, ki se kaže. Če mi ne verjamete, pozanimajte se, da je to zelo pereč problem,
               da je že potekalo kar nekaj okroglih miz na to temo in rešitve ni. Jaz mislim, preden
               se gre v takšne projekte, je treba urediti evidence. Država je odgovorna, da vsem
               enako odreja.</p>
            </sp>
            <sp xml:id="SDZ7-Redna-21-2016-07-12.sp168">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Besedo je želela državna sekretarka mag. Mateja Vraničar Erman.</p>
               <p>Za njo gospod Janko Veber in gospod Jožef Horvat.</p>
            </sp>
            <sp xml:id="SDZ7-Redna-21-2016-07-12.sp169">

               <speaker>MAG. MATEJA VRANIČAR ERMAN:</speaker>

               <p>Hvala lepa.</p>
               <p>Še enkrat. V čem je prednost predloga zakona za male kmete? Za tiste, ki se ukvarjajo
               s pridelavo posebnih kultur, ta pridelava se šteje za osnovno kmetijsko dejavnost, ne
               več za dopolnilno dejavnost. Ni potrebno vodenje knjig in ni potrebno posebno
               ugotavljanje dohodka iz te dejavnosti. Ampak se bo to štelo v okvir katastrskega
               dohodka. Prva stopnja pridelave; v manjšem obsegu bo štet dohodek, kot da je vključen
               v katastrski dohodek, in se ne bo dodatno ugotavljal. To sta samo dve prednosti, ki
               jih je mogoče uveljaviti na podlagi novega Zakona o ugotavljanju katastrskega
               dohodka. Seveda pa tudi pri tem, kot celo današnjo razpravo o tej problematiki,
               povezujem rešitve iz Zakona o ugotavljanju katastrskega dohodka in Zakona o
               dohodnini. In še enkrat glede zavezanca oziroma osebe, ki se ji katastrski dohodek
               pripiše v njegovi/njeni dohodninski odločbi. Spet govorimo o rešitvah, ki niso
               vključene v Zakon o ugotavljanju katastrskega dohodka, ampak v Zakon o dohodnini. In
               Zakon o dohodnini določa, da se kot zavezanec, kateremu se ta dohodek pripiše, določa
               zavezanec, ki je kot lastnik opredeljen v zemljiškem katastru, ne zemljiški knjigi, v
               zemljiškem katastru; ali uporabniku ali tisti osebi, ki se priglasi kot oseba, ki
               uporablja določeno zemljišče za opravljanje kmetijske oziroma gozdarske dejavnosti.
               Za dohodninsko odmero ni pomembno, kdo je pravni lastnik, ampak kdo pridobiva dohodek
               oziroma je ekonomski upravičenec iz izkoriščenja določenega zemljišča. Hvala lepa.
           </p>
            </sp>
            <sp xml:id="SDZ7-Redna-21-2016-07-12.sp170">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Gospod Janko Veber, izvolite, beseda je vaša.</p>
            </sp>
            <sp xml:id="SDZ7-Redna-21-2016-07-12.sp171">

               <speaker>JANKO VEBER (PS SD):</speaker>

               <p>Hvala za besedo in lep pozdrav vsem.</p>
               <p>Zagotovo je eden najzahtevnejših zakonov zakon o katastrskem dohodku. Z njim se
               ukvarjamo že vrsto let. Tudi ta, ki je trenutno v veljavi, je takšen, da lahko
               enormno obremeni slovensko kmetijstvo, če ne bo sprejet nov zakon. Smiselnost
               sprejemanja novega zakona je že zaradi tega, da odpravimo zdaj veljavnega, ki očitno
               ni bil dovolj dobro usklajevan in dovolj dobro pripravljen, da bi upošteval osnovno
               načelo, ki je sicer vodilo pri metodologiji izračuna katastrskega dohodka; in sicer
               katastrski dohodek se izračuna kot razlika med tržno vrednostjo možne pridelave in
               stroški, ki nastajajo pri tem. Vsa igra je v tem, zato je za razumeti tudi amandma,
               ki ga imamo v obravnavi s strani opozicije, da namesto 90 % stroškov tržnega prihodka
               za kmetijska zemljišča predlagajo 94 % stroškov. To je pričakovana reakcija. Dejstvo
               pa je, da je izjemno pomembno pri tako veliki spremembi – in tukaj res lahko govorimo
               o sistemskem pristopu, sistemskem zakonu –, da je upoštevan predlog tudi s pogajalci,
               ki jih ni bilo malo. Ne samo Kmetijsko gozdarska zbornica, ampak če pogledamo spisek
               vseh zvez in društev, s katerimi je kontaktirala Kmetijsko gozdarska zbornica, je teh
               22. Potem je bil ta dialog izjemno obširen s strani ministrstva in tudi nevladnih
               organizacij. In rezultat tega je, da je to razmerje med možnimi prihodki in stroški
               bistveno ugodnejše za kmeta, kot pa je bilo v ustavnem besedilu zakona.</p>
               <p>Postopek usklajevanj in dogovarjanj je očitno šel v smeri medsebojnega poslušanja in
               tudi upoštevanja vseh realnih opozoril in izračunov, ki so prihajala iz prakse, s
               terena, s strani kmetov in tudi posameznih združenj oziroma društev. V tem prehodnem
               obdobju se bo pokazalo, ali morebiti pri posameznem zavezancu ni prišlo zaradi
               takšnih in drugačnih razlogov do enormnega povečanja davčne osnove. Tukaj se
               pridružujem tudi mnenju Zakonodajno-pravne službe, ki v svojem mnenju pravi, da je
               vprašanje višine katastrskega dohodka vsebinsko vprašanje. Če pa gre za to, da se
               davčna osnova v zelo kratkem obdobju drastično poviša, pa to lahko postane tudi
               pravno vprašanje. Ravno zaradi tega mislim, da je bilo zelo pomembno, da je prišlo do
               dogovora, da se upošteva to prehodno obdobje in da v tem prehodnem obdobju ni
               predvidenih dodatnih obremenitev zavezancev; nasprotno, v posameznem letu celo lahko
               zasledimo, da bodo te obveznosti nekoliko nižje. In mislim, da dragocenost teh
               izračunov in podatkov, ki bodo prišli v tem prehodnem obdobju, je izjemno pomembna
               tudi za dokončno uveljavitev tega zakona v polni vsebini ali v polnih odstotkih, kot
               je pač predvideno, da se v posameznem letu upošteva izračun katastrskega dohodka. In
               ravno zaradi tega menim, da je prav, da poskušamo narediti ta korak oziroma da
               naredimo ta korak ter da tudi skozi konkretne izračune, ki bodo prišli k vsem
               zavezancem, dobimo zelo natančen pregled, kaj se bo zgodilo. Pri tem ni nepomembno,
               da se upošteva za ekonomski izračun tudi prihodke in stroške, ki so bili ustvarjeni
               ali zaznani v preteklih petih letih. Torej ne bo šlo za ugibanje o tem, kaj naj bi
               nastopilo v prehodnjih letih, ampak bo to temeljilo na znanih podatkih, kar je
               izjemno pomembno.</p>
               <p>Mogoče samo zaradi primerjave z bančno luknjo, kjer smo šli v sanacijo bank na
               podlagi ocen, kaj bo v prihodnosti, torej nekih ocen, za katere ni nihče natančno
               vedel, kakšne bodo v realnem svetu, se tukaj srečujemo s podatki, ki so že nastali v
               preteklosti in so osnova za izračun. Po mojem mnenju so dani pogoji za to, da pridemo
               do realne slike in v nekem trenutku tudi realne obdavčitve glede na ustvarjene
               prihodke na kmetijskih in gozdnih zemljiščih, ki jih imajo lastniki oziroma
               uporabniki v uporabi. In mislim, da bi moral biti takšen princip, da poskušaš
               oblikovati, tudi v tem primeru, davčno rešitev na način, da je čim bolj preverljiv,
               je zagotovo dober. Mislim, da bomo lahko v naslednjih letih tudi zelo realno
               razpravljali in ugotavljali, kaj se bo v resnici zgodilo. Hvala.</p>
            </sp>
            <sp xml:id="SDZ7-Redna-21-2016-07-12.sp172">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Gospod Jožef Horvat, ste zadnji prijavljeni razpravljavec.</p>
               <p>Izvolite.</p>
            </sp>
            <sp xml:id="SDZ7-Redna-21-2016-07-12.sp173">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik.</p>
               <p>Še zadnjič se oglašam v zvezi z amandmajem, ki smo ga predlagali in ga povzeli po
               predlogu Kmetijsko gozdarske zbornice. Mi utemeljujemo naš amandma na osnovi
               knjigovodskih podatkov po metodologiji FADN. Nimam zdaj veliko časa, da bi razložil,
               kaj ta FADN je, ampak gre za knjigovodske podatke v opazovanem obdobju petih let –
               ali je to dovolj dolgo opazovano obdobje, po moji oceni je – in v tem opazovanem
               obdobju ti podatki kažejo, da je razlika med vrednostjo pridelave in med stroški za
               obdobje teh zadnjih petih let v višini 94 %; in ne 90 %, kot zdaj piše v šestem
               odstavku 6. člena. Jaz seveda ne morem polemizirati z gospo državno sekretarko, ali
               je teh 16 milijonov izpada katastrskega dohodka, če sem prav razumel, pravilen
               izračun ali ne. Pa recimo, da zaupam; čeprav moram reči, da me preseneča na podlagi
               tega in ob ugotovitvi, da je celotni katastrski dohodek, ne vem sicer za katero leto,
               le 76 milijonov evrov. Poslušalstvo, ki nas spremlja, in tisti, ki se ne ukvarjajo s
               kmetijstvom, ne vedo, kaj je FADN. To je mreža knjigovodskih podatkov kmetijskih
               gospodarstev ali pa še bolj poenostavljeno rečeno, to je kmetijski dejavnosti
               prilagojeno knjigovodstvo. Zato je pač ta metodologija FADN. Ampak zdaj vlada pravi,
               da je to irelevantno, to ni pomembno, vrzite v koš te knjigovodske podatke – ne ravno
               tako, ampak jaz lahko tako razumem –, ker je Evropsko računsko sodišče imelo pripombe
               in to metodologijo problematiziralo. Ampak podatki FADN se uporabljajo za
               analiziranje finančnih spodbud in načrtovanje kmetijske politike na nacionalni ravni
               in ravni Evropske unije. Naprej, po FADN metodologiji se zbirajo knjigovodski podatki
               o dohodkih in poslovanju kmetijskih gospodarstev v vseh državah Evropske unije.
               Naenkrat pa ta metodologija ni dobra. Ja, moramo upoštevati priporočila Evropskega
               računskega sodišče, dobro.</p>
               <p>Totalno smo zmedeni glede tega, totalna zmeda. Podobno kot to, ko mi pravimo večji
               fiskalni napor, minister Mramor pravi: čakajte malo, ni res, metodologija ni
               pravilna. Ampak to je zdaj druga zgodba. Gospe in gospodje, ta problematika je
               izjemno kompleksna, seveda se strinjam, nekdo je prej rekel, da bi morali imeti na
               mizi tudi Zakon o dohodnini. Ja, danes je objavljen, ne vemo, kako bo delovala tako
               imenovana kapica, ki bo opredeljena v Zakonu o dohodnini. Kolegice in kolegi, kaj
               pomeni Brexit za slovensko kmetijstvo in za katastrski dohodek? Kaj pomeni Brexit? To
               sem mislil vprašati predsednika Vlade v četrtek zjutraj na skupni seji, ko bomo
               obravnavali zasedanje Evropskega sveta; pa ga ne bo. Pa ne bo tudi zunanjega
               ministra; ne vem, koga naj vprašam. Jaz pa vem, toliko časa pa že sedimo na sejah
               Odbora za zadeve Evropske unije in drugih odborih, da Brexit pomeni manj kmetijskih
               subvencij, kar bo velik in strašen bič za slovenske kmete. Brexit pomeni manj
               kmetijskih subvencij. Tega se kmetje danes gotovo še niti ne zavedajo, bo pa to po
               moji oceni močno udarilo.</p>
               <p>Problematika je zelo kompleksna. Več je vprašanj, kot je odgovorov ta trenutek. In
               zato bi s tem amandmajem, ki ga predlagamo mi in Slovenska demokratska stranka, vsaj
               malo šli naproti slovenskemu kmetu. Jaz mislim, kot je kolega Veber rekel, glede na
               bančno luknjo je to pol kapljice v morje, ne cela; je samo pol kapljice v morje.
               Hvala.</p>
            </sp>
            <sp xml:id="SDZ7-Redna-21-2016-07-12.sp174">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Gospa državna sekretarka, izvolite, beseda je vaša.</p>
            </sp>
            <sp xml:id="SDZ7-Redna-21-2016-07-12.sp175">

               <speaker>MAG. MATEJA VRANIČAR ERMAN:</speaker>

               <p> Hvala lepa.</p>
               <p>Kar se tiče FADN knjigovodstva, naj še enkrat ponovim, tudi to varianto smo
               preigrali, ampak smo se odločili oziroma smo na podlagi opozoril tudi kmetijskega
               ministrstva in nevladnih kmetijskih organizacij ugotovili, da je zajem podatkov v
               FADN knjigovodstvu ali v FADN statistiki premajhen. In smo se zato skupno odločili za
               uporabo statističnega ekonomskega računa za kmetijstvo. In če se odločimo za eno
               metodologijo, jo moramo uporabiti konsistentno in znotraj te metodologije potem
               dogovoriti tiste odstope, ki so bili v tem postopku usklajevanja dogovorjeni. Ne pa
               mešati na prihodkovni strani eno metodologijo, na normiranih stroških pa drugo
               metodologijo; to je ključen problem. Dodaten argument glede pomanjkljivosti FADN
               metodologije je samo dodaten, ne pa temeljni argument.</p>
               <p>In kar se tiče Brexita, o učinkih bomo lahko govorili takrat, ko bomo vedeli, na
               kakšen način bo dejansko do izstopa prišlo. In če smo že pri kmetijskih subvencijah,
               še enkrat, subvencije niso predmet Zakona o ugotavljanju katastrskega dohodka, ampak
               so predmet druge zakonodaje, v tem konkretnem primeru je najpomembnejši Takon o
               dohodnini. Hvala lepa.</p>
            </sp>
            <sp xml:id="SDZ7-Redna-21-2016-07-12.sp176">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Spoštovani, ker nimam več prijavljenih razpravljavcev, sprašujem, ali želi še kdo
               razpravljati o 6. členu ter amandmaju?</p>
               <p>Gospod Breznik, izvolite.</p>
            </sp>
            <sp xml:id="SDZ7-Redna-21-2016-07-12.sp177">

               <speaker>FRANC BREZNIK (PS SDS):</speaker>

               <p>Najlepša hvala.</p>
               <p>Ko prihaja vlada Mira Cerarja v javnost ali pa v državni zbor s prvim stavkom, to je,
               da bodo uvedli sistemsko zakonodajo; takrat je to alarm za to, da se mi, ki smo s
               podeželja, in manjši obrtniki v tej državi takoj primejo za denarnice. To je modus
               operandi te vlade in to ugotavljam več kot dve leti. Danes smo imeli kar nekaj
               floskul: bo prehodno obdobje, vse smo upoštevali, izvzete so kmetije, ki imajo manj
               kot 200 evrov katastrskega dohodka. Tak zakon lahko napiše nekdo, ki sploh ne pozna
               reliefa Slovenije. Jaz bi vam priporočil, da se dvignete na helikopter, greste na 2
               tisoč 500 ali 3 tisoč metrov ter si poglejte, kako sploh zgleda Slovenija. To ni
               Nizozemska, to ni Španija, to ni Francija; to je Slovenija. Več kot 80 % zemlje, kar
               je danes kolega Lah govoril, ima omejene kmetijske dejavnike. To so kmetje, ki jih je
               komunizem uničil, ki jih je spravil v bregove, ki imajo dva, tri hektarje zemlje, ki
               ima dve svinji, ki ima štiri jabolka, hodi dopoldan v službo, popoldan pa doma ureja
               zato, da vsaj kulturno krajino drži v nekem ravnovesju. To je slovensko kmetijstvo v
               70 % primerov. Moderna Slovenija je pa prinesla tako imenovane turbo ali
               kapitalistične kmete, ki so jim omogočili, da so tako, kot so lastninili, tudi
               kupovali kmetijsko zemljo, ki je bila prej državna; ali pa imajo v poceni najemu. To
               so pa kmetije tisoč hektarjev in tako naprej. To je slovensko kmetijstvo. Kaj je naša
               naloga? Kaj se bo v tem dvoletnem moratoriju zgodilo, spoštovani kolegi? Ali se bo
               struktura teh manjših družinskih kmetij spremenila, spoštovana državna sekretarka?
               Ali samo palico pa tolčemo po kmetih. Mi rabimo zaključene ekonomsko vzdržne kmetije.
               To mora biti naša vizija. Mi moramo popraviti to, kar smo 45 let uničevali. To je
               prvi del domače naloge. Mi rabimo kmetije v velikosti 10, 20, 30 hektarjev, srednjega
               kmeta, ki bo lahko preživel oziroma bosta dve družini lahko preživeli na tej kmetiji.</p>
               <p>Jaz prihajam iz Slovenskih Goric, razen treh, štirih, petih velikih kmetov vsi ostali
               životarijo na teh kmetijah. In danes govorite o katastrskem dohodku. Ja, spoštovana,
               spoštovani, seveda se strinjam z njim čez pet let; ampak najprej me zanima, ali imamo
               kakšne subvencije, da kmetom pomagamo, da si lahko nakupijo zemljo, da lahko
               zaokrožijo kmetijo, da bo to pocenilo?! Tega mi nimamo. Mi nimamo nobene vizije
               slovenskega kmetijstva. Mi pridemo z nekimi zakoni, kjer bi v štartu uničili vse, kar
               je vsaj malo preživelo v tem obdobju. Ta zakon je nemogoče podpreti, spoštovani
               kolegi, in ga tudi ne bomo podprli. Hvala.</p>
            </sp>
            <sp xml:id="SDZ7-Redna-21-2016-07-12.sp178">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Sprašujem, ali želi še kdo razpravljati? Gospod Žnidar, nimate več časa na razpolago.
               Ker so amandmaji, ne bo delitve časa. Sprašujem, ali želi še kdo, ki ima čas na
               razpolago, razpravljati o 6. členu? Ugotavljam, da ne. Ker nihče ne želi
               razpravljati, zaključujem razpravo.</p>
               <p>Nadaljujemo pa z razpravo k 11. členu ter amandmaju Poslanske skupine Slovenske
               demokratske stranke.</p>
               <p>Želi kdo razpravljati o tej točki dnevnega reda in amandmaju?</p>
               <p>Gospod Zajc.</p>
            </sp>
            <sp xml:id="SDZ7-Redna-21-2016-07-12.sp179">

               <speaker>SIMON ZAJC (PS SMC):</speaker>

               <p>Hvala, predsedujoči.</p>
               <p>Ta amandma je pa zanimiv. Pri prejšnji točki smo poslušali očitke poslanca Slovenske
               demokratske stranke, zakaj ta vlada ni dala uravnilovke. Zakaj smo šli nekaterim
               skupinam nasproti, zakaj smo prisluhnili in upoštevali predloge lastnikov gozdov,
               čebelarjev. Ja, res je, smo jim prisluhnili, smo jim šli naproti, ker za Stranko
               modernega centra so pomembni gozdovi, je pomembna voda in so pomembne čebele. Vemo,
               koliko malo časa lahko živimo brez vode, brez čebel malo dlje; ampak bomo tudi
               izginili; zato smo jim šli naproti. Ampak kakšen amandma nam zdaj dajete vi, ki ste
               nam očitali to, da nismo dali v uravnilovke, ampak da smo prisluhnili in šli
               naproti?! Namesto 80 % predlagate 94 % priznanih stroškov, ker za vas je pa v redu,
               če greste nasproti; samo mi ne smemo, ali kako. Mi moramo tolči po ljudeh zato, da
               lahko vi potem po nas tolčete. Ne razumem zdaj, kaj je bil prej točno vaš očitek; s
               tem da tudi to, da če nočemo dati v uravnilovke, to ne pomeni, da zakon ni sistemski.
               Mi smo se pogovarjali s čebelarji. Izračuni kažejo, da je v resnici stroškov 60 %,
               šli smo naproti, šli smo na 80 % in oni se s tem strinjajo. Ali bi se strinjali z več
               priznanimi stroški – najbrž bi se. Če bi mi rekli, kaj pa če vam damo 97 %, ali bi
               oni rekli – o ne, tega pa ne sprejemamo. Seveda vsak sprejme več, ampak oni so se
               strinjali z 80 %, ker je realen procent stroškov.</p>
               <p>Mi tega amandmaja ne bomo podprli; se pa opravičujem, če smo šli že prej naproti in
               smo vam vzeli neko težo, s katero bi lahko po nas tolkli še naprej.</p>
            </sp>
            <sp xml:id="SDZ7-Redna-21-2016-07-12.sp180">

               <speaker>PODPREDSEDNIK MATJAŽ NEMEC:</speaker>

               <p>Hvala lepa.</p>
               <p>Ali želi še kdo razpravljati k 11. členu? Ugotavljam, da ne. Ker nihče ne želi
               razpravljati, zaključujem razpravo.</p>
               <p>O amandmajih bomo v skladu s časovnim potekom seje zbora odločali čez pol ure v
               okviru glasovanj.</p>
               <p>S tem prekinjam to točko dnevnega reda.</p>
               <p>Prekinjam tudi 21. sejo Državnega zbora, ki jo bomo z glasovanjem nadaljevali ob
               18.30. Hvala lepa.</p>
               <stage xml:id="SDZ7-Redna-21-2016-07-12.stage6">(Seja je bila prekinjena ob 18.02 in se je nadaljevala ob 18.32.)</stage>
            </sp>
            <sp xml:id="SDZ7-Redna-21-2016-07-12.sp181">

               <speaker>PREDSEDNIK DR. MILAN BRGLEZ:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Nadaljujemo s prekinjeno sejo zbora. Prehajamo na glasovanje zbora o predlogih
               odločitev. Poslanke in poslance prosim, da preverite delovanje glasovalnih naprav.
                  <title xml:id="SDZ7-Redna-21-2016-07-12.title4">Nadaljujemo s prekinjeno 2. točko dnevnega reda, to je z obravnavo Predloga za začetek
                  postopka za spremembo Ustave Republike Slovenije z osnutkom ustavnega zakona o
                  spremembah Ustave Republike Slovenije.</title>
               </p>
               <p>Prehajamo na odločanje o predlogu sklepa, da se začne postopek za spremembo ustave.
               Na glasovanje dajem naslednji predlog sklepa: Državni zbor Republike Slovenije
               sprejema predlog skupine poslancev z dne 16. 4. 2015 za začetek postopka za spremembo
               Ustave Republike Slovenije z osnutkom ustavnega zakona. Ustavna komisija predlaga
               zboru, da predlagani sklep sprejme.</p>
               <p>Pred glasovanjem vas želim obvestiti, da bo skladno z določbo drugega odstavka 168.
               člena Ustave Republike Slovenije sklep sprejet, če bo zanj glasovalo dve tretjini
               navzočih poslank in poslancev. Je kakšna obrazložitev? Ne.</p>
               <p>Glasujemo. Navzočih je 85 poslank in poslancev, za je glasovalo 65, proti nihče.</p>
               <p><stage xml:id="SDZ7-Redna-21-2016-07-12.stage7">(Za je glasovalo 65.)</stage> <stage xml:id="SDZ7-Redna-21-2016-07-12.stage8">(Proti nihče.)</stage></p>
               <p>Ugotavljam, da je zbor predlagani sklep sprejel.</p>
               <p>Ker je Državni zbor sprejel sklep, da se začne postopek za spremembo ustave,
               prehajamo na razpravo o osnutku ustavnega zakona in o stališču Ustavne komisije o
               njem. Želi kdo razpravljati? Ker ne želi nihče razpravljati, zaključujem razpravo.</p>
               <p>Prehajamo na razpravo in odločanje o vloženih amandmajih k stališču Ustavne komisije,
               ki so objavljeni ne e-klopi.</p>
               <p>Amandmaji Poslanske skupine Nove Slovenije k 1., 2. in 3. točki stališča Ustavne
               komisije so vsebinsko povezani. Zato bomo o njih razpravljali skupaj, glasovali pa o
               vsakem amandmaju posebej.</p>
               <p>V razpravo torej dajem 1., 2. in 3. točko stališča Ustavne komisije, ter amandmaje
               Polanske skupine Nove Slovenije k tem točkam in amandmaje Poslanske skuine Združene
               levice k 2. in 3. točki.</p>
               <p>Želi kdo razpravljati?</p>
               <p>Besedo ima dr. Matej T. Vatovec.</p>
            </sp>
            <sp xml:id="SDZ7-Redna-21-2016-07-12.sp182">

               <speaker>DR. MATEJ T. VATOVEC (PS ZL):</speaker>

               <p>Hvala, gospod predsednik.</p>
               <p>Kot sem že uvodoma v stališču povedal danes dopoldne, je za to, da dosežemo cilj, ki
               smo si ga na nek način zadali, ko smo začeli odpirati ta postopek za spremembo
               ustave, potrebna majhna korekcija v besedilu, kot je trenutno predlagano, glede
               stališča. Zato smo vložili v Združeni levici še dva amandmaja, in sicer k 2. in 3.
               točki.</p>
               <p>Če ju na kratko povzamem. K 2. točki dodajamo na koncu besedilo, ki se glasi oziroma
               dodaja se besedilo, da je treba posebno skrb nameniti oblikovanju jasne pravne
               ureditve na ravni zakonskega urejanja, ki bo skladno z določbami novega 70.a člena v
               prihodnje preprečevala podeljevanje koncesij za oskrbo prebivalstva s pitno vodo. To
               je verjetno ena glavnih točk, ki jo je treba nedvoumno poudariti v samem stališču.
               Gre za to, če hočemo doseči tisto, za kar se je ta postopek sploh začel, da je treba
               dejansko te koncesije ustrezno preprečiti in tudi omejiti njihovo podaljševanje. Ta
               dopolnitev, ki jo premagamo, na nek način bolj jasno določi napotitev, da mora bodoča
               zakonska ureditev na podlagi ustavnega zakona, kakršen bo sprejet, nedvoumno
               zagotoviti, da se bo v prihodnje podeljevanje koncesij na področju oskrbe s pitno
               vodo preprečilo. Če ob sprejemanju ustavnega zakona ne bo povsem jasno, da sprememba
               ustave preprečuje podeljevanje koncesij na področju oskrbe prebivalstva s pitno vodo,
               se jasno postavlja vprašanje, ali se bo lahko izvrševanje pravice do pitne vode v
               praksi potem v celoti tudi nemoteno prednostno in trajnostno izvajalo. Mi smo na
               stališču, da je treba jasno določiti, da pri proučitvi vseh pomembnih vidikov, ki jih
               je treba v zvezi s pravico do pitne vode oziroma njenim izvajanjem upoštevati na
               ravni ustavnega in posledično tudi zakonskega urejanja, posebno skrb pa jasno
               nameniti pravni ureditvi, ki onemogoča podeljevanje koncesij za oskrbo prebivalstva s
               pitno vodo. Danes smo večkrat poslušali, kako so že zakoni dovolj dobri, kako je
               pravzaprav koncesija nekaj, kar je po eni strani sprejemljivo. Vendar je tu treba
               dodati, da koncesija dejansko pomeni privatizacijo in v tem primeru, sploh kar se
               tiče pitne vode, je seveda jasno, da do tega ne sme priti. Ko govorimo o oskrbi s
               pitno vodo za prebivalke in prebivalce, moramo temu nameniti prav posebno pozornost
               oziroma skrb. Poudarjam pa, da to nikakor ne posega v področje gospodarske rabe,
               ampak zgolj jasno določa, da se za oskrbo prebivalstva s pitno vodo ne more
               podeljevati koncesij zasebnim ali drugim pravnim osebam, ki bi lahko na račun tega
               kovale dobiček.</p>
               <p>Kar se tiče amandmaja k 3. točki, dodajamo tudi novo besedilo, ne bom ga prebral v
               celoti, ker je nekoliko daljše, ampak ta dopolnitev predlaga, da se v izvedbenem delu
               ustavnega zakona zakonodajalca zaveže, da bo uredil tudi vprašanje že podeljenih
               koncesij. Skratka, ko bo ustavni zakon stopil v veljavo in se bo začel tudi izvajati,
               bo ostalo odprto vprašanje že podeljenih koncesij za oskrbo s pitno vodo, zato je
               treba to stvar urediti na način, ki bo do prehoda na neposredno oskrbo prek naravnih
               vodnih virov za oskrbo prebivalstva s pitno … Se opravičujem, neprofitne javne službe
               zagotavljajo prednostno in trajnostno tisto, kar je namen ustavnega zakona.</p>
               <p>Glede na to, da so nekatere koncesije za oskrbo s pitno vodo že podeljene, je nujno,
               da se v tem delu zagotovijo ustrezne spremembe zakonodaje in določitev prehoda na
               sistem brez koncesij. Zaradi tega predlagamo, da se pri pripravi predloga ustavnega
               zakona na primeren način uredi tudi to vprašanje. Poleg tega s to dopolnitvijo hkrati
               predlagamo, da se v izvedbenem delu uredi tudi zaveza samega zakonodajalca v zvezi z
               zagotavljanjem oskrbe s pitno vodo, da uredi tudi vprašanje že podeljenih koncesij za
               proizvodnjo pijač, in sicer tako, da se tudi v teh primerih za prehodno obdobje
               zagotovi prednostno in trajnostno za oskrbo gospodinjstev. V obeh primerih je tisto,
               kar je najbolj ključno, in tisto, zaradi česar mora v prvi vrsti to služiti, oskrba
               prebivalstva s pitno vodo, vse ostalo mora biti v drugem planu.</p>
               <p>Glede na časovno trajanje koncesij, ki so že danes podeljene in tudi možnosti
               podaljševanja brez pravzaprav javnega razpisa, je tako vsekakor treba razrešiti tudi
               to vprašanje. Tukaj bi rad poudaril, da stroka opozarja, da se gladine podzemne vode
               na nek način vztrajno znižujejo, to izhaja tudi iz samih podatkov Arsa, ki opozarja
               na količinska stanja vodnih teles in tudi njihovega upadanja, in tudi dejstva, da je
               pravzaprav stanje podzemne vode takšno zaradi tega, ker se pravzaprav z njim oskrbuje
               kar 97 % prebivalstev. Torej na nek način govorimo o tem, da v primeru, ko bo prišlo
               do nekih pomanjkanj, je treba tukaj tudi že jasno zavzeti stališče in se tudi nekako
               zavezati v bodoče, da bo te vire v prvi vrsti treba izkoriščati za oskrbo prebivalcev
               s pitno vodo in s tem dajati prednost temu, da se dejansko ta pravica do pitne vode
               izvaja tako, kot je bila zamišljena, da so torej prebivalke in prebivalci,
               državljanke in državljani tisti, ki jim je v prvi vrsti ta pravica namenjena.</p>
               <p>To je na nek način bistvo teh dveh amandmajev. Po našem mnenju so ključni zato, da
               tudi v bodoče pravzaprav s tem, ko se bomo sklicevali na ta zakon, pa tudi kot
               nekakšno sporočilo, kaj pravzaprav hočemo s tem ustavnim zakonom, da to tudi nekoliko
               bolj jasno zapišemo. Skratka, v prvem primeru k 2. točki, da se jasno reče ne
               koncesijam, k 3. točki to, da se ustrezno pripravimo na to, kako bomo že podeljene
               koncesije obravnavali in kako bomo obravnavali koncesije, ki so podeljene za
               pijačevsko industrijo.</p>
            </sp>
            <sp xml:id="SDZ7-Redna-21-2016-07-12.sp183">

               <speaker>PREDSEDNIK DR. MILAN BRGLEZ:</speaker>

               <p>Več se vas je torej skušalo prijaviti, zato prosim za prijavo.</p>
               <p>Besedo ima mag. Matej Tonin.</p>
            </sp>
            <sp xml:id="SDZ7-Redna-21-2016-07-12.sp184">

               <speaker>MAG. MATEJ TONIN (PS NSi):</speaker>

               <p>Dober dan!</p>
               <p>Amandma, ki ga je vložila naša poslanska skupina, mislim, da prečiščuje in čisti
               tekst. V tej osnovni varianti, ki jo je koalicija vložila, je dikcija varna pitna
               voda. Vprašanje je, kakšna je varna pitna voda. Voda je pitna ali pa ni pitna. Druge
               možnosti ni. Jaz ne vidim, kakšna bi lahko bila varna pitna voda. Zaradi tega mi v
               našem amandmaju predlagamo, da se člen v ustavi uredi tako, da se recimo napiše, da
               ima vsakdo pravico do pitne vode in da so naravni vodni viri naravno javno dobro v
               upravljanju države. Bistvo našega amandmaja je, da črtamo besedico "varno", ker
               mislimo, da je v tej konstelaciji besed popolnoma nepotrebna in da je zapis "pitna
               voda" popolnoma dovolj. Ve se, kakšna je pitna voda, jaz pa varne pitne vode ne
               poznam. Poznam pitno, obstajajo določeni kriteriji, kjer se jasno določi, v katerih
               primerih je voda pitna, in v katerih ni. Mislim, da gre za zelo zdravorazumski
               kriterij in mislim, da, draga koalicija, bi ga veljalo podpreti, ker pa vidim, da ste
               že zelo v stresu in nemirni, bom tukaj zaključil in ne bom razpravljal naprej.</p>
            </sp>
            <sp xml:id="SDZ7-Redna-21-2016-07-12.sp185">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Alenka Bratušek. Najprej vprašam, ali v imenu poslanske skupine ali
               kot predlagateljica? V imenu poslanske.</p>
               <p>Izvolite.</p>
            </sp>
            <sp xml:id="SDZ7-Redna-21-2016-07-12.sp186">

               <speaker>MAG. ALENKA BRATUŠEK (PS NP):</speaker>

               <p>Razpravljam verjetno kot poslanka v imenu poslanske skupine.</p>
               <p>Želela bi poudariti, da je na Ustavni komisiji bilo sprejetih nekaj stvari, ki jim
               je strokovna komisija takrat na seji Ustavne komisije pravzaprav nasprotovala. Ena od
               takšnih je besedica "varna". Se popolnoma strinjam in pridružujem kolegu Toninu, da
               upam in želim, da bo v Sloveniji pitna voda vedno in samo varna. In s takšnim
               zapisom, kot ga imamo danes na mizi, lahko vnašamo in vnesemo v našo državo malo
               zmede in ljudje ne bodo vedeli, ali po pipah do njih priteče varna, nevarna, malo
               manj varna pitna voda. Postopek, predsednik, ste peljali, kot ste ga peljali, v
               nadaljevanju bo verjetno še vedno možnost, da nas strokovna komisija še enkrat
               opozori na stvari, ki ne sodijo, da se jih zapiše v ustavo. Tudi sama in vsi mi
               štirje smo prepričani, da bi bilo prav, da se besedica "varna" umakne ali pa črta s
               te točke.</p>
               <p>Zato bomo ta amandma seveda podprli.</p>
            </sp>
            <sp xml:id="SDZ7-Redna-21-2016-07-12.sp187">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Jožef Horvat.</p>
            </sp>
            <sp xml:id="SDZ7-Redna-21-2016-07-12.sp188">

               <speaker>JOŽEF HORVAT (PS NSi):</speaker>

               <p>Havla lepa.</p>
               <p>Seveda v Novi Sloveniji pravimo, vsakdo ima pravico do pitne vode. To je stvar
               normalnosti neke države, in to državo imamo že 25 let. Dobro, če bomo zdaj to zadevo
               prvi v Evropi vpisali v ustavo, ni nič narobe. Vendar mi predlagamo, da smo le
               pozorni pri besedilu, kaj bomo zapisali v ustavo – ali bomo v Ustavo strpali Zakon o
               vodah, Pravilnik o pitni vodi, Pravilnik o oskrbi s pitno vodo? Najbrž ne.</p>
               <p>Poglejte 2. člen Ustave je po mojem mnenju najmočnejši, je pa vprašanje, če se ga
               držimo, če se ga ta država drži. Imamo države, ki imajo pravico do pitne vode vpisano
               v ustavo. To so recimo Južna Afrika, Urugvaj. Vendar ravno te države, ki imajo to
               zapisano v najvišjem pravnem aktu države, državljanom ne zagotavljajo pitne vode. In
               mi pravimo, da bi bilo dovolj, da bi zapisali besedilo, kot ga predlagamo v amandmaju
               "vsakdo ima pravico do pitne vode" in da bi novi 70.a člen šel v smeri, ki bi govoril
               o tem, da so naravni vodni viri naravno javno dobro v upravljanju države. In pika.
               Mislim, da je to povsem dovolj.</p>
               <p>Kolegice in kolegi, mislim da ne bo dovolj, da se bo Državni zbor trkal po prsih,
               kakšen uspeh smo naredili, da smo v ustavo zapisali pravico do pitne vode. To pravico
               je treba realizirati. Mislim, da se tukaj vsaj desni blok opozicije lahko pohvali z
               nekimi projekti v času svoje vladavine. Recimo pomurski vodovod. Mi smo ga leta 2012
               zagnali, ampak ko bo ta zadeva uveljavljena v ustavi, bom jaz prišel trkat na vrata
               ministra Mramorja in ga bom vprašal: "Minister, kje je denar, da se tudi druga faza
               pomurskega vodovoda zaključi?" Zagnali smo ga ravno zaradi tega, ker Goričke vasi v
               Prekmurju niso imele in nimajo pitne vode. In je še vedno nimajo. Tukaj se moram
               zahvaliti tukaj prisotnemu gospodu Leonu Behinu, ki je izjemno veliko dela naredil v
               tem projektu, seveda pa če mu Mramor ne da denarja in ministrici Ireni Majcen, potem
               se ta določbe v ustavi ne bo mogla realizirati. Mi jo tako razumemo, oprostite. To je
               velika zaveza za državo in država bo morala zagotoviti izgradnjo infrastrukture,
               torej pravico do pitne vode.</p>
               <p>Ja, res je, v Pravilniku o pitni vodi nikjer ni tega pridevnika "varna pitna voda".
               Jaz sem ga šel prebrat, ima 36 členov plus prehodne določbe itn. Poglejte, pitna
               voda, natančno so določeni pa parametri, ki jim mora pitna voda ustrezati, natančno
               je določen monitoring. Ampak to, za božjo voljo, ne spada v ustavo. Pitna voda je
               pitna voda in normalno je, vsaka normalna država mora zagotavljati svojim državljanom
               pravico do pitne vode, sicer ni država.</p>
            </sp>
            <sp xml:id="SDZ7-Redna-21-2016-07-12.sp189">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnica predlagatelja mag. Alenka Bratušek.</p>
            </sp>
            <sp xml:id="SDZ7-Redna-21-2016-07-12.sp190">

               <speaker>MAG. ALENKA BRATUŠEK (PS NP):</speaker>

               <p>Najlepša hvala še enkrat, predsednik.</p>
               <p>Dejstvo je, da smo predlagatelji s predlogom, ki smo ga vložili lanskega aprila,
               jasno pokazali in povedali, kaj je namen tega, da vodo zaščitimo v ustavi. Strokovna
               komisija je seveda z argumenti pripravila spremembe člena, ki smo ga vložili.
               Lahko povem kot predlagateljica, da v celoti podpiram spremembe, ki jih je strokovna
               komisija pripravila. Mislim pa, da je prav, ker ne vem, če vse kolegice in kolegi v
               Državnem zboru vedo, da danes pred nami ni zapis, ki ga je pripravila strokovna
               komisija, ampak je bil ta zapis na seji Ustavne komisije amandmiran. Kljub temu da je
               strokovna komisija izrazila kar nekaj pomislekov. Ampak kakorkoli, seveda je to
               pravica poslank in poslancev. Amandmaji Nove Slovenije na nek način spravljajo
               predlog nazaj, če malo po domače povem, v obliko strokovne komisije, zato bomo mi vse
               njihove amandmaje podprli. Kar pa se tiče amandmaja Združene levice, bi si pa seveda
               želeli, preden o njem glasujemo, slišati strokovno mnenje komisije, ki smo jo imeli
               imenovano. Ampak zaradi postopka, ki je, kakršen je, oziroma je bil zapeljan, kot je
               bil zapeljan, te možnosti nimamo, zato se bomo tokrat pri glasovanju o amandmajih
               Združene levice vzdržali, v nadaljevanju pa upam, da bomo vsi skupaj sledili mnenju
               strokovnjakov. Jaz mislim, da je ustava tako pomemben dokument, da moramo slediti
               pravnim strokovnjakom, ustavnim strokovnjakom in konec koncev strokovnjakom, ki smo
               jih mi predlagali v to strokovno komisijo, tudi zato, da ne bomo res na koncu
               naredili več zmede kot koristi. Jaz prosim še enkrat za razmislek, da naj bo v ustavi
               zapisano in jasno definirano to, kar je pravzaprav naš cilj, vse ostalo pa urejajmo v
               zakonih, v podzakonskih materijah.</p>
            </sp>
            <sp xml:id="SDZ7-Redna-21-2016-07-12.sp191">

               <speaker>PREDSEDNIK DR. MILAN BRGLEZ:</speaker>

               <p>Ker sem videl, da je še interes za razpravo, zopet odpiram možnost, da se prijavite.</p>
               <p>Besedo ima dr. Mitja Horvat.</p>
            </sp>
            <sp xml:id="SDZ7-Redna-21-2016-07-12.sp192">

               <speaker>DR. MITJA HORVAT (PS SMC):</speaker>

               <p>Najlepša hvala za besedo, predsednik. Spoštovani poslanke in poslanci!</p>
               <p>Pogosto v Državnem zboru razmišljamo o dveh osnovnih principih, o črkobralstvu in o
               zdravorazumskem dojemanju prava in tega, da moramo v naš pravni red zapisati stvari
               tako, da so jasne. Bojim se, in tudi v odgovor morda delno predstavnici
               predlagatelja. Strokovna komisija je imela tudi določene druge pomisleke, tako da
               vsaj en član, viden član strokovne komisije je govoril o tem, kar je danes dopoldne
               sporočila tudi Slovenska demokratska stranka, da ta zapis sploh ni potreben v ustavi.
               Mislim, da je bilo dovolj argumentov, ki so nas prepričali, da smo dobili kar lepo
               število glasov za podporo temu predlogu, da odpremo ustavo, da začnemo z
               ustavnorevizijskim postopkom. Preden nadaljujem o razlogih, naj glede tega dostavka,
               res je, tudi s strani strokovne komisije bilo izraženo, da je vprašanje, če ga v
               ustavnem besedilu potrebujemo, ker mora biti to besedilo kratko in od tega smo več
               ali manj že kar precej daleč. Skratka, pri tem vprašanju nam najverjetneje ne bo
               uspelo, da bi kratko ali tako kratko določbo, kot so jo predlagatelji predlagali,
               lahko prišli do uresničitve vseh tistih ciljev, ki jih nameravamo doseči s spremembo
               ustave. Zagotovo bo v nadaljnji razpravi, ker danes govorimo samo o stališčih, ki naj
               vodijo tudi strokovno komisijo in seveda Ustavno komisijo in na koncu tudi Državni
               zbor na plenarnem zasedanju, zato naj vsem tistim in predvsem javnosti sporočim
               naslednje: Komisija Evropske unije svetuje državam članicam, da same uredijo oskrbo s
               pitno vodo, tako da zagotovijo varno čisto pitno vodo in tako, da bodo dostop do nje
               imeli vsi prebivalci. Ne gre torej za neke skrite namene, da bi nekdo nekaj želel
               doseči. Tudi sami s strani Stranke modernega centra, kot veste, čeprav smo dobili na
               začetku očitke, da programa nimamo, imamo v našem programu zapisano pravico do pitne
               vode v našem programu. Zaradi tega tudi naša absolutna podpora od vsega začetka temu
               predlogu, vendar na način, da preprečimo nastanek nepotrebne škode ali da ne odpremo
               nova vprašanja, zato morda do razlogov.</p>
               <p>Kot rečeno, ni na našem zelniku zraslo, če je to bilo v podtonu začutiti, da dajemo
               dostavek zaradi tega, ker se mešamo v profesijo ustavnopravnih strokovnjakov. Ampak
               kot rečeno, za začetek, gre tukaj za predlog komisije Evropske unije, priporočilo,
               kako naj države članice uredijo vprašanje oskrbe prebivalstva s pitno vodo. Na drugi
               strani pa smo sledili, kot veste, civilni iniciativi in strokovni javnosti. Torej ne
               gre za politično odločitev. V delu je utemeljena na političnih razlogih, tudi na
               priporočilih, v večjem delu pa je zadeva strokovno utemeljena ne samo z vidika
               ustavnopravne stroke, ampak seveda predvsem z vidika vodarske stroke. To, da v
               obstoječih aktih nimamo tega vprašanja urejenega na ta način, prepuščam, ne bom na
               tem mestu dajal nobene ocene, ali je to dobro ali slabo, ali je to argument proti
               zapisu nečesa, kar bom malo kasneje poskušal utemeljiti. Vsekakor vemo, da kakorkoli
               bomo posegli v ustavo in s kakršnimkoli tekstom bomo zapisali pravico do pitne vode v
               ustavo, v vsakem primeru nas v izvedbi čaka prilagoditev naše zakonodaje in, kar je
               še bistveno pomembneje, tudi prakse na tem področju.</p>
               <p>Zato se moramo najprej vprašati, zakaj smo sploh prišli sami v Stranki modernega
               centra ali zakaj so predlagatelji prišli na to idejo, zakaj so že v prejšnjem sklicu
               predlagatelji predlagali zapis pravice do pitne vode v ustavo. Zaradi enega
               najpomembnejših gibal in razlogov, ki nas vodi pri našem delovanju: zaradi strahu.
               Zaradi strahu, ki ga je povzročila odločitev, da na široko odpremo vrata možnosti, da
               se vodni viri privatizirajo. V svetu potekajo vojne za vodo, danes smo že ugotovili,
               da smo lahko zadovoljni in, še več, srečni, ker živimo v s pitno vodo bogati državi.
               Kot je z večino pravic, je tako tudi s to. Niso nam bile podarjene. Večina njih je
               bila priborjenih, o samem nastanku vode pa danes ne bi, si boste lahko sami ustvarili
               sliko, ali lahko obravnavamo vodo kot blago ali ne, ali jo lahko obravnavamo kot
               tržno blago ali moramo na drugi strani kot skupnost storiti vse, da bomo vsem
               prebivalcem, poudarjam, vsem prebivalcem, nisem rekel državljankam in državljanom,
               niti nisem, da bi bili politično všečno, rekel vsem davkoplačevalkam,
               davkoplačevalcem zagotovimo pitno vodo.</p>
               <p>Še več. V našem predlogu in z našimi prizadevanji smo se potrudili, da kaj takega ne
               bi prišlo na misel tudi državi, vsakokratni oblasti, pa naj bo ta zdravorazumska, kot
               je bilo danes že opozorjeno, ali naj bo bolj pragmatično usmerjena v reševanje
               aktualnih problemov. Če zavežemo vse in vsakogar, posameznike, njihove organizacije
               in tudi državo oziroma v našem primeru tudi samoupravne lokalne skupnosti, da glede
               vprašanja vode ni šale, gre za osnovno človekovo potrebo, sestavljeni smo večinoma iz
               vode, zaradi tega to za naš obstoj, za obstoj vseh prebivalcev ne more biti stvar
               kovanja dobičkov, ne more biti tržno blago. Enostavno je nekaj k, čemur moramo
               pristopiti skrajno resno. Zakaj tega niso očetje naše ustave predvideli in zapisali v
               ustavo, zakaj se s tem ukvarjamo v aktualnem času, spet prepuščam vsakomur izmed nas,
               da o tem sam premisli, si ustvari svojo sodbo in se temu primerno v nadaljnjem
               procesu ustavne spremembe tudi odloči, tako kot je zapisano v ustavi. Naj se odloči.
               In danes je velik praznik, veseli me, obeležujemo 25. obletnico naše samostojne
               države, skoraj na dan nam je uspelo tudi ob drugi obletnici zadnjih državnozborskih
               volitev, da razpravljamo o teh vprašanjih. Danes smo postavljeni pred osnovno dilemo,
               in to je, kako bomo kot predstavniki ljudstva ravnali skladno z ustavo in prišli do
               takšnega teksta, ki bo vsakomur onemogočal, da bi kakorkoli razmišljal o oskrbi
               prebivalstva in gospodinjstev s pitno vodo kot o tržnem blagu ali da bi na tej
               podlagi koval dobičke. Vsi bomo sami pri sebi tudi premislili, kako da se je med našo
               mladino tako razširilo uporabljanje pijač, vode v plastenkah. Zakaj? Če imamo boljšo
               vodo, ki nam teče na pipah, kot je bilo nekajkrat danes rečeno. Vendar to samo po
               sebi ni umevno. Mene veseli, gospod Tonin, da je vsaka pitna voda, do katere pridete,
               za vas pitna in da jo konzumirate. Jaz sam pa sem zainteresiran zase, za svoje
               zdravje in za zdravje vseh državljanov in državljank, da je ta pitna voda po naravi
               stvari mora biti pitna, drugače ni pitna, ampak da je varna. Zato da je varna, je
               treba pa nekaj storiti, nekaj moramo storiti kot skupnost, da najprej zaščitimo vodne
               vire. Vodni viri niso samo po sebi umevno že pitna voda. Kot boste morda lahko, če
               boste sledili stroki, ugotovili, da nam poplave povzročajo več problemov pri oskrbi
               prebivalstva s pitno vodo kot suše. Res je tudi na drugi strani, da nam rahlo, pa
               vendarle upada količina vodnih virov, ki jih imamo za oskrbo prebivalstva, ker smo v
               času sprememb. Te spremembe bodo lahko še bolj dramatične in nekaj bo treba storiti.
               In z dostavkom "varna pitna voda" želim preprečiti to, kar sem moral sam početi v
               Pakistanu. Pil sem pitno vodo, ki sem jo bodisi prekuhal in v obliki zelenega čaja
               popil ali pa sem moral sam filtrirati vodo, ki je bila v ledeniku. Nekaj sem moral
               storiti. In nekaj moramo kot skupnost storiti. In prav je, ker imamo strokovnjake,
               ker imamo tudi državne organe, ki so pristojni, da skrbijo, da opravljajo tudi
               nadzor. Ne boste verjeli, ampak tako kot je morda na kakšnem področju zdravstva ali
               kot smo imeli zadnjič razpravo tudi glede uporabe kemičnih sredstev v kmetijstvu in
               tako naprej, obstajajo možnosti, da tudi na podlagi raziskav sprejmemo odločitve o
               tem, kakšni so nivoji, da o nečem govorimo kot o varnem. Ne želim strašiti in ne
               verjamem, da imamo pri nas situacijo, da so standardi toliko znižani, da smo
               pravzaprav že na meji, ali je ta voda še pitna ali ni, in da seveda v različnih
               območjih Republike Slovenije imamo tud različne situacije. Zato verjamemo, da je
               treba nekaj narediti in zaradi tega verjamemo, da z dostavkom "varne pitne vode"
               zavezujemo vse, da morajo opraviti vsak svojo nalogo, vsak na svojem področju,
               pristojnosti državni organi, strokovnjaki, strokovno delo zato, da zagotavljamo to
               vodo, da bo pitna in da je to osnovno in tudi ustavno vodilo za zakone in podzakonske
               akte, da morajo slediti temu cilju, ne da razmišljajo, kaj si še lahko privoščimo in
               kaj nas bo preveč stalo in tako naprej, kot imamo veliko najrazličnejših, drobnih
               tudi javnofinančnih interesov. Toliko o tem pojmu. Zaradi tega je za nas silno
               pomemben dostavek, da trajnostno in prednostno vodni viri služijo oskrbi prebivalstva
               in gospodinjstva.</p>
               <p>Trdo postavljena stališča in definicije iz prve faze, ki so bile usmerjene samo v
               preprečitev tistega, česar smo se bali, do česa bi lahko prišlo, če voda postane
               tržno blago, je seveda druga stvar, ki jo moramo upoštevati kot našo realnost, ker
               imamo dovolj vodnih virov. Vodne vire uporabljamo ne samo za oskrbo prebivalstva in
               gospodinjstev, ampak tudi za gospodarsko izkoriščanje, tudi v pijačarski industriji.
               To so naše realnosti in črpamo iz istih virov, ker bi bilo navsezadnje tudi
               negospodarno, če bi do te mere preprečili, da vodne vire izkoriščamo tudi za
               gospodarske namene, torej po svobodni gospodarski pobudi, če pa imamo vode dovolj, in
               bi sicer ta voda iztekla, odtekla in bi seveda z njo lahko na isti način ravnali
               drugi. Zato smo imeli določene dileme, vprašanja, ali slediti slovaškemu principu, ki
               je pravzaprav zahteval, da naj voda ostane na Slovaškem. Najverjetneje pri nas te
               potrebe ni, vendar pa obstaja nujna zaveza, spet iz tega istega razloga, da tisti, ki
               bo gospodaril, ki bo upravljal, ki bo opravljal storitve, da je tisti zavezan, da v
               primeru, če uporabljamo iste vodne vire za oskrbo in za gospodarske namene, da jih za
               gospodarske namene kot tržno blago uporabljamo toliko, da ne ogrozimo oskrbe
               prebivalstva z varno pitno vodo. Govorim o realnosti, govorim o raznih mislih, ki
               lahko komu pridejo na misel, govorim o razliki med javno koristjo in javnim
               interesom. Pa vas ne bom moril s podrobnostmi, kar se tega tiče. Zato seveda smo, kar
               se vodnih virov tiče, tudi vztrajali na stališču, da gre pri naravnih vodnih virih za
               naravno vodno javno dobro in da mora biti to v upravljanju države iz razlogov, ki sem
               jih vmes navedel.</p>
               <p>Več kot dovolj razlogov je, da smo torej zaradi realnosti, v kateri živimo, in
               zaradi realnosti, v kateri živimo, in zaradi najrazličnejših različnih možnih
               razumevanj smo želeli priti do takšnega besedila, ki bo torej sledil temeljnemu in
               osnovnemu cilju, za katerega verjamemo, da ga opišemo skladno s priporočili Komisije
               Evropske unije tako, da gre za naravne vodne vire, da gre za varno pitno vodo in da
               se zavežemo k temu cilju, da zagotovimo za vse prebivalke in prebivalce varno pitno
               vodo. Najlepša hvala.</p>
            </sp>
            <sp xml:id="SDZ7-Redna-21-2016-07-12.sp193">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Janko Veber.</p>
            </sp>
            <sp xml:id="SDZ7-Redna-21-2016-07-12.sp194">

               <speaker>JANKO VEBER (PS SD):</speaker>

               <p>Hvala za besedo.</p>
               <p>V osnutku ustavnega zakona imamo zapisano pravico do varne pitne vode. V luči
               amandmajev tako Združene levice kot tudi Nove Slovenije želim dodatno utemeljiti
               potrebo po tem, da je zapisana v ustavo pravica do varne pitne vode. To namreč
               pomeni, da imaš neoporečno pitno vodo, da imaš ustrezno količino in da imaš ustrezen
               hidravlični izračun, ki je potreben za to, da po vodovodnem sistemu pripelješ vodo do
               gospodinjstva, do prebivalcev ali tudi do industrije kot porabnika. Vsi ti trije
               sklopi pomenijo, da govorimo o varni pitni vodi. To daje tudi odgovor na vprašanje
               podelitve koncesij. Če bi šli tudi še naprej v nek postopek podeljevanja koncesij, je
               v praksi dokazano, da multinacionalke pravzaprav prihranijo ravno pri vzdrževanju
               vodnega sistema. Slabo vzdrževan vodovodni sistem ne omogoča varne pitne vode. Če
               imamo zapisan pojem "varna pitna voda", pomeni, če tudi bi mogoče bil nek
               koncesionar, ki bi dobil to možnost, je zavezan tudi redno in kvalitetno vzdrževati
               sam vodovodni sistem. Do sedaj praviloma temu ni bilo tako.</p>
               <p>Ta pojem je usklajen tako, bom rekel, s podporo amandmajev Združene levice, če pa
               govorim o amandmaju Nove Slovenije, pa vrača tekst nazaj, da je zagotovljena pravica
               do pitne vode, izpuščena je pa pravzaprav beseda »varna«.</p>
               <p>Zato da bomo imeli ne samo higiensko neoporečno vodo, ampak tudi ustrezen vodovodni
               sistem, je primerneje, da to ostane v osnutku ustavnega zakona. Hvala.</p>
            </sp>
            <sp xml:id="SDZ7-Redna-21-2016-07-12.sp195">

               <speaker>PREDSEDNIK DR. MILAN BRGLEZ:</speaker>

               <p>Besedo ima dr. Franc Trček.</p>
            </sp>
            <sp xml:id="SDZ7-Redna-21-2016-07-12.sp196">

               <speaker>DR. FRANC TRČEK (PS ZL):</speaker>

               <p>Hvala za besedo, predsedujoči. Lep pozdrav vsem!</p>
               <p>Ta debata mi mestoma deluje zelo poetično, da ne rečem celo patetično. Ampak zdi se
               mi, da je voda preresna zadeva, da bi se na takšen način pogovarjali o njej. Bom
               poskušal biti relativno kratek, čeprav imam kar nekaj časa.</p>
               <p>Prva zadeva. Dolgost ali kratkost zapisov v ustavi. Veste, navsezadnje če bi bili mi
               malo bolj zrela družba, bi lahko imeli zelo kratko ustavo, preambula, 1. člen, 2.
               člen in zgolj 3. Člen, v katerem bi pisalo "vsem zagotavljamo enake možnosti." Ampak
               nismo tako zreli, ne živimo sami na nekem otoku sredi vesolja. Tudi zaradi tega so
               potrebni ti naši amandmaji glede koncesij in vprašanj, kolega Vatovec je govoril o
               tem, gospod, ki je govoril pred menoj, je govoril o tem, varnost in pitnost. Kot je
               rekel kolega Matej, prej sva debatirala, ko se je tukaj začelo, nič ni narobe, če
               imamo v ustavi neko bolj močno varovalko ali dvojno varovalko. Na zdravorazumski
               ravni, veste, jaz sem spil pitno vodo, pa sem fasal diarejo. Pika. Tukaj lahko to
               debato zaključimo. Danes dopoldne me ni bilo, ker sem bil pri zdravnikih, nisem
               toliko spremljal razpravo, ampak nedopustno je, da v tej državi o vodi govorimo na
               način, ali je to desna opozicija ali je to SMC ali ZL ali karkoli. Miški z Marsa, če
               bi padli pa bi vodili Vlado, bi morali zagotoviti pitno vodo ne le miškam z Marsa,
               ampak vsem v Sloveniji. To, da jaz tukaj ne morem spiti kozarca pitne vode, je tudi
               šlamastika. To, da imamo v parlamentu balone z vodo, je tudi šlamastika, ki bi jo
               morali rešiti. Vem, da ste potem hitro naredili raziskovalno nalogo. So parlamenti,
               kjer je to normalno. In večina teh parlamentov je tistih držav, po katerih se jaz
               zgledujem glede razvojnih modelov, kam bi rad, da gre ta slovenska družba naprej.
               Nedopustno je, da v Sloveniji je razlika, ki jo plačamo glede pitne vode, tam nekje
               več kot ena proti dva. Nedopustno je, da v občini, kjer plačajo najdražjo vodo
               Costello, ki priteče iz neke sosednje občine, imamo koncesijsko črpališče, pa ni
               važno, kdo je koncesionar, ker bo kdo sedaj iz Saudske Arabije zgodbo naredil.
               Nedopustno je, da vlada, katerakoli, na na pol tajni seji, kar se je zgodilo 30.
               lansko leto, podeli koncesije za neke termalne vode. Ta družba je vodnata, je bogata,
               opletamo s to vodo, ne bom dokončal tega stavka, in ob teh ustavnih spremembah se
               moramo tudi začeti ukvarjati z bolj resnimi spremembami. Jaz sem že večkrat rekel,
               namesto da od Izraelcev kupujemo pokvarjene havbice, dajmo od njih kupiti water
               supply manegement vednosti. Imamo pa tudi doma kar nekaj tovrstnega znanja. Že 20 let
               nazaj so govorili, da sodobne vojne bodo po eni strani informatične, po drugi strani
               vojne okrog vodnih virov, kar je bilo tudi že povedano.</p>
               <p>Zaključil bi rad dejansko s tem, že večkrat je bilo povedano, da smo v glavnem
               sestavljeni iz vode, da voda ne more biti blago, na katerem bi kovali dobiček. Če
               človek večinoma je sestavljen iz vode, potem bi v tem parlamentu lahko tudi na
               človeka začeli gledati kot na ne blago, kot na nekaj, na čem zgolj ne kujemo dobička.
               In to je v srčiki programa Združene levice. Hvala za besedo.</p>
            </sp>
            <sp xml:id="SDZ7-Redna-21-2016-07-12.sp197">

               <speaker>PREDSEDNIK DR. MILAN BRGLEZ:</speaker>

               <p>Ker sem videl, da je še interes, zopet odpiram možnost za prijavo.</p>
               <p>Besedo ima mag. Branko Grims.</p>
            </sp>
            <sp xml:id="SDZ7-Redna-21-2016-07-12.sp198">

               <speaker>MAG. BRANKO GRIMS (PS SDS):</speaker>

               <p>Hvala za besedo.</p>
               <p>Tale današnja razprava je dosežek posebne vrste. Od ustavnega prava je vladajoča
               koalicija pripeljala razpravo o vrtnarstvu, sajenje rožic. Če pogledamo, s kakšnimi
               izrazi se sedajle operira tudi v obliki amandmajev pa sicer v razpravi. Pojem "varna
               čista pitna voda". Ja, kako pa izgleda nevarna pitna voda? Ja tako, da ni pitna. Kako
               pa izgleda umazana pitna voda? Ja tako, da ni pitna. Skratka, tole iskanje, nabiranje
               poceni političnih točk pelje razpravo v ene take dimenzije, da milo rečeno, si tema
               ne zasluži takega načina obravnavanja. In najmanj, kar je, bi jo bilo treba vrniti
               nazaj v strokovne in ustavnopravne vode. Ampak sami dobro veste, da če bi to vrnili,
               potem bi se izkazalo naslednje, da ustavni člen že sedaj določa, da mora lastnina
               biti pač uporabljena tako, da je zagotovljena tudi njena ekološka funkcija. To je
               ustavna norma. Ta člen je notri prišel na predlog dr. Jožeta Pučnika in rešuje vse
               tisto, o čemer danes govorite, sam po sebi. Potem so pa še drugi členi, ki to
               precizirajo. Drugi, tretji odstavek 70. člena pravita, da naravna bogastva se lahko
               izkoriščajo samo pod pogoji, ki jih določa zakon. Se pravi, naravna bogastva,
               vključno z viri pitne vode, so že sedaj ustavno zaščitena dobrina. To pomeni to,
               prevedeno v slovenščino. In za povrh vsega imamo še 72. člen, ki državo izrecno
               zadolžuje, da država skrbi za zdravo življenjsko okolje, katerega sestavni del je
               brez dvoma tudi pitna voda. To se pravi, da je tudi po tej plati že sedaj pitna voda
               ustavno zaščitena dobrina. In vse to leporečje, ki smo mu sedaj priča, je samo poceni
               nabiranje političnih točk, je nepotrebno, ker je vse že v ustavi. Očetje ustave so to
               dobro predvideli. In tudi vem, da so te razprave bile, ker sem bil zraven. Točno
               take. To je vse že bilo s tem zajeto. Samo nekateri očitno ste v svojih mandatih,
               prejšnja in sedanja vlada, podelili preveč koncesij, odprodali preveč virov, malo
               kršili ustavne in zakonske norme, sedaj ste pa prišli s tem leporečjem po odvezo pred
               svoje socialistično nastrojene volivce, da boste rekli, "ja, veste, to je bilo treba
               ustavno zaščiti, zato do sedaj tega nismo mogli". Zadeva pa postaja prava parodija
               ustavnega prava. Če se bo nadaljevalo na tak način, vas opozarjam, da je to že
               razprava tiste vrste, ko ste razpravljali, kot če bi nekdo predlagal ustavno normo,
               da ima vsaka punca pravico do plečatega fanta in da ima vsak fant pravico do častne
               device. Take norme ne sodijo v ustavo. V ustavi je voda vključno z vsemi drugimi
               naravnimi bogastvi, vključno s pravico do zdravega okolja, že ustavno zaščitena
               dobrina.</p>
            </sp>
            <sp xml:id="SDZ7-Redna-21-2016-07-12.sp199">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Simon Zajc.</p>
            </sp>
            <sp xml:id="SDZ7-Redna-21-2016-07-12.sp200">

               <speaker>SIMON ZAJC (PS SMC):</speaker>

               <p>Hvala, gospod predsednik.</p>
               <p>Ja, razprava se je kar osredotočila okoli ene besede, ki se nekomu zdi morda smešna,
               morda nepotrebna. Zakaj se nam zdi potrebna, mislim da sta oba kolega, tako gospod
               Veber kot dr. Horvat kar dobro objasnila. Me pa čudi, da bo ta amandma Nove Slovenije
               podprla predlagateljica Alenka Bratušek. Ta amandma namreč iz 1. točke črta tretji in
               četrto alinejo, ki ima besedilo, za katerega mislim, da smo se vsi borili, da mora
               notri ostati. Naj preberem: »… da naravni vodni viri služijo prednostno in trajnostno
               oskrbi prebivalstva s pitno vodo in z vodo za oskrbo gospodinjstev in v tem delu niso
               tržno blago.« To za vas ni več potrebno, ker se vam zdi besedica »varno« tako smešna.
               Da oskrbo prebivalstva s pitno in z vodo za oskrbo gospodinjstev zagotavlja država
               preko neprofitne javne službe tako, da naravne vodne vire za ta namen izkorišča sama
               neposredno ali izkoriščanje prenese v neposredno upravljanje samoupravnim lokalnim
               skupnostim. Torej, če sprejmemo amandma, ki ga predlaga Nova Slovenija, teh dveh
               alinej ne bo več notri. Želimo to doseči? Če je besedica »varna« res takšen problem,
               se bo potem kasneje mogoče pokazalo ali ja ali ne. Mi mislimo, da je potrebna. Bomo
               videli, kako bo sam postopek na koncu, kakšno besedilo bo na koncu ven prišlo. Ampak
               si pa ne želimo, da s podporo temu amandmaju črtamo ti dve alineji, ki sta za nas, za
               tiste, ki smo podprli to spremembo, zelo pomembni. In me še enkrat čudi, da vas lahko
               ena taka beseda tako zaslepi, da v bistvu brišete lastne namene, ki ste jih,
               verjamem, da iskreno imeli ob predlogu tega. Hvala.</p>
            </sp>
            <sp xml:id="SDZ7-Redna-21-2016-07-12.sp201">

               <speaker>PREDSEDNIK DR. MILAN BRGLEZ:</speaker>

               <p>Postopkovno, mag. Matej Tonin, izvolite.</p>
            </sp>
            <sp xml:id="SDZ7-Redna-21-2016-07-12.sp202">

               <speaker>MAG. MATEJ TONIN (PS NSi):</speaker>

               <p>Poslanca Zajca bi rad opozoril, pa v zaščito poslanki Bratuškovi, če bi si poslanec
               Zajc natančno prebral naš amandma, imeli pa ste ga na klopi, potem bi lahko
               ugotovili, da v 1. točki govorimo o tem, kar sem povedal, da se zapiše, da ima vsakdo
               pravico do pitne vode in da so naravni vodni viri naravno javno dobro v upravljanju
               države. Potem pa sledita 2. in 3. točka, kjer pa samo piše, da v 2. točki se črta
               besedica "varne", ne pa celotna alineja, o čemer govorite vi. Poslanec Zajc, ali
               namerno zavajate, ali pa izrazito slabo berete gradiva. Odločite se sami.</p>
            </sp>
            <sp xml:id="SDZ7-Redna-21-2016-07-12.sp203">

               <speaker>PREDSEDNIK DR. MILAN BRGLEZ:</speaker>

               <p>Vi pa zlorabljate poslovnik, da opozarjate poslanca na nekaj. Ker postopkovno je
               namenjeno temu, da bi jaz karkoli naredil. Kolega Tonin, vam govorim. <stage xml:id="SDZ7-Redna-21-2016-07-12.stage9">/ oglašanje iz
               klopi/</stage> Ne, ni bil postopkovni. Postopkovni je bil pravzaprav možnost, vključitev v
               razpravo, potem ko ste izgubili možnost, da govorite, ker ste čas že porabili za
               vsebinsko zadevo. Prosim, da uporabljamo postopkovne predloge za tisto, čemur so
               namenjeni.</p>
               <p>Besedo ima kot predlagateljica mag. Alenka Bratušek.</p>
            </sp>
            <sp xml:id="SDZ7-Redna-21-2016-07-12.sp204">

               <speaker>MAG. ALENKA BRATUŠEK (PS NP):</speaker>

               <p>Ja, je res treba to, kar je na klopi, dobro prebrati. In točno to se na žalost
               dogaja, na kar sem dopoldan opozorila. Ukvarjamo se tukaj z, ne vem katero besedo naj
               uporabim, namen, ki smo ga imeli predlagatelji, je definitivno bil ta, da se voda v
               ustavi zaščiti, da je voda pravica vseh, da se z njo ne more prosto razpolagati, da
               vodnih virov ne moremo prodajati. Zdaj pa poslušamo predavanje o tem, kako v
               Pakistanu vodo prekuhavajo. Ja, res je, še kje jo prekuhavajo, ampak varna oziroma
               jaz upam in mogoče bi, ministrica, bilo prav, da tudi vi kaj poveste, da v Sloveniji
               imamo varno pitno vodo, ne glede na to, kaj bomo v ustavi zapisali. Zato se toliko
               pogovarjamo o tem. Res bo v nadaljevanju še čas, res bo še čas, zato konec koncev sem
               že uvodoma povedala, da ne razumem, zakaj je bilo treba že v tej osnovni fazi toliko
               amandmajev vlagati. Zato smo se v naši poslanski skupini vlaganju kateregakoli
               amandmaja v tej fazi vzdržali in nismo tega naredili.</p>
               <p>Jaz predlagam, da razpravo vrnemo v okvire vsebine. Tistim, ki nam je do tega, da ta
               stvar res pride do konca in v naslednjih korakih še enkrat poslušamo strokovnjake,
               ustavnopravne pravnike in naj nam povedo, kaj je tisti minimum, ki bi ga v ustavo
               lahko zapisali, da so stvari urejene. Katerikoli amandma imamo danes na mizi, v
               nobenem nismo slišali strokovnega mnenja. In to je lahko v tem postopku problem.</p>
               <p>Tako da, predsednik, jaz sem v svojem uvodu in v prvem delu točno na to, kar se zdaj
               dogaja, opozarjala, in jaz upam, da bomo res ohladili glave in stvari pripeljali do
               tja, kamor si želimo in ne bomo zaradi prestižnih iger in prestižnih bojev vse skupaj
               zapravili. Pa s tako velikim številom glasov smo se uspeli prebiti do tega, da ustavo
               spreminjamo. Upam, da bo na koncu cilj res dosežen.</p>
            </sp>
            <sp xml:id="SDZ7-Redna-21-2016-07-12.sp205">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Jožef Horvat.</p>
            </sp>
            <sp xml:id="SDZ7-Redna-21-2016-07-12.sp206">

               <speaker>JOŽEF HORVAT (PS NSi):</speaker>

               <p>Hvala lepa.</p>
               <p>Kolega Brane Grims nas je opozoril, da smo zaplavali v kalne vode. Glejte, varna
               pitna voda, seveda to zagotavlja pravilnik o pitni vodi, zelo kompleksen je, vsebuje
               mnoge pravilnike, tudi pravilnik o monitoringu, radioaktivnosti v pitni vodi in tako
               dalje. In ta eliminira ne-varno pitno vodo. Za božjo voljo, še malo pa se bodo
               predstavniki ministrstva začeli križati, ker poslanci koalicije zgleda ne poznate
               zakonskih ureditev, ki so že na mizi. Preberite si pravilnik in v skladu z evropsko
               direktivo.</p>
            </sp>
            <sp xml:id="SDZ7-Redna-21-2016-07-12.sp207">

               <speaker>PREDSEDNIK DR. MILAN BRGLEZ:</speaker>

               <p>Besedo ima dr. Simona Kustec Lipicer.</p>
            </sp>
            <sp xml:id="SDZ7-Redna-21-2016-07-12.sp208">

               <speaker>DR. SIMONA KUSTEC LIPICER (PS SMC):</speaker>

               <p>Hvala lepa, predsednik. Kolegice, kolegi!</p>
               <p>Veliko smo danes govorili in še bomo o vsebini. Sama bi pa želela nekaj besed
               spregovoriti o procesu, ki je pripeljal do takšne vsebine, tudi do takšne vsebine, o
               kateri zdaj govorimo. Gre za proces, ki se je v okviru spreminjanja ustave zgodil
               prvič na takšen način, kot se je zgodil, in po mojem vedenju tudi prvič sploh pri
               spreminjanju katerekoli ustave. Zgodil se je v sodelovanju vsaj dela politike,
               govorim o naši poslanski skupini, Poslanski skupini Stranke modernega centra, v
               neposrednem sodelovanju z vsebinami, pogledi, z rešitvami, ki so prišle iz civilne
               družbe, iz iniciative, ki jo je v imenu vseh tistih skorajda 60 tisoč podpisnikov za
               takšno zaščito vode v ustavi zastopal gospod Brane Golubović in istočasno v
               sodelovanju z vodarsko stroko. Zato je bilo na naši strani potrebno toliko premisleka
               in toliko usklajevanj, da smo pripravili vsebinski predlog, ki presega klasično
               politično pobudo. Podpiram in veseli me, da vidim, da je ta predlog zdaj, ko prihaja
               v areno formalnega odločanja, dobil takšno podporo, da bomo lahko vsebinsko na njem
               delali naprej. Verjamem, da bo interes, da bomo delali tudi na ta način naprej. Torej
               v tesnem sodelovanju, ne samo z iskanjem politične, všečne rešitve, kot nam nekateri
               očitate, ampak predvsem z iskanjem rešitev, za katere vsi skupaj čim bolj enotno – od
               državljanov, posameznikov, do stroke in v končni fazi tudi nas v politični vlogi
               verjamemo, da bo tista, ki bo dodatno še ustavno zaščitila vodo in na ta način tudi
               naravo. Žal nas je razvoj družbe, tudi mi sami smo se pripeljali do točke, ko ni več
               dovolj, da zaščitimo z ustavo samo ljudi, ampak moramo zaradi nas samih in zaradi
               tudi države zaščiti naravo na takšen način, kot pristopamo k tej zaščiti sedaj.
               Tisto, kar še enkrat posebej izpostavljam, vsebina, ki je danes tako kompleksna, o
               kateri se zelo veliko zdaj tudi na nek način že konfliktno politično pogovarjamo in
               pregovarjamo, ni rezultat samo politike, ampak je rezultat sodelovanja med vsemi
               tistimi, ki so se čutili poslane oziroma poklicane, zato da skupaj z nami kot s
               formalnimi odločevalci sooblikujejo to rešitev. In veste, ko in če bomo nadaljevali s
               takšnim procesom do konca, bomo pokazali eno drugačno višjo raven politične kulture,
               demokracije in odnosa, ki ga imamo tudi pri našem vsakodnevnem delovanju do stroke in
               do ljudi, ki si želijo aktivno sooblikovati to, kar mi tukaj formalno moramo početi.
               Hvala lepa.</p>
            </sp>
            <sp xml:id="SDZ7-Redna-21-2016-07-12.sp209">

               <speaker>PREDSEDNIK DR. MILAN BRGLEZ:</speaker>

               <p>Prosim, kolega Pojbič. Očitno je še interes, zato prosim za prijavo.</p>
               <p>Besedo ima gospod Simon Zajc.</p>
            </sp>
            <sp xml:id="SDZ7-Redna-21-2016-07-12.sp210">

               <speaker>SIMON ZAJC (PS SMC):</speaker>

               <p>Hvala, gospod predsednik.</p>
               <p>Naj se na začetku zahvalim gospodu Toninu in gospe Bratušek, da ste me podučila, da
               je treba stvari prebrati, preden se oglasiš. Lahko se zgodi, da jih narobe prebereš,
               narediš napako. S tem da tokrat mislim, da nisem jaz naredil, da sta gospod Tonin in
               gospa Bratušek narobe prebrala amandma. Verjamem, da je prišlo do napake pri branju,
               ne vem pa, če je prišlo do napake pri pisanju. Amandma govori, da se besedilo 1.
               točke predloga, in 1. točko predloga si moramo pogledati, kaj je. 1. točka predloga
               je zelo obširna, ima štiri alineje. In če mi to celo 1. točko predloga spremenimo,
               tako da se glasi, da v razdelku prvega osnutka ustavnega zakona se predlaga
               dopolnitev 70. člena Ustave, uredi v novem 70.a členu, in sicer v smeri, da ima
               vsakdo pravico do pitne vode in da so naravni vodni viri naravno javno dobro v
               upravljanju države, je to konec. Se pravi, skrčili ste 1. točko do neprepoznavnosti
               praktično, smo dali ven tisto, za kar smo se zavzemali.</p>
               <p>Mislim, da sem jaz pravilno prebral in bi tudi tiste, ki ste morda mislili, ker ste
               se osredotočili na besedo "varna", razmišljali o tem, da bi podprli ta amandma, da ga
               ne podprete, da ga ne podpremo in da obdržimo v teh stališčih pač tiste stvari, za
               katere smo si prizadevali že ob samem začetku, ko smo se pogovarjali o tem, zakaj
               hočemo spreminjati oziroma dopolniti našo ustavo. Hvala.</p>
            </sp>
            <sp xml:id="SDZ7-Redna-21-2016-07-12.sp211">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Jože Tanko.</p>
            </sp>
            <sp xml:id="SDZ7-Redna-21-2016-07-12.sp212">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Bom jaz poskušal to stališče, ki ga je kolega Grims obrazložil o smiselnosti tega
               vpisa v ustavo obrazložiti še na nekem drugem primeru iz ustave. Če boste prejeli
               ustavo in brali recimo drugi razdelek Temeljne ustavne listine, piše takole: "Državne
               meje Republike Slovenije so mednarodno priznane meje dosedanje SFRJ z Republiko
               Avstrijo, z Republiko Italijo in republiko Madžarsko v delu, v katerem te države
               mejijo na Republiko Slovenijo, ter meja med Republiko Slovenijo in Republiko Hrvaško
               v okviru dosedanje SFRJ." To je besedilo.</p>
               <p>Zdaj bi nekdo predlagal recimo dopolnitev te ustave oziroma tega drugega razdelka
               Temeljne ustavne listine recimo z naslednjim besedilom: "Meja med državami teče po
               reki Kolpi, Sotli, reki Muri, Dravi, Soči." To je približno stil, ki ste ga obrali
               pri tem, ko je že vse ostalo urejeno. In bi potem na vsak način hoteli to še bolj
               definirati, bolj izluščiti, bolj se politično uskladiti, tako kot je prej kolegica
               rekla, in bi vztrajali, da se še to dodatno zapiše v ustavo kot neko dodatno
               pojasnilo. O tem govorimo sedaj. Ali pa recimo vam dam drug primer iz Ustave, recimo
               110. člen: "Vlado sestavljajo predsednik in ministri. Vlada in posamezni ministri so
               v okviru svojih pristojnosti samostojni in odgovorni državnemu zboru." To je
               besedilo. In zdaj bi nekdo predlagal še dodatno, dodaten odstavek, kjer bi zapisali
               recimo takole: "Ministri so dolžni pri vsebinah, ki jih pokrivajo, v državnem zboru
               odgovarjati poslancem državnega zbora pri vseh zakonih ki so v zakonodajnem
               postopku." Mi imamo zdaj primere, ko ministri pridejo in ne govorijo ali pa ministrov
               sploh ni, pa so predlagatelji, ne vem, nekih pomembnih sistemskih zakonov. Ali pa
               današnji primer, ministrica pri tej razpravi ob tem prepotrebnem vpisu tega vašega
               predloga v ustavo, še ni spregovorila v okviru te razprave, ki jo imamo sedaj.</p>
               <p>Na takšen način ste se vi lotili urejanja tega področja. Nekaj, kar je urejeno, kar
               vsi razumemo, kar je naravno logično, kar je geografsko logično, bi vi še dodatno
               zapisali kot neko dodatno ustavno rešitev, samo da bomo nekaj naredili.</p>
               <p>Problem, ki je prisoten v tej koaliciji, je to, da se je zelo sposobna lotiti
               urejanja urejenih zadev. Za tiste, ki so vsem neizpodbitno jasne, imate še neke
               posebne detajlčke, kjer imate neizmerno željo, da to dodatno urejate. Ne lotevate se
               pa temeljnih zadev, ki so usodne za to državo. Ni bilo nobenih stimulativnih
               projektov v dveh letih, nobenih reformnih ukrepov, čakalne dobe se podaljšujejo,
               davčne obremenitve rastejo, socialni transferi so čedalje bolj podobni nekemu
               ameriškemu načinu jemanja štipendij, ko dobiš kredit, da se lahko izobražuješ, in
               potem to vračaš. Vsi ti socialni transferi, ki jih uvajate, ki jih uvajate, so
               čedalje bolj podobne tistemu, kar najbolj kritizirate, to pa je kreditiranju tudi pri
               socialnih transferih. Skratka, ukvarjate se s pleonazmi, to, kar je zdaj predmet
               diskusije, je pleonazem, in z urejanjem urejenih zadev. Hvala lepa.</p>
            </sp>
            <sp xml:id="SDZ7-Redna-21-2016-07-12.sp213">

               <speaker>PREDSEDNIK DR. MILAN BRGLEZ:</speaker>

               <p>Očitno je še interes, zato prosim, da se prijavite.</p>
               <p>Najprej ima besedo dr. Matej T. Vatovec.</p>
            </sp>
            <sp xml:id="SDZ7-Redna-21-2016-07-12.sp214">

               <speaker>DR. MATEJ T. VATOVEC (PS ZL):</speaker>

               <p>Hvala, gospod predsednik.</p>
               <p>Tisti, ki najbolj nasprotujemo temu, da se to uredi, pozablja na eno stvar. Res je,
               da imamo pravilnike, imamo zakone, ki relativno dobro trenutno urejajo te zadeve,
               ampak pri zakonih, sploh pa pri pravilnikih obstaja ena zelo velika pomanjkljivost.
               Pravilnik lahko vlada sama spremeni, zakone se pa v tem državnem zboru tudi da
               relativno preprosto spremeniti oziroma narediti tako, da bi ne bi bili več tako
               dobri, kot so danes. In računati na to, da bomo vedno po zdravi pameti na nek način
               ohranjali tisto, kar so recimo nastavki v ustavi, tako kot je danes zapisano, ni
               dovolj. Zdaj Rene Descartes je nekoč rekel, da zdrava pamet je od vseh reči na svetu
               porazdeljena najbolj enakomerno, vsak namreč meni, da jo ima v tolikšnem obilju, da
               se je celo tisti, ki jih je v vsaki drugi stvari težko zadovoljiti, ne želi več, nego
               jo premore. Tako da sklicevanje na zdravo pamet je premalo, sploh pa je je premalo v
               takšni točki, o kateri govorimo danes. Skratka, če hočemo zaščiti pravico do pitne
               vode, moramo to seveda jasno narediti s tem, da se spremeni ustava. Gre za akt, ki je
               najvišji v našem pravnem redu, je akt, ki je nad vsemi ostalimi oblikami, tudi
               mednarodnimi pogodbami, in edino to je tisto, kar zagotavlja, da bomo tisto, kar na
               nek način se vsi strinjamo, da je pravica vsakega prebivalca oziroma prebivalke te
               države pa tudi katerekoli druge, je to edini način, da jo zagotovimo. Opis pravice do
               pitne vode v ustavo ni neka kaprica, ni nek politični piar performans, ampak je neko
               dejstvo, ki bo morda aktualno zelo kmalu, gotovo pa v nekaj desetletjih. Način, s
               katerim se zdaj predlaga, in tudi če bodo potem samo stališče ustavnega zakona pa
               ustavni zakon kot takšen pravilno formulirali, je to edini način, da dejansko pridemo
               do tega, kar je tako rekoč danes cilj.</p>
            </sp>
            <sp xml:id="SDZ7-Redna-21-2016-07-12.sp215">

               <speaker>PREDSEDNIK DR. MILAN BRGLEZ:</speaker>

               <p>Besedo ima dr. Franc Trček.</p>
            </sp>
            <sp xml:id="SDZ7-Redna-21-2016-07-12.sp216">

               <speaker>DR. FRANC TRČEK (PS ZL):</speaker>

               <p>Kratki opazki. Že prej sem rekel, da je tematika prepomembna, da bi bili okrog nje
               patetični. Ko vse to skupaj poslušam, se mi zdi, da bi mi potrebovali nek drug
               ustavni zakon, ki bi veleval, da v Sloveniji se razpravlja vsebinsko fokusirano, ne
               le v parlamentu.</p>
               <p>Oglasiti se pa moram tudi zaradi tega, kar je ubesedovala gospa Simona, doktorica
               politologije, politika ni in se ne dogaja samo v državnem zboru,tudi izven državnega
               zbora je politika. In upam, da te prakse, tovrstne prakse bomo večkrat gledali. Gre
               mogoče za malo mlajšo kolegico od mene in nekoliko starejših družboslovcev s FDV,
               kjer nas je pokojni profesor Bibič učil o politiki v ožjem in širšem smislu. Skrajni
               čas je, da tudi ta parlamentarna demokracija začne upoštevati tudi to dejstvo. Upam,
               da bomo to patetiko o varnosti, nevarnosti kmalu zaključili. Hvala za besedo.</p>
            </sp>
            <sp xml:id="SDZ7-Redna-21-2016-07-12.sp217">

               <speaker>PREDSEDNIK DR. MILAN BRGLEZ:</speaker>

               <p>Besedo ima dr. Dragan Matić.</p>
            </sp>
            <sp xml:id="SDZ7-Redna-21-2016-07-12.sp218">

               <speaker>DR. DRAGAN MATIĆ (PS SMC):</speaker>

               <p>Hvala za besedo, gospod predsednik. Spoštovane gospe in gospodje!</p>
               <p>Ta razprava s strani gospoda Tanka kaže na odnos ene od parlamentarnih strank do
               okolja, do naravnih dobrin, ki jih pač imamo v tej državi, kaže na določeno
               lahkomiselnost, češ, da se te dobrine brezmejne, neizčrpne, in morda tudi kaže na
               določeno skepso glede namena vpisa v ustavo, da se pač omeji uporaba s strani
               morebitnih komercialnih namenom multinacionalk in drugih v škodo prebivalcev
               Slovenije.</p>
               <p>Kar se tiče pa razprav, s katerimi Nova Slovenija in pa gospa Alenka Bratušek
               skušajo ironizirati izraz "varna pitna voda" in k čemur se pridružuje tudi gospod
               Tanko, ko govori, da je to pleonazem, da je to nekaj, kar je povsem nepotrebno
               oziroma da je to poceni nabiranje političnih točk, kaže samo na njihovo
               lahkomiselnost in nepoznavanje zadev. Pred seboj imam odprto spletno stran
               Ministrstva za obrambo Republike Slovenije, Uprave Republike Slovenije za zaščito in
               reševanje. Tekst se glasi: Kako zagotoviti varno pitno vodo? In beremo naprej. "Če
               uporaba pitne vode predstavlja potencialno nevarnost za zdravje ljudi, mora
               upravljavec prenehati z dobavo pitne vode ali omejiti njeno uporabo. Pogost ukrep je,
               da odredi prekuhavanje, lahko pa zagotovi nadomestno oskrbo s pitno vodo, embalirano,
               cisterne," itd. Zato je nujno slediti obvestilom v zvezi s pitno vodo. Gospoda v SDS
               očitna ne želi poslušati razlago, kaj je razlika med pitno vodo in varno pitno vodo.
               Gospod predsednik, prosim ...</p>
            </sp>
            <sp xml:id="SDZ7-Redna-21-2016-07-12.sp219">

               <speaker>PREDSEDNIK DR. MILAN BRGLEZ:</speaker>

               <p>Tišina, prosim!</p>
            </sp>
            <sp xml:id="SDZ7-Redna-21-2016-07-12.sp220">

               <speaker>DR. DRAGAN MATIĆ (PS SMC):</speaker>

               <p>Gospod iz SDS, ki nikakor ne more razumeti ali ne želi razumeti razlike med varno
               pitno vodo in pitno vodo, naj si odpre spletno stran Uprave Republike Slovenije za
               zaščito in reševanje, zlasti gospod Tanko, da bo ugotovil, da to ni pleonazem, ampak
               da je bistvena vsebinska razlika. Mimogrede, eden od napotkov je, da je dezinfekcija
               pitne vode s prekuhavanjem varna metoda. Torej ne gre za tako poenostavljeno razlago,
               da je pitna voda tudi varna sama po sebi. Očitno ni, ker je tukaj navedeno, kakšna je
               razlika med varno pitno vodo in pitno vodo. Mislim, da smo na ta način dokaj
               eksaktno, malo tudi upam, da sem dovolj preprosto razložil, da sedaj vsi razumejo to
               razliko, da se ne bodo sedaj iz tega našega predloga delali norca.</p>
            </sp>
            <sp xml:id="SDZ7-Redna-21-2016-07-12.sp221">

               <speaker>PREDSEDNIK DR. MILAN BRGLEZ:</speaker>

               <p>Tišina. Porabili ste čas, zaradi tega nimate pravice ta trenutek razpravljati o
               vsebinskih zadevah. Pa tudi nisem vam dal besede.</p>
               <p>Ali se lahko malo discipline držimo v tem državnem zboru? Razpravljamo. Ali želi še
               kdo razpravljati pri tej temi? Ni več interesa za razpravo.</p>
               <p>Ker ni več interesa za razpravo, zaključujem razpravo. Prehajamo na odločanje o
               amandmajih k stališču Ustavne komisije, ki ga bomo opravili na podlagi pregleda
               amandmajev z dne 12. 7. 2016, ki je objavljen na e-klopi. Pred glasovanjem vas želim
               obvestiti, da je, upoštevaje določbo tretjega odstavka 178. člena Poslovnika
               Državnega zbora, amandma k stališču sprejet, če zanj glasuje večina vseh poslancev,
               to je 46 ali več. Enaka večina velja tudi za sprejetje stališča.</p>
               <p>Na glasovanje dajem amandma poslanske skupine Nove Slovenije k 1. točki. Amandma je
               vsebinsko povezan z amandmajem istega predlagatelja k 2. in 3. točki stališča. Če ta
               amandma ne bo sprejet, postaneta amandmaja k navedenima točkama stališča
               brezpredmetna.</p>
               <p>Glasujemo. Navzočih je 86 poslank in poslancev, za je glasovalo 5, proti 50.</p>
               <p><stage xml:id="SDZ7-Redna-21-2016-07-12.stage10">(Za je glasovalo 5.)</stage> <stage xml:id="SDZ7-Redna-21-2016-07-12.stage11">(Proti 50.)</stage></p>
               <p>Ugotavljam, da amandma ni sprejet.</p>
               <p>Ker amandma poslanske skupine Nove Slovenije k 1. točki stališča ni bil sprejet, sta
               postala amandmaja istega predlagatelja k 2. in 3. točki stališča brezpredmetna.</p>
               <p>Na glasovanje dajem amandma Poslanske skupine Združena levica k 2. točki.</p>
               <p>Glasujemo. Navzočih je 87 poslank in poslancev, za je glasovalo 55, proti 5.</p>
               <p><stage xml:id="SDZ7-Redna-21-2016-07-12.stage12">(Za je glasovalo 55.)</stage> <stage xml:id="SDZ7-Redna-21-2016-07-12.stage13">(Proti 5.)</stage></p>
               <p>Ugotavljam, da je amandma sprejet.</p>
               <p>Na glasovanje dajem amandma Poslanske skupine Združena levica k 3. točki.</p>
               <p>Glasujemo. Navzočih je 86 poslank in poslancev, za je glasovalo 52, proti 8.</p>
               <p><stage xml:id="SDZ7-Redna-21-2016-07-12.stage14">(Za je glasovalo 52.)</stage> <stage xml:id="SDZ7-Redna-21-2016-07-12.stage15">(Proti 8.)</stage></p>
               <p>Ugotavljam, da je amandma sprejet.</p>
               <p>Končali smo z glasovanjem o amandmajih. Prehajamo na odločanje o stališču Ustavne
               komisije v celoti.</p>
               <p>Glasujemo. Navzočih je 86 poslank in poslancev, za je glasovalo 66, proti nihče.</p>
               <p><stage xml:id="SDZ7-Redna-21-2016-07-12.stage16">(Za je glasovalo 66.)</stage> <stage xml:id="SDZ7-Redna-21-2016-07-12.stage17">(Proti nihče.)</stage></p>
               <p>Ugotavljam, da je stališče v celoti sprejeto.</p>
               <p>Končali smo z odločanjem. V skladu s prvim odstavkom 179. člena Poslovnika Državnega
               zbora bo na podlagi sprejetega stališča Ustavna komisija pripravila predlog ustavnega
               zakona in ga predložila v obravnavo Državnemu zboru.</p>
               <p>S tem zaključujem to točko dnevnega reda. <title xml:id="SDZ7-Redna-21-2016-07-12.title5">Nadaljujemo s prekinjeno 12. točko dnevnega reda, to je z drugo obravnavo Predloga zakona o
                  spremembah in dopolnitvah Zakona o dedovanju</title> v okviru rednega postopka.</p>
               <p>Prehajamo na odločanje o vloženih amandmajih, ki ga bomo opravili na podlagi vloženih
               amandmajev z dne 11. 7. 2016.</p>
               <p>Odločamo o amandmaju Poslanske skupine Združena levica k 6. členu. Amandma je
               vsebinsko povezan z amandmajem istega predlagatelja k 7. in 18. členu. Če ta amandma
               ne bo sprejet, postaneta amandmaja k navedenima členoma brezpredmetna. Če je ta
               amandma sprejet, postaneta amandmaja pod točkama 2 in 3 brezpredmetna.</p>
               <p>Obrazložitev glasu v imenu Poslanske skupine Združena levica ima Miha Kordiš.</p>
            </sp>
            <sp xml:id="SDZ7-Redna-21-2016-07-12.sp222">

               <speaker>MIHA KORDIŠ (PS ZL):</speaker>

               <p>Hvala za besedo, predsedujoči.</p>
               <p>Kot predlagatelji tega amandmaja ga bomo v Združeni levici seveda podprli. Zakaj?
               Vračljiva socialna pomoč, vračljiv varstveni dodatek in tako naprej niso
               solidarnostna brezpogojna pomoč tistim, ki so v slovenski družbi najbolj odrinjeni na
               rob, pa bi morala biti. In sploh ne moremo v primeru socialne kot pufa, kar v tem
               trenutku je, govoriti o socialnih transferih, kvečjemu lahko govorimo o socialnem
               kriminalu, ki se dogaja. Vemo, da se je zaradi vpeljave in realizacije vračljivosti
               socialnih pomoči že v letu 2012, takoj ko se je vse to začelo dogajati, varstvenemu
               dodatku odpovedalo kar 16 tisoč 100 upravičencev, ki bi ga sicer lahko prejemali. To
               so starejši ljudje v res težkem socialnem položaju, pogosto na periferiji, se pravi,
               da so že geografsko razpršeni in oddaljeni od razvitih centrov. Tukaj notri se
               najdejo tudi še posebej izpostavljene in za revščino ogrožene skupine, kot so
               starejše samske ženske, vdove. V tem segmentu naših sodržavljank vlada revščina še
               posebej pogosto. Preko polovice ljudi, posameznic tega profila je revnih. V Združeni
               levici predlagamo, da se v Zakonu o dedovanju eden od velikih stimulansov revščine v
               Sloveniji črta. Predlagamo, da se črta vračljivost socialne pomoči, vračljivost
               varstvenega dodatka in tako naprej, da socialna pomoč najranljivejšim v slovenski
               družbi postane to, kar bi morala biti: brezpogojna solidarnostna podpora. Neposredni
               učinki za proračun v smislu financ so zanemarljivi. Za varstveni dodatek v tem
               trenutku mislim da namenjamo cca 1,5 milijona evrov. To je z vidika proračuna drobiž.
               Še večji drobiž pa so finance, ki jih je država oziroma občine prinesle nazaj notri
               na račun vračljivosti socialne pomoči. Na moje poslansko vprašanje so lansko leto na
               Vladi odgovorili, da je bilo v letu 2015 oziroma v letu 2014 vrnjenih 216 tisoč evrov
               prihodkov iz nepremičnin, na katere se je usedla država. Ti prihodki so bili pa
               zanemarljivi. Se pravi, na eni strani imamo drobiž, manj kot četrt milijona evrov, ki
               jih je država pridobila z vračljivostjo socialne pomoči, na drugi strani imamo pa
               socialno ceno tega, 16 tisoč 100 ljudi ostalo brez nujne solidarnostne pomoči
               varstvenega dodatka.</p>
               <p>To je samo eden od faktorjev, zato zagovarjamo v Združeni levici ta amandma in … <stage xml:id="SDZ7-Redna-21-2016-07-12.stage18">/
               izklop mikrofona/</stage></p>
            </sp>
            <sp xml:id="SDZ7-Redna-21-2016-07-12.sp223">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev v imenu poslanske skupine?</p>
               <p>Obrazložitev glasu v imenu Poslanske skupine Stranke modernega centra ima mag. Dušan
               Verbič.</p>
            </sp>
            <sp xml:id="SDZ7-Redna-21-2016-07-12.sp224">

               <speaker>MAG. DUŠAN VERBIČ (PS SMC):</speaker>

               <p>Hvala za besedo, predsednik.</p>
               <p>V zvezi z vloženim amandmajem Poslanske skupine Združene levice lahko samo povem, da
               bo Poslanska skupina Stranka modernega centra glasovala proti. Ta razlog je predvsem
               v dejstvu, da Zakon o dedovanju, ki ima 19 členov, in to, kar je ravnokar predstavnik
               Združene levice opisal, je opredeljeno ali je problem 6. člena. V tem 6. členu je
               zelo jasno zapisano, eno so pravice, ki so v tem matičnem zakonu, Zakonu o dedovanju.
               Drugo pa so pravice in predvsem njegova razprava, ki ni bila v tem kontekstu samo
               tukaj prisotna pri obrazložitvi, ampak tudi tekom dneva pri tej točki dnevnega reda,
               ki se je navezovala neposredno na Zakon o socialnovarstvenih prejemkih. In to je
               tisti razlog, zaradi katerega bomo glasovali proti, kajti ta Zakon o
               socialnovarstvenih prejemkih je ta hip tudi odprt zakon. In kot je bilo v razpravi
               tudi rečeno, je prav zaradi vsebine, zaradi zahtevnosti in občutljivosti teme za
               določene skupine državljank in državljanov, da se poseže bistveno v samo vsebino
               Zakona o socialnovarstvenih prejemkih.</p>
               <p>V tem kontekstu lahko še povem, da se v nadaljevanju tudi ne bom vključil pri
               obrazložitvi vloženih amandmajev. Te vsebine amandmajev so namreč vezane na zakon, ki
               ne spada v ta zakon o dedovanju. Hvala lepa.</p>
            </sp>
            <sp xml:id="SDZ7-Redna-21-2016-07-12.sp225">

               <speaker>PREDSEDNIK DR. MILAN BRGLEZ:</speaker>

               <p>Postopkovno, Miha Kordiš.</p>
            </sp>
            <sp xml:id="SDZ7-Redna-21-2016-07-12.sp226">

               <speaker>MIHA KORDIŠ (PS ZL):</speaker>

               <p>Najlepša hvala, predsedujoči.</p>
               <p>Kar smo ravnokar slišali, v velikem delu niti ni bila obrazložitev glasu, ampak je
               bila direktna polemika tako z mojo predhodno razpravo kot z mojo obrazložitvijo
               glasu. Mislim, da morate izvajalca gospoda Verbiča, predsedujoči, na to opozoriti.
               Sploh zaradi tega, ker v svoji obrazložitvi glasu, tako kot že danes na razpravi na
               veliko zavaja, če uporabim samo mile besede, da ne rečem še česa hujšega. In podobno
               kot tekom razprave danes na točki dnevnega reda, ko se je preusmerjala pozornost od
               6. člena in dejstva, da imamo opravka z vračljivostjo socialne pomoči in da to lahko
               uredimo v Zakonu o dedovanju, podobno se poskuša tudi pri našem amandmaju o
               obrazložitvah glasu preusmerjati pozornost od te vsebine.</p>
               <p>Moj postopkovni predlog je, da opomnite vašega poslanskega kolega, strankarskega
               kolega, da naj svoj glas obrazlaga tako, kot se gre, ne pa, da se kot mali bikec
               zaletava v mojo obrazložitev glasu. Hvala.</p>
            </sp>
            <sp xml:id="SDZ7-Redna-21-2016-07-12.sp227">

               <speaker>PREDSEDNIK DR. MILAN BRGLEZ:</speaker>

               <p>Mislim, to ni podobno ničemur, ne postopkovnemu, pa še žaljivo je. Ta razprava res
               nima smisla. Vi ste imeli svojo obrazložitev glasu, tam je bila obrazložitev, ki je
               bila vaši nasprotna in uporabite postopkovno zato, da polemizirate z njo, hkrati pa
               še žalite.</p>
               <p>Postopkovno dr. Franc Trček.</p>
            </sp>
            <sp xml:id="SDZ7-Redna-21-2016-07-12.sp228">

               <speaker>DR. FRANC TRČEK (PS ZL):</speaker>

               <p>Spoštovani predsedujoči, predlagam, da izrečete opomin obema. Hvala.</p>
            </sp>
            <sp xml:id="SDZ7-Redna-21-2016-07-12.sp229">

               <speaker>PREDSEDNIK DR. MILAN BRGLEZ:</speaker>

               <p>Samo eden je kršil postopkovnik. Tista prva zadeva je bila obrazložitev glasu.
               Kakorkoli na to že gledamo. In vi še imate eno obrazložitev glasu, kar sem videl,
               zato sprašujem, ali je še kakšna obrazložitev glasu v imenu poslanske skupine.</p>
               <p>Obrazložitev glasu v imenu Poslanske skupine Desus ima gospa Marjana Kotnik
               Poropat.</p>
            </sp>
            <sp xml:id="SDZ7-Redna-21-2016-07-12.sp230">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovani predsednik.</p>
               <p>Tudi v Poslanski skupini Desus ne bomo podprli tega amandmaja, ker Zakon o dedovanju
               ureja predvsem te zadeve, ki se nanašajo na dedovanje. Tako gre za elemente
               evropskega potrdila o dedovanju, gre za različne vrste dedičev, ki jih opredeljuje ta
               zakon, gre za zapuščino v primeru brez dedičev in tako naprej. Kar se pa tiče 6.
               člena, pa govori o socialnih transferih. To pa je določilo, ki spada v Zakon o
               socialnih transferih in ga bomo tam tudi uredili. Ministrica za delo, družino in
               socialne zadeve je zavezana, da bo pripravila spremembo zakona in takrat bomo
               obravnavali teh 16 tisoč in toliko upokojencev, za katere je bilo povedano, da živijo
               pod pragom revščine in da bi to morali urediti v tem zakonu.</p>
               <p>Poslanska skupina Desus, kot sem rekla, bo glasovala proti. Hvala.</p>
            </sp>
            <sp xml:id="SDZ7-Redna-21-2016-07-12.sp231">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu ima dr. Franc Trček.</p>
            </sp>
            <sp xml:id="SDZ7-Redna-21-2016-07-12.sp232">

               <speaker>DR. FRANC TRČEK (PS ZL):</speaker>

               <p>Hvala za besedo, predsedujoči. Saj ne morem verjeti besedam, ki jih slišim.</p>
               <p>Poglejte, povedal bom nekaj, kar sem že večkrat povedal, ampak mogoče se večina ne
               bo strinjala s tem. Slovenija je prebogata družba in država, da bi si dovolila
               tovrstne oblike sistematičnega potiskanja ljudi v revščino. In skrajni čas je že, da
               ta sistematični salto mortale obrat na glavo, ki nekako pravi, da je sociala kredit,
               ustavi v katerem koli možnem zakonu. Ker potem bom poslušal vas črkobralce, kako pa
               zakoni niso med seboj usklajeni. Toliko prava sem se pa naučil v dveh letih
               tukaj.</p>
               <p>In neko sprenevedanje, da boste takrat in takrat to urejali. In da mi to govori
               Desus, iz katerega je mimogrede kvote prišel minister Svetlik, ki je to obrnil na
               glavo, pa mi zdaj noče več roke dati, ko ga na faksu srečam, ko se o tem pogovarjamo.
               Katera koli vlada bi to morala storiti že v prvem tednu mandata.</p>
               <p>Glasoval bom za. Hvala.</p>
            </sp>
            <sp xml:id="SDZ7-Redna-21-2016-07-12.sp233">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu ima Miha Kordiš.</p>
            </sp>
            <sp xml:id="SDZ7-Redna-21-2016-07-12.sp234">

               <speaker>MIHA KORDIŠ (PS ZL):</speaker>

               <p>Hvala za besedo, predsedujoči.</p>
               <p>Seveda bom glasoval za amandma Združene levice, da se črta vračljivost socialnih
               transferov in da se ukine ta sramota na ugledu naše socialne države ali pa na
               učinkovitosti naše socialne države ali pa pravičnosti socialne države, če hočete, ki
               se ji reče socialna pomoč kot kredit, ki v resnici ni nikakršna pomoč.</p>
               <p>Glasoval bom za ta amandma tudi zaradi tega, ker se našim socialnim ukrepom in
               ukinitvi vračljivosti ni zoperstavil nikakršen argument, nikakršen resen argument
               temu ni nasprotoval. Trditve, da sploh ne gre za materijo zakona in da se vse dotika
               Zakona o socialnovarstvenih prejemkih preprosto ne vzdržijo kot nek protiargument s
               težo. Če bi bilo temu tako, potem tudi vlada ne bi prinesla na mizo zakona, ki bi v
               6. člen podtikal vračljivost stroškov pogreba, če te stroške nosi občina v primeru
               takšnega ali pa drugačnega reveža. Da ta amandma pije vodo, zelo jasno priča tudi
               opredelitev Zakonodajno-pravne službe, ki misli, da so naši amandmaji popolnoma na
               mestu.</p>
               <p>Skratka, od vsega nasprotovanja našemu amandmaju se je neprestano ponavljala samo
               trditev, da ne gre za materijo tega zakona, pa še to trditev med razpravo v današnjem
               popoldnevu večkrat postavil na laž, kar pomeni, da na načelni ravni, na
               argumentacijski ravni, na ustavni ravni, če hočete, amandma Združene levice stoji.
               Socialna pomoč kot oblika brezobrestnega državnega kredita se mora zapisati v
               zgodovino. S sprejetjem našega amandmaja k Zakonu o dedovanju na tej seji to lahko
               storimo.</p>
            </sp>
            <sp xml:id="SDZ7-Redna-21-2016-07-12.sp235">

               <speaker>PREDSEDNIK DR. MILAN BRGLEZ:</speaker>

               <p>Glasujemo.</p>
               <p>Navzočih je 83 poslank in poslancev, za jih je glasovalo 32, proti 48.</p>
               <p><stage xml:id="SDZ7-Redna-21-2016-07-12.stage19">(Za je glasovalo 32.)</stage> <stage xml:id="SDZ7-Redna-21-2016-07-12.stage20">(Proti 48.)</stage></p>
               <p>Ugotavljam, da amandma ni sprejet.</p>
               <p>Ker amandma Poslanske skupine Združene levice k 6. členu ni bil sprejet, so postali
               amandmaji istega predlagatelja k 7. in 18. členu brezpredmetni.</p>
               <p>Odločamo o amandmaju Poslanske skupine Slovenske demokratske stranke k 6. členu. Če
               je ta amandma sprejet, postane amandma pod točko 3 brezpredmeten.</p>
               <p>Obrazložitev glasu v imenu poslanske skupine SDS ima gospa Anja Bah Žibert.</p>
            </sp>
            <sp xml:id="SDZ7-Redna-21-2016-07-12.sp236">

               <speaker>ANJA BAH ŽIBERT (PS SDS):</speaker>

               <p>Hvala lepa, predsedujoči za besedo.</p>
               <p>Najprej da razčistimo, ker včasih dobi človek občutek, kot da nekateri ne vemo, kaj
               pravzaprav počnemo. Dejstvo je, da govorimo o dedovanju, in to je predmet tega
               zakona. Govorimo o 6. in 7. členu, in to je predmet tega zakona, in govorimo o
               amandmajih, ki so bili vloženi v skladu s proceduro. In še enkrat, da bo jasno vsem,
               dejstvo je, da se tukaj nekdo zelo spreneveda. Govorite o tem, da boste zadeve
               spremenili v nekem drugem zakonu. Spoštovani, ta zakon je iz leta 2010, tako imenovan
               Svetlikov zakon. Ministrica, ki bo po vašem zdaj kar na enkrat to uredila, je takrat
               za isti zakon rekla, da je to najbolj socialen zakon. In vi nas danes prepričujete,
               kako bomo vse rešili v neki drugi materiji. Spoštovani, takole je. Na eni strani po
               naših ulicah hodijo tisti, ki so izčrpali naša podjetja, povzročili bančno luknjo s
               krediti, na drugi strani pa tiste, ki so potisnjeni v kot, danes potiskate še bolj.
               Tako da v bistvu ukinjate socialne transferje in ponujate njihovim svojcem kredite.
               Le s čim jih bodo vzeli in le s čim jih bodo poplačali? Nesramno in nevredno socialni
               državi in ustavnemu zapisu.</p>
            </sp>
            <sp xml:id="SDZ7-Redna-21-2016-07-12.sp237">

               <speaker>PREDSEDNIK DR. MILAN BRGLEZ:</speaker>

               <p>Ali je še kakšna obrazložitev na ravni poslanskih skupin? Ne.</p>
               <p>Obrazložitev glasu v lastnem imenu ima mag. Andrej Šircelj.</p>
            </sp>
            <sp xml:id="SDZ7-Redna-21-2016-07-12.sp238">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani predsednik. Kolegi, kolegice!</p>
               <p>Jaz bom podprl amandma Slovenske demokratske stranke, ker želim s tem amandmajem
               preprečiti, da 10 tisoč 566 ljudi, ki so dobili varstveni dodatek v letu 2015, na
               svoji smrtni postelji ne bo mislilo o tem, da bo njihova zapuščina šla v roke države,
               kajti to dejansko s tem zakonom delate. Oni so dobili v letu 2015 milijon in pol
               varstvenega dodatka vsi skupaj. Vi dejansko s tem zakonom ne posegate samo na
               ekonomska vprašanja, ampak tudi na pietetna vprašanja. Ti ljudje oziroma njihovi
               dediči bodo razdedinjeni, kajti država bo vzela del tega premoženja. In drugo,
               ukinjate kakršnekoli socialne prejemke za ljudi, ki prejemajo varstvene dodatke.
               Uvajate kreditni mehanizem. Tak kredit v imenu, ki se imenuje varstveni dodatek,
               nekdo dobiva do smrti, potem pa ga morajo njihovi dediči vrniti, zaenkrat še brez
               obresti. Če boste še nekaj časa na vladi, boste prišli do ideje, da zaračunate tudi
               obresti. In to sem imenoval v svoji razpravi prvovrstna svinjarija. In povem vam še
               enkrat, da je to prvovrstna svinjarija. To, kar vi delate s socialno državo, glejte,
               jaz mislim, da v najbolj neoliberalnih državah ne bi bili tega sposobni, a dejansko
               to delate. Ampak to dela SMC, to dela Desus, in to dela SD. In prav je, da ljudje to
               vedo.</p>
               <p>Jaz bom zaradi tega podprl ta amandma in predlagam, da tudi vi to naredite.</p>
            </sp>
            <sp xml:id="SDZ7-Redna-21-2016-07-12.sp239">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu ima mag. Dušan Verbič.</p>
            </sp>
            <sp xml:id="SDZ7-Redna-21-2016-07-12.sp240">

               <speaker>MAG. DUŠAN VERBIČ (PS SMC):</speaker>

               <p>Hvala lepa še enkrat za besedo, predsednik.</p>
               <p>Preprosto sem se moral oglasiti, ker mislim, da se v teh obrazložitvah nekako
               izkazuje, da poslanci to tako imenovano zakonodajno pristojnost, tisto, kar je
               zapisano v predlogu sprememb zakona, si vsak po svoje razlaga. Mislim, da je prav, da
               preberem to, kar je namen spotike, če temu lahko tako rečem, da če se že naslavlja,
               vsem tistim uporabnikom tega zakona, da vedo, za kaj gre. Menim, da se v konkretni
               zadevi preprosto zavaja. Prvič, kaj je določeno in pristojnost tega zakona, in kaj je
               pristojnost zakonske materije, ki pa ni predmet tega zakona. Jaz verjamem, da je to
               sila občutljiva tema, vendar dejstvo je, da je ta ločnica za nas zakonodajalce jasna.
               Prvi stavek pravi, da dedovanje premoženja osebe, ki je uživala pomoč v skladu s
               predpisi o socialnem varstvu, se omeji do višine vrednosti prejete pomoči. In v
               nadaljevanju, "če ni v predpisih o socialnem varstvu določeno drugače." Kako to
               izgleda v praksi ali dejansko? Zapuščinski postopek poteka prek okrajnega sodišča. V
               tem zapuščinskem postopku okrajno sodišče upošteva ravno to, kar je vseskozi različno
               tolmačenje nas poslancev, to je pristojnost Zakona o socialnovarstvenih prejemkih.
               Hvala lepa.</p>
            </sp>
            <sp xml:id="SDZ7-Redna-21-2016-07-12.sp241">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu. Vsaj dve sta bili. Prosim, da se prijavite.</p>
               <p>Obrazložitev glasu v lastnem imenu ima gospod Jože Tanko.</p>
            </sp>
            <sp xml:id="SDZ7-Redna-21-2016-07-12.sp242">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Jaz bom ta amandma podprl. Podprl ga bom zato, ker je dovolj tega sprenevedanja, kako
               se kakšne stvari v zakonodajnem delu urejajo. Nedavno je bil sprejet Pomorski
               zakonik, ker je razveljavil en kup določb Zakona o delovnih razmerjih. Nesistemsko in
               najbrž namensko, pa nikogar ni zmotilo od koalicijskih poslancev. Sedaj ko pa
               predlagamo, da se te zadeve uredijo v pristojnem zakonu oziroma pravem zakonu na
               način, kot predlagamo, pa se kar naenkrat neki široki pomisleki o tem, da to ni ne
               pravilno, ne sistemsko in da se to ureja v drugem zakonu. Jaz mislim, da bi tisti, ki
               sprejemate zakone, tudi mi smo zraven, morali najbrž imeti enake vatle in soditi vse
               rešitve, ki pridejo na to zakonodajno mizo, z enakimi kriteriji. Pomorski zakonik je
               razveljavil določbe Zakona o delovnih razmerjih in je nastala sistemska pravna
               praznina, zaradi katerega bodo nekateri veliko profitirali, ker bodo proti njim
               ukinjeni vsi postopki. Na drugi strani pa se spotikate v neko rešitev, ki je povsem
               normalna za ta zakon, je sistemska, sodi sem, ker ni bil amandma zavrnjen, tako kot v
               enem primeru prej, ni nihče nič oporekal, in enostavno je to zadevo treba reševati po
               korakih. V tem primeru lahko rešimo ta del, ki se predvideva s tem amandmajem. Kar
               zadeva pa Zakon o socialnovarstvenih prejemkih, pa ga prinesete, bomo pa še tam te
               zadeve popravili, tisti del, ki se tukaj ne da urediti. Zato bom ta amandma tudi
               podprl.</p>
            </sp>
            <sp xml:id="SDZ7-Redna-21-2016-07-12.sp243">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu ima gospa Anja Bah Žibert.</p>
            </sp>
            <sp xml:id="SDZ7-Redna-21-2016-07-12.sp244">

               <speaker>ANJA BAH ŽIBERT (PS SDS):</speaker>

               <p>Seveda bom amandma podprla. Podprla ga bom zato, ker še kako sodi v ta zakon.
               Dejstvo je, če ne bomo tega spremenili tukaj in boste potem začeli to urejati nekje
               drugje, boste zopet rekli, ja, saj to je pa tukaj zapisano. Kajti če ne bi bil
               problematičen, potem bi ta amandma povsem preprosto podprli. Pa se to ne zgodi. In
               ker smo že govorili o tem, kako je v realnem življenju, 78 % upravičencev do tako
               imenovanega varstvenega dodatka se mu je odpovedalo zato, ker ne želijo teh bremen
               prenašati na svoje otroke. To je življenje tega zakona, in to imamo. In nobenega
               predloga sprememb ni. To, kar pa vi obljubljate, oprostite, to je tako, kot da bi
               ljudje začeli hraniti skozi steklo. Vaše obljube so že davno, davno pozabljene.</p>
            </sp>
            <sp xml:id="SDZ7-Redna-21-2016-07-12.sp245">

               <speaker>PREDSEDNIK DR. MILAN BRGLEZ:</speaker>

               <p>Očitno je še interes za prijavo, zato prosim, da se prijavite za obrazložitev glasu v
               lastnem imenu.</p>
               <p>Obrazložitev glasu v lastnem imenu ima gospod Marijan Pojbič.</p>
            </sp>
            <sp xml:id="SDZ7-Redna-21-2016-07-12.sp246">

               <speaker>MARIJAN POJBIČ (PS SDS):</speaker>

               <p>Hvala lepa, spoštovani gospod predsednik.</p>
               <p>Jaz upam, da vsi, ki sedimo v tem parlamentu, zelo dobro vemo, da smo v Slovenski
               demokratski stranki že dvakrat predlagali spremembo tega problema, s katerim se danes
               tukaj srečujemo. In prav bi bilo, da bi se tisti, ki danes govorite na takšen ali
               drugačen način, tudi tega zavedali. Hkrati pa bi pa rad zelo jasno povedal, da s tem
               zakonom se betonira vračljivost socialnih transferjev. To je socialno nepravično,
               nedopustno in je velika svinjarija. Zavajanja, ki so danes uporabljena, pa so
               sprenevedanje, ki se jih poslužujeta vlada in koalicija. To tukaj v tem državnem
               zboru stalno bolj čutimo ne samo opozicija, temveč tudi slovenske državljanke in
               državljani. Mislim, da je to resnično tako, kot je kolega Andrej Šircelj rekel,
               velika svinjarija. Temu je treba narediti konec.</p>
            </sp>
            <sp xml:id="SDZ7-Redna-21-2016-07-12.sp247">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu ima dr. Franc Trček.</p>
            </sp>
            <sp xml:id="SDZ7-Redna-21-2016-07-12.sp248">

               <speaker>DR. FRANC TRČEK (PS ZL):</speaker>

               <p>Hvala za besedo, predsedujoči.</p>
               <p>Ta koalicija zelo rada uporablja besedo sistemsko, sistemski. Vsaka odprava krivic
               ali svinjarij, če citiram govorca pred mano, je sistemska rešitev. Pika. Če bi se
               vedel na način, kot se prepogosto vedemo v tem parlamentu, kot najmlajša skupina v
               jaslicah, pa verjetno žalim zdaj najmlajšo skupino, seveda tega ne bi podprl. Veste,
               kakšen odnos ima SDS do Združene levice, veste, kaj so vse povedali o meni osebno, o
               naši tovarišiji in tako naprej. Ampak to je bilo spet svinjarija v tem konkretnem
               primeru, ker so pač neke zadeve, ki niso hec. Ne glede na to, kdo predlaga, je
               dolžnost poslank in poslancev, da razmislimo in glasujemo za tovrstne amandmaje, ki
               odpravljajo krivice, ali, če hočete po Pojbičevo, svinjarije.</p>
               <p>Zato bom ta amandma podprl. Verjetno bodo kakšni bolj radikalni združeni levičarji
               pisali svinjarije o meni danes, in upam, da bodo tudi ostali, poslanka in poslanci
               Združene levice, podprli ta amandma. Hvala.</p>
            </sp>
            <sp xml:id="SDZ7-Redna-21-2016-07-12.sp249">

               <speaker>PREDSEDNIK DR. MILAN BRGLEZ:</speaker>

               <p>Zdaj pa res, glasujemo.</p>
               <p>Glasujemo. Navzočih je 75 poslank in poslancev, za jih je glasovalo 33, proti pa jih
               je bilo 39.</p>
               <p><stage xml:id="SDZ7-Redna-21-2016-07-12.stage21">(Za je glasovalo 33.)</stage> <stage xml:id="SDZ7-Redna-21-2016-07-12.stage22">(Proti 39.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine Nove Slovenije k 6. členu.</p>
               <p>Obrazložitev glasu v imenu Poslanske skupine Nove Slovenije – krščanski demokrati,
               gospod Jožef Horvat.</p>
            </sp>
            <sp xml:id="SDZ7-Redna-21-2016-07-12.sp250">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik.</p>
               <p>Poslanska skupina Nove Slovenije, ki se je pod amandma podpisala, bo seveda ta
               amandma podrla. Malo smo naivni in pravimo, v tretje gre rado. To je tretji amandma k
               6. členu. S tem amandmajem mi preprosto usklajujemo, s tem amandmajem se usklajuje
               višina omejitve dedovanja za zapustnike, ki so prejemali pomoč po predpisih o
               socialnem varstvu. Usklajujemo s sedaj veljavnimi določili Zakona o
               socialnovarstvenih prejemkih in pomeni delno finančno razbremenitev dedičev, ki se
               odločijo za povrnitev državi oziroma občini izplačano vrednost socialne pomoči
               zapustniku. Gre torej za uskladitev dveh zakonov. Verjetno mora biti Zakon o
               dedovanju usklajen z zakonom o socialnovarstvenih prejemkih. Dobro bi bilo, kolegice
               in kolegi, da se spustimo na nivo tistih ljudi, ki nimajo nič drugega po Svetlikovi
               odločitvi tistega leta, ko jim je ukinil tako imenovane državne penzije, danes nimajo
               nič drugega kot morda 220 evrov tako imenovane socialne pomoči. Ali lahko s tem
               preživijo? Če zaokrožimo na 250 na mesec, je to 3 tisoč na leto. Država je pa
               izračunala za leto 2015, da je prag tveganja revščine v višini 7 tisoč 111 evrov. Kje
               pa je potem tisti, ki na leto dobi nič drugega samo 3 tisoč evrov socialne pomoči? In
               mene ljudje na podeželju za rokav cukajo in pravijo: "Joško, za božjo voljo, malo nam
               dvignite to pomoč, da bomo lažje preživeli." Jaz vprašam: "Imate kakšno premoženje?"
               "Ja, poglej, to sva celo življenje skupaj spravljala, tistih nekaj njivic, tri
               hektarje, pa to domačijo." To je en poseben odnos do tega, kar ljudje celo življenje
               skup spravljajo na kmetiji, na podeželju. Morda je v mestu drugače, ne vem, ker ne
               živim v mestu. Ali imamo kaj posluha za to? Ali lahko danes, kolegice in kolegi,
               naredimo test delovanja 2. člena slovenske ustave, ki med drugim pravi, da je
               Slovenija tudi socialna država. Jaz imam res občutek, da imamo nek narobe svet. Tukaj
               se desni blok opozicije, seveda tudi Združena levica, se borimo za socialno državo.
               Pa se navadno nam desnemu bloku očita, da mi nismo socialni, da smo za kapitaliste.
               Danes imamo pred očmi te ljudi, ki težko preživijo s socialno pomočjo v višini 220
               evrov na mesec. Lepo prosim za razmislek.</p>
               <p>Mi bomo seveda glasovali za naš amandma.</p>
            </sp>
            <sp xml:id="SDZ7-Redna-21-2016-07-12.sp251">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine SDS ima gospod Jože Tanko.</p>
            </sp>
            <sp xml:id="SDZ7-Redna-21-2016-07-12.sp252">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Kljub temu da boljši, bolj učinkovit amandma, ki smo ga predlagali, ni bil sprejet,
               bomo mi ta amandma podprli. Podprli ga bomo tudi zato, ker smo v tem mandatu že
               dvakrat predlagali Zakon o socialnem varstvu, s katerim smo predlagali odpravo
               hipotek na prejem socialnovarstvenih prejemkov oziroma socialnovarstvenih
               transferjev. Žal v tem državnem zboru koalicija tega ni podprla. In tudi zato bomo to
               podprli, ker ne moremo verjeti nobenim dobrim in velikim besedam koalicijskih
               poslancev, da bodo to uredili v drugem zakonu. Dvakrat so imeli že priložnost v tem
               mandatu, pa tega niso storili. Mi se na eni strani srečujemo z nekimi reševanji oseb,
               ki se najdejo v težki socialni situaciji in jim zato namenjamo premostitveni kredit
               do smrti v tem primeru, na drugi strani pa imamo nekaj privilegiranih nekdanjih
               državnih funkcionarjev, ki imajo nekaj tisoč dolarjev pokojnine in živijo in uživajo
               bonitete subvencioniranega stanovanja recimo v enem izmed socialnih zavodov. Pa ne
               bodo zato obremenjeni z nobeno hipoteko. Sprašujem sebe in ostale, ali je to pošteno.
               Je to načelo socialne države? Ali je ta težava v tem ali pa način dela te koalicije
               in tudi prejšnjih koalicij, ki so jih vodile levo profilirane stranke, da ne sledijo
               načelom socialne države, ampak samo govorijo o njej, ko je treba odločati, da bo
               socialna država dejansko socialna, pa so proti. Na drugi strani pa modro furajo,
               pokrivajo vse tisto, kar je povezano s privilegiji. Taista politična skupina.</p>
               <p>Zato ne vidim popolnoma nobenega razloga, utemeljenega razloga, da takšnega
               amandmaja ne bi podprli. Predlagal bi celo, da bi podprli boljšo rešitev, ki je bila
               prej predlagana, in da se začne resno delati na krepitvi socialne države in na
               odpravljanju privilegijev tistih, ki jih dobivajo popolnoma brez potrebe. Nekdo, ki
               ima nekaj tisoč dolarjev pokojnine z ne vem katerih virov, dobi še subvencijo v
               socialnem domu, tisti, ki pa to dejansko potrebuje, dobi pa kredit, mu država nameni
               kredit in ga potem obračuna, ko pride čas za to.</p>
               <p>Predlagam, da tudi kdo drug razmisli o tem in podpre ta amandma.</p>
            </sp>
            <sp xml:id="SDZ7-Redna-21-2016-07-12.sp253">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev glasu? Ne. Potem glasujemo.</p>
               <p>Glasujemo. Navzočih je 84 poslank in poslancev, za je glasovalo 31, proti pa 47.</p>
               <p><stage xml:id="SDZ7-Redna-21-2016-07-12.stage23">(Za je glasovalo 31.)</stage> <stage xml:id="SDZ7-Redna-21-2016-07-12.stage24">(Proti 47.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine SDS k 7. členu.</p>
               <p>Glasujemo. Navzočih je 87 poslank in poslancev, za je glasovalo 29, proti pa 55.</p>
               <p><stage xml:id="SDZ7-Redna-21-2016-07-12.stage25">(Za je glasovalo 29.)</stage> <stage xml:id="SDZ7-Redna-21-2016-07-12.stage26">(Proti 55.)</stage></p>
               <p>Ugotavljam, da amandma ni sprejet.</p>
               <p>Zaključili smo z odločanjem o amandmajih. S tem zaključujem drugo obravnavo zakona.</p>
               <p>Prehajamo na <title xml:id="SDZ7-Redna-21-2016-07-12.title6">tretjo obravnavo</title> zakona. Ker k drugi obravnavi amandmaji k
               dopolnjenemu predlogu zakona niso bili sprejeti, prehajamo na odločanje o predlogu
               zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Obrazložitev glasu v imenu Poslanske skupine Združena levica, Miha Kordiš.</p>
            </sp>
            <sp xml:id="SDZ7-Redna-21-2016-07-12.sp254">

               <speaker>MIHA KORDIŠ (PS ZL):</speaker>

               <p>V Združeni levici, kot rečeno, tega zakona ne bomo podprli, ker ni bil sprejet naš
               amandma. Zakon o dedovanju se zelo redko spreminja. Mislim, da smo lahko slišali
               danes v razpravi, da se je v zadnjih dvajsetih letih enkrat ali dvakrat. Skratka, ne
               ravno prav velikokrat. In danes je draga koalicija zamudila, da ne rečem zgodovinsko
               priložnost za odpravo zgodovinske krivice, ki je vračljiva socialna pomoč. Imeli so
               vse možnosti podpreti amandma Združene levice, pa tega niso storili, in socialna
               pomoč še vedno ostaja v slovenski državi, menda socialni državi, antisocialen puf.</p>
               <p>Zaradi tega takšnega zakona o dedovanju v Združeni levici ne moremo podpreti.
               Poslanci imamo nemara formalno možnost in formalno pravico, da stopimo, teptamo
               socialni status revnih, upokojenih, odrinjenih, zagotovo pa nimamo nikakršne moralne
               pravice, da to storimo.</p>
               <p>Mislim, da je danes v temu trenutku v dvorani med poslanic ni nikogar, ki bi
               prejemal manj kot 2 tisoč evrov neto plače. In mi kot organ, državni zbor smo si
               vzeli pravico, da ljudem ne naprtimo socialne pomoči ampak, antisocialni puf. To
               pravico smo zacementirali, inavgurirali v zakonu o dedovanju z nasprotovanjem dela
               desne tribune, z nasprotovanjem Združene levice, pa vendarle to je ta državni zbor
               sprejel oziroma bo dokončno danes potrdil.</p>
               <p>Poglejte, takega zakona o dedovanju, takih antisocialnih ukrepov socialisti, ma,
               kakšni socialisti, nobeni normalni ljudje ne morejo podpreti in tudi v Združeni
               levici in njeni poslanski skupini tega ne bomo podprli. Hvala.</p>
            </sp>
            <sp xml:id="SDZ7-Redna-21-2016-07-12.sp255">

               <speaker>PREDSEDNIK DR. MILAN BRGLEZ:</speaker>

               <p>Obrazložitev v imenu Poslanske skupine Stranke modernega centra mag. Dušan
               Verbič.</p>
            </sp>
            <sp xml:id="SDZ7-Redna-21-2016-07-12.sp256">

               <speaker>MAG. DUŠAN VERBIČ (PS SMC):</speaker>

               <p>Še enkrat hvala za besedo, predsednik.</p>
               <p>Poslanska skupina Stranka modernega centra bo podprla ta zakon. Uvodoma lahko samo
               omenim, da kolegi in kolegice v poslanski skupini z žalostjo ugotavljamo nekaj. Da si
               v tem državnem zboru poslanci in poslanke različnih poslanskih skupin nekako po svoje
               tolmačijo ali razlagajo zapisane določbe v spremembi tega zakona. In tako kot je bilo
               v razpravi, kot je bilo tudi že danes v sami obrazložitvi navedeno, da je to Zakon o
               dedovanju. V dokaz temu se moramo dotakniti tega, kaj pa je predmet tega zakona o
               dedovanju. Uvodoma je bilo rečeno, da ga sestavlja 19 členov. Ampak bistvo tega
               zakona je prenos uredbe Evropske unije, ki dobesedno v ta naš slovenski pravni red
               uvaja nov institut, ki praktično v razpravi sploh ni bil omenjen, razen izjemoma. In
               to je evropsko potrdilo o dedovanju, ki bistveno olajšuje čezmerne postopke dednih
               postopkov. Tisto, kar je ključno v tej zadevi, je odprava, če temu lahko tako rečem,
               neskladja z ustavo iz leta 2009 ter z odločitvijo ustave iz leta 2013. Pozablja se
               tudi, da se v tem zakonu o dedovanju urejajo posamezna področja, ki še kako vplivajo
               na posameznike. Kaj to konkretno pomeni? Možnost sklepanja sporazuma o odpovedi
               neuvedenemu dedovanju. Državljani imajo marsikatere probleme na tem področju. Tisto,
               kar ključno vpliva tudi na socialni položaj posameznikov, kar sploh ni bilo omenjeno
               v zvezi s tem zakonom, je naslednje, da se zapustnikovi dolgovi v stečajnih postopkih
               brez dedičev glede vsebine in tudi nadaljnjih postopkov, vezanih na pripravo
               smrtovnic, vse te zadeve so še kako pomembne za naše državljane.</p>
               <p>In še enkrat ponavljam, 6. člen v povezavi s 7. členom prav gotovo v odprtem
               postopku, ki je že sedaj, ureja Zakon o socialnovarstvenih prejemkih. Hvala lepa.
           </p>
            </sp>
            <sp xml:id="SDZ7-Redna-21-2016-07-12.sp257">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev v imenu poslanske skupine? Ne.</p>
               <p>Obrazložitev glasu v lastnem imenu dr. Franc Trček.</p>
            </sp>
            <sp xml:id="SDZ7-Redna-21-2016-07-12.sp258">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>Tokrat sem res mislil molčati, ampak ne morem. Po dveh letih sestave delovanja tega
               sklica Državnega zbora bi si nekdo, ki to opazuje od zunaj, mislil, da je res bistvo
               delovanja Državnega zbora prenos evropskih direktiv, kar ni res. Bistvo delovanja
               Državnega zbora, parlamentarne demokracije je urejanje pogojev skupnega sobivanja. To
               je bistvo tega, ker mi tukaj počnemo. Da nove zakone sprejemamo po načelu Paretovega
               optimuma. Če malo po domače povem, če komu delamo pozitivno diskriminacijo, da na
               drugi strani nekdo zaradi tega ni prikrajšan in pri amandmiranjih obstoječih zakonov,
               da popravljamo stare krivice, ne uvajamo novih krivic in zakone prilagajamo
               spremembam v neki družbi. To je bistvo našega dela, če vam še kdo ni povedal.</p>
               <p>Očitno se ta koalicija tega bistva ne zaveda, zato bom glasoval proti. Hvala.</p>
            </sp>
            <sp xml:id="SDZ7-Redna-21-2016-07-12.sp259">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 85 poslank in poslancev, za je glasovalo 52, proti 13.</p>
               <p><stage xml:id="SDZ7-Redna-21-2016-07-12.stage27">(Za je glasovalo 52.)</stage> <stage xml:id="SDZ7-Redna-21-2016-07-12.stage28">(Proti 13.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title xml:id="SDZ7-Redna-21-2016-07-12.title7">Nadaljujemo s prekinjeno 15. točko dnevnega reda, to je z drugo obravnavo Predloga zakona o
                  ugotavljanju katastrskega dohodka v okviru rednega postopka.</title>
               </p>
               <p>Prehajamo na odločanje o vloženih amandmajih, ki ga bomo opravili na podlagi pregleda
               vloženih amandmajev z dne 11. 7. 2016.</p>
               <p>Amandmaja pod točkama 1 in 2 sta vsebinsko enaka, zato bomo o njima glasovali skupaj.
               Odločamo torej o amandmajih Poslanske skupine Nove Slovenije in Poslanske skupine
               Slovenske demokratske stranke k 6. členu.</p>
               <p>Glasujemo. Navzočih je 86 poslank in poslancev, za je glasovalo 35, proti 51.</p>
               <p><stage xml:id="SDZ7-Redna-21-2016-07-12.stage29">(Za je glasovalo 35.)</stage> <stage xml:id="SDZ7-Redna-21-2016-07-12.stage30">(Proti 51.)</stage></p>
               <p>Ugotavljam, da amandmaja nista sprejeta.</p>
               <p>Odločamo še o amandmaju Poslanske skupine SDS k 11. členu.</p>
               <p>Glasujemo. Navzočih je 86 poslank in poslancev, za je glasovalo 30, proti 51.</p>
               <p><stage xml:id="SDZ7-Redna-21-2016-07-12.stage31">(Za je glasovalo 30.)</stage> <stage xml:id="SDZ7-Redna-21-2016-07-12.stage32">(Proti 51.)</stage></p>
               <p>Ugotavljam, da amandma ni sprejet.</p>
               <p>Zaključili smo z odločanjem o amandmajih. S tem zaključujem drugo obravnavo predloga
               zakona.</p>
               <p>Prehajamo na <title xml:id="SDZ7-Redna-21-2016-07-12.title8">tretjo obravnavo</title> predloga zakona. Ker v drugi obravnavi
               amandmaji k dopolnjenemu predlogu zakona niso bili sprejeti, prehajamo na odločanje o
               predlogu zakona. Obveščam vas, da me Zakonodajno-pravna služba oziroma vlada nista
               opozorili, da bi bil zaradi amandmajev, sprejetih na matičnem delovnem telesu,
               predlog zakona neusklajen.</p>
               <p>Obrazložitev glasu v imenu Poslanske skupine Nove Slovenije – krščanskih demokratov
               ima gospod Jožef Horvat.</p>
            </sp>
            <sp xml:id="SDZ7-Redna-21-2016-07-12.sp260">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Kolegice in kolegi!</p>
               <p>Sporočam, da Poslanska skupina Nove Slovenije ne bo podprla tega zakona o
               ugotavljanju katastrskega dohodka oziroma bolj točno, glasovali bomo proti. Ne moremo
               sprejeti zakona, ki, včasih smo rekli slovenski žitnici, to je v Pomurju dviguje
               katastrski dohodek za faktor 5, za 500 %. In kljub temu da je območna enota
               Kmetijsko-gozdarske zbornice, Območna enota Murska Sobota, na to opozarjala, prikazal
               sem tudi izračune Kmetijsko-gozdarske zbornice, vendar za te izračune, za eksaktne
               številke se enostavno nihče ni zmenil. Upoštevati moramo tudi, da je zadnja sprememba
               evropske skupne kmetijske politike dejansko šla v tej smeri, da so zmagali
               okoljevarstveniki. Nič narobe. Ampak narobe je to, da so poraženci tisti, ki
               proizvajajo hrano – torej kmetje.</p>
               <p>V razpravi okrog zakona o ugotavljanju katastrskega dohodka se praktično nihče –
               razen Nove Slovenije ni dotaknil tudi vprašanja skupne kmetijske politike in
               kmetijskih subvencij, ko se bo dejansko brexit zgodil. Za enkrat se še ni zgodil.
               Ljudje so se samo odločili. Dejstvo je, da bodo kmetijske subvencije, to smo mi trdno
               prepričani, v Sloveniji znižane, bodo padle. Ali bodo znali kmetje svoje poslovne
               modele oblikovati tako, da bodo preživeli? Upam vsaj, da bo moja pobuda Ministrstvu
               za finance in Ministrstvu za kmetijstvo, gozdarstvo in prehrano sprejeta. Šla je pa v
               to smer, da se na spletni strani Ministrstva za finance objavi informativni izračun
               katastrskega dohodka za leta 2017, morda še boljše 2016, 2017, 2018, 2019 in leto
               2020, da bodo lahko kmetje optimirali svoje poslovanje oziroma optimirali svoje
               davke.</p>
               <p>Obžalujemo, da ni bil sprejet naš amandma, ki je temeljil na ugotovitvah
               Kmetijsko-gozdarske zbornice in je temeljil na knjigovodskih podatkih, knjigovodskih
               podatkih po tisti metodologiji, ki jih uporabljajo vse države članice Evropske unije.
               Preveč na silo je šel ta zakon naprej, ne da bi upošteval neke ključne okoliščine, ki
               čakajo slovensko kmetijstvo v naslednjih letih.</p>
               <p>Zato bomo glasovali proti.</p>
            </sp>
            <sp xml:id="SDZ7-Redna-21-2016-07-12.sp261">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Slovenske demokratske stranke ima
               gospod Zvonko Lah.</p>
            </sp>
            <sp xml:id="SDZ7-Redna-21-2016-07-12.sp262">

               <speaker>ZVONKO LAH (PS SDS):</speaker>

               <p>V Slovenski demokratski stranki tega zakona ne bomo podprli. Komisija, ki jo je
               sestavila vlada, je delala tri leta v dveh mandatih in ni naredila veliko, skoraj
               nič. Pred iztekom roka je prišla z zakonom, ki ni bil usklajen s predstavniki kmetov,
               ne s sindikatom, ne s Kmetijsko-gozdarsko zbornico. Potem je začela popuščati pri
               svoji nameri, pa se do konca niso uskladili.</p>
               <p>V Slovenski demokratski stranki menimo, da sedaj, ko je v zadnjih dveh letih odkupna
               cena zelo padla in še pada, tako da so kmetje v nezavidljivem položaju, soočajo se s
               tem, da stroški že presegajo lastno ceno oziroma odkupno ceno, se je vlada odločila
               povečati katastrski dohodek tudi za nekajkrat. To je zelo slabo sporočilo kmetom.</p>
               <p>Minister Židan, ki bi moral zastopati tukaj kmetijstvo, je sam na odboru rekel, da
               bodo morali mlekarji iti vsaj v delno predelavo mleka, če bodo hoteli preživeti v
               prihodnje. Vlada pa jih obremenjuje z višjim katastrskim dohodkom. Najbolj bodo
               prizadeti pa tisti mali kmetje, ki po našem mnenju nimajo pravih predstavnikov v
               organih, ki so sodelovali s komisijo, ker imajo poleg katastrskega dohodka še druge
               dohodke, eno plačo ali celo dve plači. Katastrski dohodek se jim pripiše, čeprav je
               nizek, pa vseeno, jim zviša osnovo za izračun dohodnine.</p>
               <p>Zato smo mnenja, da ta zakon ni dober. Poleg tega pa ste v prehodnih določbah
               določili, da bo v letu 2017 katastrski dohodek še nižji, kot je bil do sedaj. Te
               odločbe bodo prišle leta 2018 do kmetov, to je pred naslednjimi volitvami. Prava
               slika oziroma pravo breme pa bo prišlo v naslednjem mandatu, v novi vladi. Po drugi
               strani nam tudi daje možnost, da se v tem času ta zakon spremeni, bistveno spremeni,
               da bo bolj pravičen, bolj pošten predvsem do malih kmetov, ki v večini obdelujejo
               slovensko zemljo.</p>
               <p>Zato tega zakona ne bomo podprli.</p>
            </sp>
            <sp xml:id="SDZ7-Redna-21-2016-07-12.sp263">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Stranke modernega centra ima gospod
               Simon Zajc.</p>
            </sp>
            <sp xml:id="SDZ7-Redna-21-2016-07-12.sp264">

               <speaker>SIMON ZAJC (PS SMC):</speaker>

               <p>Hvala, gospod predsednik.</p>
               <p>Že leta 2011 smo vedeli, da je treba uvesti novo metodo za ugotavljanje katastrskega
               dohodka. Danes smo leta 2016. Tista metoda, ki je bila takrat uvedena, se je izkazala
               za nepošteno – tista se pa je pokazala – in takrat se je ugotovilo, da potrebujemo
               novo. In novo imamo danes na mizi. Ta današnji zakon je maksimalno usklajen z vsemi,
               ki se jih tiče. Maksimalno. Razen v eni točki, to se pravi v točki, kjer se moramo
               odločiti, ali bomo za prihodke in za stroške uporabljali enako metodologijo ali bomo
               glede na to, kaj nam bolj paše, uporabljali. Ali bomo nekje uporabljali statistične
               podatke v ekonomskem izračunu ali bomo nekje uporabljali metodologijo FADN. Ampak to
               tako ne gre. Oboje je enako. Ampak vse ostalo smo pa uskladili maksimalno, se pravi,
               da smo prisluhnili in smo šli naproti.</p>
               <p>Ta zakon, ki je danes pred nami, je predvidljiv, je enostaven, je pravičen in
               mislim, da ga je treba sprejeti in naša poslanska skupina ga bo potrdila. Hvala.</p>
            </sp>
            <sp xml:id="SDZ7-Redna-21-2016-07-12.sp265">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 84 poslank in poslancev, za jih je glasovalo 49, proti pa jih
               je bilo 28.</p>
               <p><stage xml:id="SDZ7-Redna-21-2016-07-12.stage33">(Za je glasovalo 49.)</stage> <stage xml:id="SDZ7-Redna-21-2016-07-12.stage34">(Proti 28.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prehajamo na <title xml:id="SDZ7-Redna-21-2016-07-12.title9">24. TOČKO DNEVNEGA REDA, TO JE NA MANDATNO- VOLILNE ZADEVE.</title>
               </p>
               <p>Prehajamo na obravnavo <title xml:id="SDZ7-Redna-21-2016-07-12.title10">Predloga za izvolitev sodnice Ustavnega sodišča Republike
                  Slovenije</title> in <title xml:id="SDZ7-Redna-21-2016-07-12.title11">Predloga za izvolitev sodnika Ustavnega sodišča Republike
                  Slovenije.</title> Predsednik Republike Slovenije gospod Borut Pahor je 30. 6. 2016
               predlagal Državnemu zboru, da za sodnico Ustavnega sodišča namesto sodnika, ki mu
               mandat poteče 30. oktobra 2016, imenuje gospo dr. Špelco Mežnar, za sodnika Ustavnega
               sodišča na mesto sodnice, ki ji mandat poteče 19. novembra, pa imenuje gospoda Marka
               Šorlija. Predlagana kandidatka dr. Špelca Mežnar bo glede na pogoje, določene v 17.
               členu Zakona o Ustavnem sodišču, v primeru izvolitve za sodnico Ustavnega sodišča
               začela izvrševati funkcijo 31. oktobra 2016. Predlagani kandidat gospod Marko Šorli
               pa bo glede na pogoje, določene v 17. členu Zakona o ustavnem sodišču, v primeru
               izvolitve za sodnika Ustavnega sodišča začel izvrševati funkcijo 20. novembra 2016.</p>
               <p>Besedo dajem, gospe Nataši Kovač, predstavnici Urada predsednika Republike Slovenije
               za dopolnilno obrazložitev predlogov.</p>
            </sp>
            <sp xml:id="SDZ7-Redna-21-2016-07-12.sp266">

               <speaker>NATAŠA KOVAČ:</speaker>

               <p>Spoštovani predsednik, spoštovane poslanke in poslanci!</p>
               <p>Pred vami sta predlog kandidatke za sodnico in predlog kandidata za sodnika
               Ustavnega sodišča Republike Slovenije. Na poziv predsednika republike za zbiranje
               predlogov kandidatur za obe mesti sodnika Ustavnega sodišča je urad predsednika
               prejel 9 predlogov kandidatov. Naj jih naštejem: mag. Darinka Dekleva Marguč, izredni
               profesor dr. Anže Erbežnik, mag. Damjan Gantar, docentka dr. Špelca Mežnar, mag.
               Boštjan Pintar, izredni profesor dr. Rok Svetlič, redni profesor dr. Bojan Škof,
               Marko Šorli in dr. Andraž Zidar.</p>
               <p>Predsednik republike je postopku izbora kandidatov namenil tokrat še posebno
               pozornost. Že v mesecu marcu letos se je prav na to temo srečal na poglobljenem
               pogovoru z nekdanjimi ustavnimi sodniki. Po pregledu vseh prispelih kandidatur so
               bili v uradu predsednika opravljeni posamični pogovori z vsemi prijavljenimi
               kandidati in kandidatkami. Predsednik republike je tokrat prvič opravil kar dva kroga
               posvetovanj z vodji poslanskih skupin in predstavnikoma narodnosti. Presoja namreč,
               da je poleg nedvoumne strokovne usposobljenosti kandidatov predvsem pomembna zadostna
               podpora za izvolitev v Državnem zboru v prvem krogu tako z vidika nemotenega dela
               Ustavnega sodišča kot z vidika krepitve zaupanja v temeljne institucije pravne
               države. Po opravljenih vseh pogovorih in posvetovanjih predsednik republike
               utemeljeno sklepa, da oba kandidata med poslankami in poslanci Državnega zbora
               uživata široko podporo za imenovanje.</p>
               <p>Kandidata sta se v prejšnjem tednu po tem, ko je predlog za njuno imenovanje
               predsednik republike že posredoval v Državni zbor tudi javno predstavila. Širša
               javnost se je tako lahko neposredno seznanila z njunimi razmišljanji in razlogi za
               kandidaturo. Na tej osnovi se je predsednik republike odločil, da Državnemu zboru
               Republike Slovenije za sodnico Ustavnega sodišča Republike Slovenije na mesto mag.
               Miroslava Mozetiča, ki mu mandat poteče 30. Oktobra, predlaga docentko dr. Špelco
               Mežnar in za sodnika Ustavnega sodišča Republike Slovenije na mesto mag. Marte
               Klampfer, ki ji mandat poteče 19. Novembra, predlaga, gospoda Marka Šorlija.</p>
               <p>V nadaljevanju mi dovolite še nekaj besed o obeh kandidatih. Docenta dr. Špelca
               Mežnar je študij na ljubljanski pravni fakulteti končala z najvišjo oceno v svojem
               letniku ter prejela priznanje te fakultete za odličen študijski uspeh. V času
               podiplomskega študija je med drugim opravila semestrski študij avtorskega prava v
               Združenih državah Amerike in enoletno specializacijo prava Evropske unije na Univerzi
               Cambridge. Po doktoratu, za katerega je prejela stanovsko nagrado Zveze društev
               pravnikov Mlada pravnica, je do leta 2008 delala na Pravni fakulteti Univerze v
               Ljubljani. Trenutno je predavateljica na Mednarodni fakulteti za družbene in poslovne
               vede v Celju, ob tem pa tudi raziskovalka na Inštitutu za primerjalno pravo pri
               Pravni fakulteti Univerze v Ljubljani in odvetniška kandidatka v odvetniški pisarni.
               Sodelovala je pri pripravi različnih študij, strokovnih podlagah za več področnih
               zakonov in številnih mednarodnih raziskovalnih projektih. Ves čas se je dodatno
               izobraževala tako doma kot v tujini. Redno objavlja znanstvene in strokovne prispevke
               s področja civilnega in gospodarskega prava. Njena bibliografija obsega preko sto
               enot. Je udeleženka številnih poletnih šol in prejemnica več štipendij. Je članica
               strokovnega sveta Odvetniške akademije pri Odvetniški zbornici Slovenije in
               arbitrinja v gospodarskih sporih pri stalni arbitraži pri Gospodarski zbornici
               Slovenije. Ena bistvenih kvalitet kandidatke je povezovanje pravne teorije in prakse
               ter odlična sposobnost pisnega in ustnega pravnega argumentiranja. Je redna
               predavateljica na Odvetniški šoli, Sodniški šoli, Dnevih civilnega in gospodarskega
               prava in na ostalih organizacijah in seminarjih. Kljub relativni mladosti je
               strokovnjakinja z visokim ugledom med svojimi kolegi in kolegicami in je za svoje
               delo že prejela številne nagrade in priznanja. Pripravljena se je javno izpostaviti o
               vprašanjih, ki zadevajo širšo družbo. Je odkrita, neposredna in odgovorna. Svoja
               stališča zagovarja vztrajno in nepopustljivo.</p>
               <p>Docentko dr. Špelco Mežnar je za kandidatko za sodnico Ustavnega sodišča predlagal
               dekan Mednarodne fakultete za družbene in poslovne študije v Celju, njeno kandidaturo
               pa je podprl tudi Upravni odbor Odvetniške zbornice Slovenije.</p>
               <p>Gospod Marko Šorli je vrhovni sodnik, svetnik Vrhovnega sodišča Republike Slovenije
               ter vodka kazenskega oddelka Vrhovnega sodišča Republike Slovenije. Vso svojo
               karierno pot je posvetil sodniškemu poklicu. V letu 1994 je bil izvoljen za člana
               Sodnega sveta Republike Slovenije. V letih 1998 in 1999 je bil tudi njegov
               predsednik. Od leta 1996 dalje je sodnik Vrhovnega sodišča Republike Slovenije. V
               letih 1999 in 2000 je bil vodja oddelka za mednarodno sodelovanje v sodstvu na
               Vrhovnem sodišču. Od leta 2000 do marca 2010 pa podpredsednik Vrhovnega sodišča. Od
               leta 2000 dalje je vodja kazenskega oddelka Vrhovnega sodišča. Je član izpitne
               komisije za pravniške državne izpite. Bil je član izvršnega odbora Slovenskega
               sodniškega društva, član delovne skupine za pripravo organizacijskih zakonov s
               področja sodstva. Sodeloval je v delovnih skupinah, ki so pripravljale novele zakonov
               s področja kazenskih postopkov, in tudi član strokovne skupine, ki je leta 2002
               pripravila analizo vzrokov in predloge za zmanjšanje in odpravo sodnih zaostankov.
               Med drugim sodeluje v Komisiji za učinkovitost sodstva pri Svetu Evrope od njene
               ustanovitve leta 2002 ter nadzornem odboru regionalnega projekta za vzpostavitev
               neodvisnega in zanesljivega funkcioniranja sodnih sistemov držav Zahodnega Balkana v
               okviru Sveta Evrope. Kot takratni član izvršnega odbora Slovenskega sodniškega
               društva je avtor veljavnih pravil tega društva. Ob pripravi osnutkov slovenske ustave
               je podal pobudo, da se določi pravica do zakonitega sodnika po vzoru avstrijske
               ustave.</p>
               <p>Gospod Šorli je ves čas aktiven na strokovnem področju tudi kot pravni teoretik. Kot
               predavatelj predvsem s področja kazenskega prava redno sodeluje pri številnih oblikah
               poklicnega izobraževanja. Njegova bibliografija obsega blizu 30 enot in bogato
               mednarodno kongresno dejavnost s številnimi referati. Kot je med drugim pred leti
               zapisal Sodni svet, je gospod Šorli vrhunski strokovnjak na področju kaznovalnega
               prava z obsežno publicistično dejavnostjo ter poudarjenimi delovnimi sposobnostmi.
               Poleg strokovne dejavnosti ves čas svoje sodniške kariere sodeluje v številnih
               projektih za izboljšanje organiziranosti in delovanja sodstva. Vseskozi si je
               intenzivno prizadeval za demokratizacijo sodstva ter neodvisnost sodnikov, povezano z
               njihovo odgovornostjo. Gospoda Šorlija poleg bogatih izkušenj odlikuje sposobnost
               razreševanja najzahtevnejših pravnih vprašanj. Pri svojem delu suvereno uveljavlja in
               argumentira svoja pravna stališča.</p>
               <p>Spoštovane poslanke in poslanci, predsednik republike meni, da kandidatka docentka
               dr. Špelca Mežnar in kandidat gospod Marko Šorli izpolnjujeta visoke strokovne
               kriterije in izkazujeta ustrezne izkušnje, znanje in integriteto za uspešno
               opravljanje te pomembne funkcije, funkcije sodnice oziroma sodnika Ustavnega sodišča
               Republike Slovenije. Hvala lepa.</p>
            </sp>
            <sp xml:id="SDZ7-Redna-21-2016-07-12.sp267">

               <speaker>PREDSEDNIK DR. MILAN BRGLEZ:</speaker>

               <p>Predloga je obravnavala Mandatno-volilna komisija kot matično delovno telo, ki je
               zboru pisno poročala. Sledi predstavitev stališč poslanskih skupin.</p>
               <p>Besedo ima Poslanska skupina Desus, zanjo gospod Franc Jurša.</p>
            </sp>
            <sp xml:id="SDZ7-Redna-21-2016-07-12.sp268">

               <speaker>FRANC JURŠA (PS DeSUS):</speaker>

               <p>Predsednik, hvala za besedo. Spoštovane kolegice in kolegi!</p>
               <p>Letos jeseni se izteče mandat dvema ustavnima sodnikoma, zato morajo po pravilih
               steči vsi postopki za imenovanje dveh novih. Naj ob tem dodam, da bomo naslednje leto
               morali poiskati in potrditi izbor štirih novih ustavnih sodnikov, nato pa še v
               naslednjih dveh letih dva. V kratkem se bo praktično zamenjala skoraj da celotna
               sestava branika ustavnosti in zakonitosti. Po opravljenih razgovorih s kandidati za
               ustavnega sodnika, po opravljenih posvetovanjih z vodji poslanskih skupin ter po
               javnih predstavitvah kandidatov je predsednik Republike Slovenije v Državni zbor
               posredoval predlog dveh kandidatov, državnozborska Mandatno-volilna komisija je oba
               potrdila, končna odločitev pa je seveda na nas.</p>
               <p>Naj najprej povem, da Poslanska skupina Desus zaupa oceni in presoji predsednika
               države, zato bosta oba kandidata tako docentka dr. Špelca Mežnar kot Marko Šorli
               deležna naše podpore. Res pa je, da je bila in je še vedno odločitev predsednika
               države, da na mesto ustavnih sodnikov tokrat predlaga navedena kandidata, deležna
               vrste kritik. Kritike so bile usmerjene tako v starost oziroma mladost, strokovno
               usposobljenost oziroma delovne izkušnje kot politične nazornosti kandidatov. Poslanci
               Desusa vsega tega nimamo namena polemizirati, saj je evidentno, da oba kandidata
               izpolnjujeta vse pogoje za kandidaturo, sta strokovno usposobljena, oba izkazujeta in
               imata veliko mero angažiranosti pri opravljanju te častitljive funkcije.</p>
               <p>Naj ponovim, poslanci in poslanke Poslanske skupine Desus bomo podprli oba predloga,
               ki ju je poslal v Državni zbor predsednik republike.</p>
            </sp>
            <sp xml:id="SDZ7-Redna-21-2016-07-12.sp269">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina SMC, zanjo dr. Simona Kustec Lipicer.</p>
            </sp>
            <sp xml:id="SDZ7-Redna-21-2016-07-12.sp270">

               <speaker>DR. SIMONA KUSTEC LIPICER (PS SMC):</speaker>

               <p>Najlepša hvala, predsednik. Gospa Kovač, kolegice in kolegi!</p>
               <p>Glasovanje za oba kandidata za ustavna sodnika je tajno in kot običajno v Poslanski
               skupini SMC ne bomo javno in poimensko razlagali naše podpore. Vsekakor sledimo temu,
               kar smo povedali oziroma sem sama povedala v imenu Poslanske skupine Stranke
               modernega centra predsedniku Republike in tudi sporočam, da je spoštoval to, kar je
               bilo preneseno v našem imenu, tudi v obeh primerih kandidatur.</p>
               <p>Mi pa dovolite, da izkoristim to priložnost, da sporočim, kako v Stranki modernega
               centra in tudi v Poslanski skupini Stranki modernega centra razumemo in vidimo vlogo
               Ustavnega sodišča in ustavnih sodnikov v demokratičnem političnem sistemu Republike
               Slovenije. Ustavni sodniki igrajo vlogo vrhovnih razsodnikov v primeru, ko pride do
               dilem, do nejasnosti, do potrebe po pojasnitvi ustavnopravnih materij in vsebin. Vsak
               od nas se vsakodnevno v različnih oblikah srečuje z dilemami bodisi na osebni ravni
               bodisi na ravni lastne družine, skupin ki jim pripadamo, na ravni sistema, v katerem
               smo. Na ta način pravzaprav s polno odgovornostjo in zaupanjem te dileme rešujemo. Z
               znanjem, ki ga premoremo, z izkušnjami ki jih imamo, in v končni fazi tudi z nekim
               svetovnonazorskim pogledom na svet in na družbo, ki ga premoremo vsak pri sebi. Ko te
               probleme rešujemo kot posamezniki ali pa kot člani neke skupnosti, potem to lahko
               delamo osebnostno ali pa, če želite, zasebno, interesno. Ko pa to počne Ustavno
               sodišče in pa ustavni sodniki, pa morajo to početi v javnem interesu in v javnem
               dobru. To pomeni, da morajo s svojim pristopom k delu, s svojim znanjem, izkušnjami
               in tudi, bom rekla, uravnoteženostjo vrednotnega pogleda na svet, prvenstveno svet
               prihodnosti, narediti vse za to, da odprte ustavnopravne materijo razsodijo tako, da
               bodo dobile ustrezno pojasnilo in da bodo omogočale zdrav in odprt razvoj družbe v
               prihodnosti. Na takšen način zaupamo, verjamemo in hkrati tudi razumemo težo
               odgovornosti, ki jo bosta oba nova ustavna sodnika nosila za državljanke in
               državljane in za državo Republiko Slovenijo pri svojem delu. Hvala lepa.</p>
            </sp>
            <sp xml:id="SDZ7-Redna-21-2016-07-12.sp271">

               <speaker>PREDSEDNIK DR. MILAN BRGLEZ:</speaker>

               <p>Zaključili smo s predstavitvijo stališč poslanskih skupin. Prijavljenih k razpravi
               ni.</p>
               <p>Prehajamo na izvedbo glasovanja o predlogih predsednika republike za izvolitev
               sodnice in sodnika Ustavnega sodišča Republike Slovenije. V skladu s 163. členom
               Ustave Republike Slovenije ter prvim odstavkom 14. člena Zakona o Ustavnem sodišču
               Republike Slovenije o izvolitvi Državni zbor odloča s tajnim glasovanjem.</p>
               <p>V skladu s prvim odstavkom 92. člena Poslovnika Državnega zbora vodi tajno
               glasovanje komisija, ki jo sestavljajo predsedujoči ter štirje poslanci, ki jih
               izvoli Državni zbor. Poslanske skupine so mi že posredovale predloge za člane
               komisije, ki vodi glasovanje. To so: dr. Mitja Horvat, mag. Bojana Muršič, dr. Matej
               T. Vatovec in dr. Vinko Gorenak. Član te komisije sem tudi sam kot predsedujoči. Pri
               delu komisije bo sodelovala tudi namestnica generalne sekretarke gospa Jerneja
               Bergoč. Ali kdo takšnemu predlogu za sestavo komisije nasprotuje? Prehajamo na … <stage xml:id="SDZ7-Redna-21-2016-07-12.stage35">/
               oglašanje iz dvorane/</stage> Postopkovno? Potem lahko poveste.</p>
               <p>Postopkovno, gospod Franc Jurša, izvolite.</p>
            </sp>
            <sp xml:id="SDZ7-Redna-21-2016-07-12.sp272">

               <speaker>FRANC JURŠA (PS DeSUS):</speaker>

               <p>Hvala za besedo, predsednik.</p>
               <p>Nasprotujem zaradi tega, kajti naša poslanska skupina je tretja največja poslanska
               skupina in v teh dveh letih še ni sodelovala v komisiji pri tovrstnih glasovanjih,
               zato namesto enega izmed članov, članic predlagam Uroša Prikla.</p>
            </sp>
            <sp xml:id="SDZ7-Redna-21-2016-07-12.sp273">

               <speaker>PREDSEDNIK DR. MILAN BRGLEZ:</speaker>

               <p>Preden jaz karkoli odgovorim, ima postopkovno besedo gospod Matjaž Han.</p>
            </sp>
            <sp xml:id="SDZ7-Redna-21-2016-07-12.sp274">

               <speaker>MATJAŽ HAN (PS SD):</speaker>

               <p>Bomo hitro, predsednik, rešili zadevo. Mi kot manjša stranka se odpovedujemo v prid
               Desusa, tako da ima lahko kandidata Desus. Hvala.</p>
            </sp>
            <sp xml:id="SDZ7-Redna-21-2016-07-12.sp275">

               <speaker>PREDSEDNIK DR. MILAN BRGLEZ:</speaker>

               <p>Namesto mag. Bojane Muršič je kandidat torej gospod Uroš Prikl. O tej listi sedaj
               glasujemo. Prosim, da ste pozorni.</p>
               <p>Glasujemo. Navzočih je 76 poslank in poslancev, za je glasovalo 73, proti 2.</p>
               <p><stage xml:id="SDZ7-Redna-21-2016-07-12.stage36">(Za je glasovalo 73.)</stage> <stage xml:id="SDZ7-Redna-21-2016-07-12.stage37">(Proti 2.)</stage></p>
               <p>Ugotavljam, da je komisija v predlagani sestavi izvoljena.</p>
               <p>V skladu s tretjim odstavkom 92. člena Poslovnika Državnega zbora bosta poslankam in
               poslancem vročeni dve glasovnici, in sicer tako da pride vsak poslanec k mizi
               predsedujočega in pove svoje ime in priimek. Glasuje se tako, da se na glasovnici
               obkroži beseda "za" ali beseda "proti". V skladu s petim odstavkom 91. člena
               Poslovnika Državnega zbora je neizpolnjena glasovnica neveljavna. Neveljavna je tudi
               glasovnica, iz katere volja poslanke oziroma poslanca ni jasno razvidna. V skladu s
               prvim odstavkom 14. člena Zakona o Ustavnem sodišču Republike Slovenije bosta
               predlagana kandidata izvoljena, če bo zanju glasovala večina vseh poslank in
               poslancev, to je 46 ali več. Glasovali bomo v dvorani v glasovalnih kabinah. Poslanke
               in poslanci boste izpolnjeno glasovnico oddali v glasovalno skrinjico, ki bo v
               dvorani na mizi ob kabinah za glasovanje.</p>
               <p>Prehajamo na izvedbo tajnega glasovanja. Prosim poslance, ki mi boste pomagali pri
               glasovanju, da se takoj zglasite v sobi 217, kjer boste prevzeli volilni material.
               Glasovanje se bo začelo ob 21. uri in 15 minut in bo trajalo do 21. ure in 30 minut.
               Po končanem glasovanju prosim poslance, ki mi boste pomagali pri glasovanju, da se
               zberete v sobi 217.</p>
               <p>Prekinjam to točko dnevnega reda in sejo Državnega zbora, ki jo bomo nadaljevali ob
               21. uri in 50 minut.</p>
               <stage xml:id="SDZ7-Redna-21-2016-07-12.stage38">(Seja je bila prekinjena ob 21.06 in se je nadaljevala ob 21.50.)</stage>
            </sp>
            <sp xml:id="SDZ7-Redna-21-2016-07-12.sp276">

               <speaker>PREDSEDNIK DR. MILAN BRGLEZ:</speaker>

               <p>Spoštovane kolegice poslanke in kolegi poslanci! Nadaljujemo s sejo Državnega
               zbora.</p>
               <p>Prehajamo na obravnavo prekinjene 24. točke, to je dveh predlogov predsednika
               Republike Slovenije za izvolitev sodnice in sodnika Ustavnega sodišča Republike
               Slovenije. Dovolite, da preberem oba zapisnika.</p>
               <p>Najprej zapisnik o ugotovitvah izida glasovanja o izvolitvi dr. Špelce Mežnar za
               sodnico Ustavnega sodišča Republike Slovenije. Glasovanje je bilo v prostorih
               Državnega zbora dne 12. julija 2016. Razdeljenih je bilo 88 glasovnic, oddanih je
               bilo 88 glasovnic, neveljavnih je bilo 8 glasovnic, veljavnih je bilo 80 glasovnic,
               za je glasovalo 71 poslancev, proti je glasovalo 9 poslancev. Na podlagi izida
               glasovanja je bila dr. Špelca Mežnar z večino glasov vseh poslancev izvoljena za
               sodnico Ustavnega sodišča Republike Slovenije.</p>
               <p>In še zapisnik o ugotovitvi izida glasovanja o izvolitvi gospoda Marka Šorlija za
               sodnika Ustavnega sodišča Republike Slovenije. Glasovanje je bilo v prostorih
               Državnega zbora dne 12. julija 2016. Razdeljenih je bilo 88 glasovnic, oddanih je
               bilo 88 glasovnic, neveljavnih je bilo 5 glasovnic, veljavnih je bilo 83 glasovnic,
               za je glasovalo 60 poslancev, proti je glasovalo 23 poslancev. Na podlagi izida
               glasovanja je bil gospod Marko Šorli z večino glasov vseh poslancev izvoljen za
               sodnika Ustavnega sodišča Republike Slovenije.</p>
               <p>Prosim izvoljeno sodnico in sodnika, da se nam pridružita. Prva bo zaprisegla dr.
               Špelca Mežnar.</p>
               <p>Prosim dr. Špelco Mežnar, sodnico Ustavnega sodišča Republike Slovenije, da priseže
               pred Državnim zborom.</p>
            </sp>
            <sp xml:id="SDZ7-Redna-21-2016-07-12.sp277">

               <speaker>DR. ŠPELCA MEŽNAR:</speaker>

               <p>Prisegam, da bom sodila po ustavi in zakonu in po svoji vesti in si z vsemi svojimi
               močmi prizadevala za ustavnost in zakonitost ter za varovanje človekovih pravic in
               temeljnih svoboščin.</p>
            </sp>
            <sp xml:id="SDZ7-Redna-21-2016-07-12.sp278">

               <speaker>PREDSEDNIK DR. MILAN BRGLEZ:</speaker>

               <p>Izvoljeni ustavni sodnici čestitam in ji želim uspešno delo.</p>
               <p>Če želite, lahko nagovorite zbor.</p>
            </sp>
            <sp xml:id="SDZ7-Redna-21-2016-07-12.sp279">

               <speaker>DR. ŠPELCA MEŽNAR:</speaker>

               <p>Spoštovani predsednik Državnega zbora, spoštovani poslanke in poslanci!</p>
               <p>Iskreno se vam zahvaljujem za izvolitev. V enaki meri kot meni osebno štejem današnje
               glasovanje za izraz zaupanja v znanje in sposobnost mlade generacije. Moja naloga v
               naslednjih letih je dokazati, da smo tega zaupanja vredni. Svoje velike odgovornosti
               se zavedam.</p>
               <p>Danes je zelo lep dan. Hvala.</p>
               <p><stage xml:id="SDZ7-Redna-21-2016-07-12.stage39">/ aplavz/</stage></p>
            </sp>
            <sp xml:id="SDZ7-Redna-21-2016-07-12.sp280">

               <speaker>PREDSEDNIK DR. MILAN BRGLEZ:</speaker>

               <p>Zdaj prosim gospoda Marka Šorlija, sodnika Ustavnega sodišča Republike Slovenije, da
               se nam pridruži in priseže pred Državnim zborom.</p>
            </sp>
            <sp xml:id="SDZ7-Redna-21-2016-07-12.sp281">

               <speaker>MARKO ŠORLI:</speaker>

               <p>Prisegam, da bom sodil po ustavi in zakonu in po svoji vesti in si z vsemi svojimi
               močmi prizadeval za ustavnost in zakonitost ter za varovanje človekovih pravic in
               temeljnih svoboščin.</p>
            </sp>
            <sp xml:id="SDZ7-Redna-21-2016-07-12.sp282">

               <speaker>PREDSEDNIK DR. MILAN BRGLEZ:</speaker>

               <p>Izvoljenemu ustavnemu sodniku čestitam in mu želim uspešno delo. Če želite lahko
               nagovorite zbor.</p>
            </sp>
            <sp xml:id="SDZ7-Redna-21-2016-07-12.sp283">

               <speaker>MARKO ŠORLI:</speaker>

               <p>Hvala lepa, gospod predsednik. Spoštovane poslanke, poslanci!</p>
               <p>Zahvaljujem se za zaupanje in zagotavljam, da si bom z vsemi močmi prizadeval to
               upravičiti. Prizadeval si bom tudi prepričati tiste, ki so morda dvomili, in
               pridobiti njihove zaupanje s svojim delom kot ustavni sodnik. Hvala lepa.</p>
            </sp>
            <sp xml:id="SDZ7-Redna-21-2016-07-12.sp284">

               <speaker>PREDSEDNIK DR. MILAN BRGLEZ:</speaker>

               <p>Prehajamo na <title xml:id="SDZ7-Redna-21-2016-07-12.title12">Predlog za imenovanje članov upravnega odbora Prešernovega sklada.</title> Predlog je v obravnavo zboru predložila Vlada. Predlog je obravnavala
               Mandatno-volilna komisija kot matično delovno telo, ki je zboru pisno poročala ter
               predložila predlog sklepa. Prijavljenih k razpravi ni. Prehajamo na odločanje. Na
               glasovanje dajem predlog sklepa o imenovanju članov upravnega odbora Prešernovega
               sklada.</p>
               <p>Glasujemo. Navzočih je 76 poslank in poslancev. Za jih je glasovalo 51, proti pa jih
               je bilo 16.</p>
               <p><stage xml:id="SDZ7-Redna-21-2016-07-12.stage40">(Za je glasovalo 51.)</stage> <stage xml:id="SDZ7-Redna-21-2016-07-12.stage41">(Proti 16.)</stage></p>
               <p>Ugotavljam, da je sklep sprejet.</p>
               <p>Prehajamo na <title xml:id="SDZ7-Redna-21-2016-07-12.title13">Predlog za izvolitev sodniško funkcijo na sodniško mesto okrajnega
                  sodnika na Okrajnem sodišču v Kranju.</title> Sodni svet je Državnemu zboru
               predložil predlog o izvolitvi v sodniško funkcijo in sicer na sodniško mesto
               okrajnega sodnika na Okrajnem sodišču v Kranju.</p>
               <p>Za dopolnilno obrazložitev predloga dajem besedo predsedniku Sodnega sveta dr. Marku
               Novaku.</p>
            </sp>
            <sp xml:id="SDZ7-Redna-21-2016-07-12.sp285">

               <speaker>DR. MARKO NOVAK:</speaker>

               <p>Spoštovane poslanke in poslanci!</p>
               <p>Sodni svet na podlagi ustavnih pristojnosti predlaga izvolitev Domna Horvata v
               sodniško funkcijo na razpisano mesto okrajnega sodnika na Okrajnem sodišču v Kranju s
               predvideno razporeditvijo na pravdno področje.</p>
               <p>Naj povsem na kratko utemeljim predlog. Iz dejanskih potreb zaradi nezasedenih mest
               in nadpovprečnega pripada na tem sodišču je Vrhovno sodišče razpisalo to sodniško
               mesto, na katerega se je prijavilo 21 kandidatov. Sodni svet je preučil listinsko
               dokumentacijo in opravil razgovor z 9 kandidati. Na podlagi razpisne dokumentacije,
               mnenja predsednice sodišča, osebne predstavitve in odgovorov na posamezna vprašanja
               je Sodni svet ugotovil, da kandidat Domen Horvat med prijavljenimi kandidati
               pozitivno izstopa zaradi odličnega strokovnega znanja s civilnega, materialnega in
               procesnega področja, zelo dobrih delovnih sposobnosti, ki mu omogočajo, da
               pridobljeno znanje zelo uspešno uporablja pri reševanju tudi najbolj zahtevnih
               prvostopenjskih zahtev.</p>
               <p>Sodni svet je tako ocenil, da je Domen Horvat izmed vseh kandidatov najbolj primeren
               kandidat za opravljanje sodniške službe na sodniškem mestu okrajnega sodnika na
               Okrajnem sodišču v Kranju, zato ga predlaga Državnemu zboru v izvolitev na sodniško
               funkcijo. Hvala lepa.</p>
            </sp>
            <sp xml:id="SDZ7-Redna-21-2016-07-12.sp286">

               <speaker>PREDSEDNIK DR. MILAN BRGLEZ:</speaker>

               <p>Predlog je obravnavala Mandatno-volilna komisija kot matično delovno telo, ki je
               zboru pisno poročala. Prijavljenih k razpravi ni. Prehajamo na odločanje. Na
               glasovanje dajem predlog sklepa o izvolitvi gospoda Domna Horvata na sodniško mesto
               okrajnega sodnika na Okrajnem sodišču v Kranju.</p>
               <p>Glasujemo. Navzočih je 71 poslank in poslancev, za je glasovalo 50, proti 1.</p>
               <p><stage xml:id="SDZ7-Redna-21-2016-07-12.stage42">(Za je glasovalo 50.)</stage> <stage xml:id="SDZ7-Redna-21-2016-07-12.stage43">(Proti 1.)</stage></p>
               <p>Ugotavljam, da je sklep sprejet.</p>
               <p>Prekinjam to točko dnevnega reda ter tudi 21. sejo Državnega zbora, ki jo bomo
               nadaljevali jutri ob 9. uri. <stage xml:id="SDZ7-Redna-21-2016-07-12.stage44">(SEJA JE BILA PREKINJENA 12. JULIJA 2016 OB 22.
                  URI.)</stage>
               </p>
            </sp>
         </div>
      </body>
   </text>
</TEI>