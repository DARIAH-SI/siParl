<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="Izredna-30-2016-03-15">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|8465830E971CA7E4C1257FFC0030C894</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=8465830E971CA7E4C1257FFC0030C894</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Izredna-30-2016-03-15.DZ" n="30">
               <name>Izredna</name>
               <date when="2016-03-15"/>
            </setting>
         </settingDesc>
         <particDesc>
            <listOrg>
               <org xml:id="Izredna-30-2016-03-15.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">30. izredna seja</stage>
            <stage type="chairman">Sejo so vodili predsednik Državnega zbora dr. Milan Brglez ter podpredsednika
            Primož Hainz in mag. Bojana Muršič.</stage>
            <stage type="time">Seja se je začela ob 13.05. </stage>


            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam 30. izredno sejo Državnega zbora, ki sem jo sklical na podlagi prvega
               odstavka 58. člena in drugega odstavka 60. člena Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednji poslanke in
               poslanci: gospa Vesna Grošelj Košnik, gospa Marija Bačič, gospa Andreja Potočnik od
               16. ure dalje, gospod Jan Škoberne, gospod Bojan Podkrajšek, dr. Vinko Gorenak, mag.
               Dušan Verbič, dr. Dragan Matić, gospod Marjan Dolinšek od 16. ure dalje in mag.
               Branislav Rajić od 16. ure dalje.</p>
               <p>Na sejo sem vabil predstavnike Vlade. Lepo pozdravljam tudi ostale prisotne!</p>
               <p>Prehajamo na <title>določitev dnevnega reda</title> 30. izredne seje Državnega zbora.
               Predlog dnevnega reda ste prejeli v sredo, 9. marca 2016, s sklicem seje. O predlogu
               dnevnega reda bomo odločali v skladu s prvim odstavkom 64. člena Poslovnika Državnega
               zbora. Predlogov za širitev dnevnega reda seje nisem prejel. Zboru predlagam, da za
               današnjo sejo določi dnevni red, kot ste ga prejeli s sklicem.</p>
               <p>Prehajamo na odločanje. Poslanke in poslance prosim, da preverijo delovanje
               glasovalnih naprav.</p>
               <p>Glasujemo. Navzočih je 74 poslank in poslancev, za je glasovalo 74, proti nihče.</p>
               <p><stage type="vote-ayes">(Za je glasovalo 74.)</stage> <stage type="vote-noes">(Proti nihče.)</stage></p>
               <p>Ugotavljam, da je dnevni red 30. izredne seje Državnega zbora določen.</p>
               <p>Prehajamo na <title>1. TOČKO DNEVNEGA REDA, TO JE NA OBRAVNAVO PREDLOGA PRIPOROČILA V
                  ZVEZI Z UPRAVLJANJEM DRŽAVNEGA PREMOŽENJA.</title>
               </p>
               <p>Predlog priporočila je v obravnavo Državnemu zboru predložila skupina 28 poslank in
               poslancev s prvopodpisanim gospodom Jožetom Tankom. V zvezi s tem predlogom sklepa je
               skupina 21 poslank in poslancev s prvopodpisanim gospodom Jožetom Tankom zahtevala,
               da Državni zbor opravi splošno razpravo.</p>
               <p>Za dopolnilno obrazložitev predloga priporočila dajem besedo predstavniku
               predlagateljev, mag. Marku Pogačniku.</p>
            </sp>
            <sp who="SDZ7:PogačnikMarko">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za besedo. Spoštovani minister, kolegice in kolegi!</p>
               <p>V Poslanski skupini Slovenske demokratske stranke, Poslanski skupini Nove Slovenije
               in Poslanski skupini Nepovezanih poslancev smo se odločili, da v proceduro Državnega
               zbora vložimo sklic za izredno sejo Državnega zbora na temo upravljanja z državnim
               premoženjem. V vseh treh poslanskih skupinah smo prepričani, da sedanje upravljanje
               državnega premoženja pod Vlado Mira Cerarja ter pod okriljem Ministrstva za finance
               in ministra za finance dr. Dušana Mramorja bistveno odstopa od strategije upravljanja
               državnega premoženja.</p>
               <p>Treba je tudi poudariti, da upravljanje državnega premoženja bistveno odstopa
               predvsem od vseh predvolilnih obljub, ki jih je dala največja koalicijska stranka,
               Stranka modernega centra, in sicer etičnost, moralnost in transparentnost. V vseh
               treh poslanskih skupinah, ki smo vložile to zahtevo, smo prepričani, da je Stranka
               modernega centra, ki dejansko tudi vodi to vlado in je najbolj odgovorna, približno
               za 180 stopinj obrnila ploščo glede etičnosti, moralnosti in transparentnosti. V vseh
               treh poslanskih skupinah smo prepričani, da največjo odgovornost za upravljanje
               državnega premoženja nosita predsednik Vlade gospod Miro Cerar in finančni minister
               dr. Mramor.</p>
               <p>V nadaljevanju bi navedel bistvene razloge, zaradi katerih smo se odločili za ta
               korak. Vse skupaj se je začelo z menjavo vodstva Slovenskega državnega holdinga, saj
               do današnjega dne ne predsednik Vlade ne minister za finance nista tako Državnemu
               zboru kot širši javnosti sporočila, kje so bili razlogi za menjavo vodstva
               Slovenskega državnega holdinga. Dejstvo je, da Vlada seveda ima legitimno pravico za
               zamenjavo vodstev članov nadzornih svetov v družbah, v katerih ima država večinski
               delež, oziroma v družbah, ki so pod okriljem Slovenskega državnega holdinga. Vendar
               je predvsem glede na tiste obljube pred volitvami in pa seveda tudi na obljube, ki so
               bile dane ob sprejetju strategije upravljanja z državnim premoženjem, izgledalo
               dejansko vse drugače.</p>
               <p>Danes se kažejo predvsem tiste pomanjkljivosti, na katere smo v opozicijskih
               strankah opozarjali tako pri sprejemu strategije upravljanja državnega premoženja
               kakor tudi pri spremembi in dopolnitvah Zakona o Slovenskem državnem holdingu.</p>
               <p>V nadaljevanju bi izpostavil nekaj primerov, ki nazorno kažejo na kršitve in
               odstopanje od tistega, kar je zapisano v strategiji z upravljanjem državnega
               premoženja. Za vse te dogodke, ki so se zgodili, smo v vseh treh poslanskih skupinah
               prepričani, da delujejo v škodo podjetij, ki so v državnem upravljanju in da
               predstavljajo tudi potencialno nevarnost za oškodovanje davkoplačevalskega denarja.
               Nenazadnje se strinjamo s tem, da je Vlada odgovorna za opravljanje državnega
               premoženja, absolutno se pa ne moremo strinjati v tezi, da je državno premoženje
               premoženje vlade Mira Cerarja.</p>
               <p>Po zamenjavi vodstva v Slovenskem državnem holdingu, ki ga je izvedel nadzorni svet,
               ki ga je Državnemu zboru predlagala vlada Mira Cerarja, smo prepričani, da za vse
               odločitve oziroma za vse spremembe nosi odgovornost Vlada Republike Slovenije,
               predsednik Vlade Miro Cerar in pa seveda poslanci vseh treh koalicijskih strank –
               Stranke modernega centra, Socialnih demokratov in Desusa – ki so v tem državnemu
               zboru ta nadzorni svet tudi potrdili.</p>
               <p>Na sami seji Odbora za finance in monetarno politiko je prišlo do pomembnega
               razkritja, na kar smo opozarjali že pri imenovanju članov nadzornega sveta
               Slovenskega državnega holdinga. V opoziciji smo takrat opozarjali, da obstaja veliko
               tveganje oziroma velika verjetnost, da mag. Barbara Smolnikar ne izpolnjuje pogojev
               za članico nadzornega sveta. Predsednik nadzornega sveta Slovenskega državnega
               holdinga je na Odboru za finance povedal, da se mora mag. Barbara Smolnikar pri
               odločitvah, ki so v povezavi z Novo Ljubljansko banko, pri glasovanju izločiti.
               Dejstvo je, da smo mi na to zadevo opozarjali, kajti mag. Barbara Smolnikar je tudi
               zaposlena oziroma predsednica uprave družbe, v kateri ima Nova Ljubljanska banka 50 %
               delež.</p>
               <p>Najbolj lahko govorimo o zaskrbljenosti pri imenovanju nadzornega sveta Nove
               Ljubljanske banke. Imenovanje nadzornega sveta Nove Ljubljanske banke je bilo
               izvedeno na netransparenten način, še najbolj zaskrbljujoča pa so imena, ki jih je
               Slovenski državni holding potrdil v to družbo. Gre seveda za imena, ki so globoko
               povezana z zgodovino Nove Ljubljanske banke, in večina predlaganih članov sedanjega
               nadzornega sveta je bila zaposlena v sistemu Nove Ljubljanske banke. Predvsem so bili
               zaposleni v odvisnih in hčerinskih družbah, zato smo v strankah, ki smo predlagali to
               sejo Državnega zbora smo prepričani, da obstaja veliko tveganje, da te osebe nosijo
               velik del odgovornosti za nastali položaj v Novi Ljubljanski banki. Če se spomnimo,
               smo Novo Ljubljansko banko morali sanirati davkoplačevalci s približno tremi
               milijardami evrov. Vsa ta imena, ki se pojavljajo, so za nas sporna. Dejstvo je pa
               tudi, da je sama seja Odbora za finance in monetarno politiko razkrila, da nekateri
               izmed teh članov sploh ne izpolnjujejo osnovnih kriterijev, ki jih je določila
               akreditacijska komisija Slovenskega državnega holdinga. Sila nenavadna odločitev, ki
               sta si jo privoščila vlada Mira Cerarja in Ministrstvo za finance, je skupščinski
               sklep Družbe za opravljanje terjatev bank, in sicer o prenosu terjatev Družbe Sava,
               d. d. na Slovenski državni holding, govorimo o vrednosti terjatev približno v višini
               42 milijonov evrov. Tudi na Odboru za finance in monetarno politiko smo lahko prišli
               do spoznanja, da Slovenski državni holding ne ve, od kje bo dobil sredstva za nakup
               teh terjatev, nenazadnje pa nadzorni svet Slovenskega državnega holdinga na to temo
               sploh še ni razpravljal. Prepričani smo, da gre tudi za zelo netransparentno
               združitev Factor banke in Probanke na DUTB. Dejansko je bila ta pridružitev
               opravljena brez nekih resnih bilanc in pa revizije. Sprašujemo tako Vlado kot
               Ministrstvo za finance, zakaj so se za takšen korak odločili in zakaj Družba za
               opravljanje terjatev potrebuje več kot sto novih ljudi.</p>
               <p>Dejstvo je, da gre pri odprodaji državnega premoženja, ki se izvaja pod sedanjo vlado
               Mira Cerarja, za netransparenten način in obstaja veliko tveganje, da kupci državnega
               premoženja – predvsem bi izpostavili dve družbi, Adrio Airways in Palomo, d. d. –,
               niso tisti, ki bi bili ustrezni in primerni kupci. Dejstvo je, da se pod to vlado
               državno premoženje prodaja predvsem nekim finančnim skladom, ki družbe za nakup
               slovenskih podjetij ustanavljajo le nekaj dni pred podpisom pogodbe in prihajajo
               skoraj iz tako imenovanih davčnih oaz – Cipra in Luksemburga. Poudarili bi tudi, da
               ima Vlada dvojna merila. Takrat, ko njim ustreza, sprejmejo neko odločitev v zvezi z
               odprodajo državnega premoženja oziroma opravljanjem državnega premoženja, ko pa
               nočejo prevzeti odgovornosti, pa pridejo pred javnostjo z izjavo, da vlada Mira
               Cerarja s temi odločitvami nima nič. Tukaj bi izpostavili samo primer družbe Telekom,
               ko se Vlada kot skupščina ni želela odločiti, ali je ponudba ustrezna ali ne. V
               drugem primeru je pa recimo Vlada izdala priporočilo kapitalski družbi, da ne sprejme
               prevzemne ponudbe za prevzem oziroma za nakup Perutnine Ptuj.</p>
               <p>Izpostavili bi še za nas nesmotrn in negospodaren nakup delnic Pozavarovalnice Sava s
               strani Republike Slovenije. Državni proračun je za to odštel več kot šest milijonov
               evrov. Prepričani smo, da je bil ta nakup nepotreben in da bi ta sredstva v
               situaciji, v kateri danes Slovenija je, bilo verjetno bolj smiselno razporediti na
               nekatera druga področja, recimo na Ministrstvo za obrambo ali Ministrstvo za notranje
               zadeve. Dejstvo je, da je na sami seji Odbora za finance potekala kar razburjena
               razprava, da se tudi nekateri poslanci koalicije verjetno niso strinjali, predvsem z
               imenovanjem članov nadzornega sveta Nove Ljubljanske banke, vendar je dejstvo, da so
               pa takrat, ko je prišlo do glasovanja, dejansko ponovno glasovali v nasprotju s
               tistim, kar smo predlagale tri opozicijske stranke.</p>
               <p>Glede na dejstvo, da sam Odbor za finance ni sprejel nobenega sklepa, bi tukaj
               poudaril, katere sklepe smo predlagatelji predlagali. Da Državni zbor priporoča, da
               Vlada kot skupščina Slovenskega državnega holdinga pri upravljanju državnega
               premoženja nemudoma neha odstopati od strategije upravljanja državnega premoženja in
               da Državni zbor pričakuje od Vlade Republike Slovenije, da v roku 30 dni od sprejetja
               tega sklepa v zakonodajni postopek vloži novo strategijo upravljanja državnega
               premoženja, ki bo zagotavljala učinkovitejše, transparentnejše upravljanje državnega
               premoženja, in pa predvsem, da bo ta strategija določala, kateri so kupci, ki so
               primerni za nakup slovenskih podjetij.</p>
               <p>Vsaj za nas najpomembnejši pa je tretji sklep, in sicer da Vlada v 30 dneh ugotovi
               odgovornost organov upravljanja Slovenskega državnega holdinga za odločitve v
               primerih prodaje družb Adria Airways in Palome, da Vlada ugotovi odgovornost
               nadzornega sveta Slovenskega državnega holdinga pri razrešitvi prejšnjega vodstva
               Slovenskega državnega holdinga in da Vlada ugotovi odgovornost nadzornega sveta in
               vodstva Slovenskega državnega holdinga pri imenovanju nadzornega sveta Nove
               Ljubljanske banke.</p>
               <p>Kot predlagatelji pričakujemo – predvsem glede na dejstvo, da se ministru za finance
               ni uspelo udeležiti matičnega delovnega telesa, ki je obravnaval to temo –, da bo
               minister danes verjetno pojasnil, tako poslankam in poslancem Državnega zbora kot
               širši slovenski javnosti, kaj se dogaja z državnim premoženjem, kakšna tveganja s
               temi imenovanji ter z nakupi in prodajami davkoplačevalci prevzemamo. Pričakujem pa
               seveda tudi neke odgovore na vprašanja, na katere odgovorov na sami seji odbora nismo
               dobili.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Predlog priporočila je 11. 3. 2016 obravnaval Odbor za finance in monetarno
               politiko. Ker po končani razpravi odbor ni sprejel dela predloga priporočila, je
               predsednica odbora ugotovila, da je obravnava predloga priporočila na seji delovnega
               telesa končana.</p>
               <p>Za predstavitev poročila odbora dajem besedo predsednici, gospe Urški Ban.</p>
            </sp>
            <sp who="SDZ7:BanUrška">

               <speaker>URŠKA BAN (PS SMC):</speaker>

               <p>Hvala lepa za besedo.</p>
               <p>Odbor je na 49. nujni seji kot matično delovno telo obravnaval Predlog priporočila v
               zvezi z upravljanjem državnega premoženja, ki ga je Državnemu zboru v obravnavo
               predložila skupina poslank in poslancev s prvopodpisanim Jožetom Tankom.</p>
               <p>Odbor je bil seznanjen z mnenjem Zakonodajno-pravne službe in mnenjem Vlade Republike
               Slovenije.</p>
               <p>K predlogu priporočila je v poslovniškem roku amandma vložila Poslanska skupina SDS k
               3. točki.</p>
               <p>Na seji so bili prisotni predstavnice in predstavniki Ministrstva za finance,
               Ministrstva za gospodarski razvoj in tehnologijo, Banke Slovenije, predsednik uprave
               SDH, predsednik nadzornega sveta SDH, predsednik akreditacijske komisije SDH ter
               Zakonodajno-pravna služba.</p>
               <p>Uvodno dopolnilno obrazložitev k predlogu priporočila je v imenu predlagatelja podal
               član odbora in poslanec Poslanske skupine SDS Marko Pogačnik. Ob tem je opozoril, da
               Vlada odstopa od strategije upravljanja državnega premoženja na vseh ključnih ciljih,
               ki jih opredeljuje strategija. V svoji obrazložitvi je izpostavil zamenjavo vodstva
               SDH, problematiko prodaje dveh državnih deležev v podjetjih Paloma in Adria Airways,
               odločitev Vlade Republike Slovenije, ki je na skupščini DUTB izglasovala sklep o
               prenosu terjatev družbe Sava d.d. na Slovenski državni holding, nadzorovano
               likvidacijo Probanke in Factor banke ter njihov prenos na DUTB ter opozoril na dostop
               predsednika uprave NLB in imenovanja članov nadzornega sveta Nove Ljubljanske banke.
               Ob koncu je predstavil tudi vsebino vseh treh sklepov v priporočilu.</p>
               <p>Predstavnica Zakonodajno-pravne službe je povedala, da ima služba pripombe, ki so
               predvsem glede 2. točke tičejo vsebinskega okvira strategije, pripombe k 3. točki
               priporočila pa so z amandmajem upoštevane.</p>
               <p>Državni sekretar Ministrstva za finance je povedal, da ima Vlada kot skupščina SDH
               določene pristojnosti in zaveze, da zagotavlja konsistenten normativni okvir za
               učinkovito upravljanje državnega premoženja. Menil je, da Vlada odgovorno opravlja z
               javnim premoženjem v skladu s strategijo in smernicami OECD. V nadaljevanju je
               pojasnil kazalce, na podlagi katerih vlada lahko meri uspešnost upravljanja z
               državnim premoženjem, da bo le to opravljanje čim bolj učinkovito in gospodarno. Po
               njegovem mnenju je Vlada delovala transparentno, saj je bila večina očitanih tematik
               tudi že obravnavana na posameznih sejah delovnih teles v Državnem zboru. Bistvo je,
               da se postopki, ki so bili začeti v skladu s cilji in s kriteriji strategije za
               posamezna podjetja, tudi zaključijo.</p>
               <p>V razpravi je najprej predsednik akreditacijske komisije SDH na kratko predstavil
               delo omenjene komisije. V nadaljevanju razprave so članice in člani odbora
               izpostavili predvsem problematiko nominacij za funkcije NLB ter kakšni so bili
               razlogi za odpoklic dveh članov nadzornega sveta. Zahtevali so zapisnik seje
               akreditacijske komisije in odprli tudi vprašanje odstopa ene izmed članic
               akreditacijske komisije. Zanimala jih je časovna opredelitev postopka izbire ter
               izpolnjevanje razpisnih pogojev vseh kandidatov, njihovo število ter izpolnjevanje
               pogojev izbranih kandidatov. Zahtevali so javno objavo poročila seje nadzornega sveta
               SDH in seje uprave SDH o izbiri kandidatov. Izpostavili so vprašanje glede
               posvetovanja z Banko Slovenije o izbiri kandidatov ter koliko članom uprave je Banka
               Slovenije odvzela licenco v preteklosti. Članice in člane odbora so zanimale
               morebitne posledice, če bi bila ocena Evropske centralne banke o kandidatih
               negativna. Izpostavili so tudi vprašanje glede razpisa za predsednika uprave NLB ter
               zakaj je bilo treba povečati število članov nadzornega sveta NLB. Ob koncu razprave
               so bila izpostavljena še vprašanja glede pripojitve Probanke in Factor banke k DUTB
               ter prenosa terjatev Save d.d. iz DUTB na SDH.</p>
               <p>V okviru razprave so na zastavljena vprašanja odgovarjali vsi vabljeni, ki so dali
               dodatna pojasnila na izpostavljena vprašanja.</p>
               <p>Odbor amandmaja Poslanske skupine SDS k 3. točki priporočila ni sprejel. Odbor je
               nato glasoval o vseh delih predloga akta in jih ni sprejel.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Za uvodno obrazložitev mnenja dajem besedo predstavniku Vlade, ministru za finance
               dr. Dušanu Mramorju.</p>
            </sp>
            <sp who="SDZ7:MramorDušan">

               <speaker>DR. DUŠAN MRAMOR:</speaker>

               <p>Spoštovani predsedujoči, spoštovani poslanke in poslanci!</p>
               <p>Srčika današnje razprave tega zbora je vprašanje primernosti upravljanja državnega
               premoženja oziroma, natančneje, posamezne odločitve upravljavca državnega premoženja.</p>
               <p>Dovolite, da najprej pojasnim, kako je v Republiki Sloveniji zasnovan sistem
               upravljanja državnega premoženja. To upravljanje ureja Zakon o Slovenskem državnem
               holdingu. Le-ta je v Sloveniji vzpostavil sistem korporativnega upravljanja, ki sledi
               priporočilom OECD. Zakon namreč upošteva Smernice OECD za korporativno upravljanje
               podjetij v državni lasti, ki smo jih kot članica OECD dolžni upoštevati. Sledeč
               vodilom OECD je glavni cilj zakona zagotoviti, da se politika ne vmešava v vodenje
               družb v državni lasti. Navedeni cilj potrdi tudi samo besedilo zakona. Zakon namreč
               pove, da mora upravljavec državnega premoženja, to je Slovenski državni holding,
               delovati neodvisno in samostojno. Še več, v skladu z zakonom Slovenski državni
               holding in njegovi organi pri izpolnjevanju svojih nalog niso vezani na navodila
               državnih organov ali tretjih oseb. Iz navedenega jasno sledi, da Vlada ne sme
               vplivati na odločanje Slovenskega državnega holdinga.</p>
               <p>Povedanega ne spremeni niti dejstvo, da je Vlada delničar Slovenskega državnega
               holdinga. Slovenski državni holding je družba z dvotirnim sistemom upravljanja. To je
               s sistemom, kjer vlada ločnica med organi nadzora in organi upravljanja. V skladu s
               to ločnico, ki jo vsebuje Zakon o gospodarskih družbah velja, da vodi uprava posle
               družbe samostojno in na lastno odgovornost. Navedeno – to je, da delničar nima
               možnosti odločati o vsakdanjih poslih družbe – pa potrdi tudi določba, ki pove, da
               skupščina ne more odločati o vprašanjih vodenja poslov, razen če to zahteva
               poslovodstvo.</p>
               <p>Poudarjam, da samo dejstvo, da Vlada predlaga člane nadzornega sveta Slovenskega
               državnega holdinga Državnemu zboru ne pomeni, da lahko Vlada določa, kakšen posel naj
               holding sklene in kakšnega ne. Prvič, takšen vpliv na delovanje Slovenskega državnega
               holdinga izključuje že obrazložena neodvisnost holdinga in njegove uprave. Drugič,
               vpliv izključuje dejstvo, da mora v skladu z Zakonom o gospodarskih družbah član
               nadzornega sveta pri upravljanju svojih nalog ravnati v dobro družbe s skrbnostjo
               vestnega in poštenega gospodarstvenika. Iz navedenega izhaja, da je že sledenje
               Zakonu o gospodarskih družbah za korist družbe, v kateri je v organu neka oseba, pred
               navodili, ki jih dajejo tej osebi delničarji.</p>
               <p>Tako tudi opozarjam, da Vlada nima vpliva na imenovanje članov organov vodenja ali
               nadzora v družbah v državni lasti. Kdo imenuje člane le teh v posamezni družbi, pove
               Zakon o gospodarskih družbah, saj je to odvisno od statusne oblike posamezne družbe.
               Ne glede na statusno obliko posamezne družbe v državni lasti pa velja, da
               upravljavska upravičenja, ki gredo družbeniku v takšni družbi, izvršuje Slovenski
               državni holding. Poudarjam, da je neodvisnost SDH v zvezi s to njegovo pristojnostjo
               bistvo zakona, ki ureja njegovo delovanje.</p>
               <p>Opisano seveda ne pomeni, da Vlada nima nobenega vpliva na upravljanje državnega
               premoženja. Seveda ga ima, a ta vpliv je omejen z Zakonom o Slovenskem državnem
               holdingu in Zakonom o gospodarskih družbah. V skladu z njima se vpliv Vlade lahko
               odraža le v postavljanju širšega okvira delovanja Slovenskega državnega holdinga.
               Vlada je ta širši okvir postavila, ko je predlagala Državnemu zboru sprejetje
               Strategije upravljanja kapitalskih naložb, prav tako je Vlada ta širši okvir
               postavila, ko je sprejela Merila za merjenje uspešnosti poslovanja SDH. Merila
               določajo, da mora SDH zasledovati tako finančne kot nefinančne cilje. Med finančnimi
               cilji naj omenim donos na kapital v višini 4,2 % v letu 2016 in stroškovno
               učinkovitost do 0,5 % vrednosti naložb v upravljanju. Merila opredeljujejo tudi
               doseganje letnega načrta plačila dividend v višini 86,5 milijona evrov ter doseganje
               letnega načrta prilivov iz naslova prodaj kapitalskih naložb v imetništvu države v
               višini 250,4 milijona evrov. S sprejemom opisanih ključnih aktov za delovanje SDH pa
               se je vloga Vlade tukaj končala. Tako Vlada ni pristojna zato, da bi vplivala na
               upravljanje posameznih kapitalskih naložb ali potek njihove privatizacije. Ker je v
               skladu z navedenim torej SDH edini pristojen določati o konkretnih dnevnih poslih
               upravljanja s kapitalskimi naložbami države in ker mora biti pri tem neodvisen in
               samostojen, bi razprava Državnega zbora, ki bi posegala v opisano pristojnost
               holdinga ne le posegala v pristojnost neodvisnega upravljavca državnega premoženja,
               temveč tudi presegla besedilo aktov, ki jih je Državni zbor sam sprejel, to je
               besedilo Zakona o Slovenskem državnem holdingu in Zakona o gospodarskih družbah.
               Verjamem, da cilj ne posvečuje sredstev, zato menim, da razprava, ki želi na
               upravljanje državnega premoženja vplivati mimo vzvodov, ki jih za vpliv na
               upravljanje državnega premoženja določata Zakon o Slovenskem državnem holdingu in
               Zakon o gospodarskih družbah, ni primerna.</p>
               <p>Dovolite, da poudarim, da je Vlada v okviru svojih pristojnostih v svojem pisnem
               odzivu, ki je bil temu zboru tudi posredovan, podala podrobna pojasnila na očitke, ki
               so bili sproženi v pobudi za sklic izredne seje. Prav tako poudarjam, da Vlada
               dosledno spremlja izvajanja Strategije upravljanja kapitalskih naložb države in pri
               tem skrbno preverja uresničevanje tudi načel preglednosti, gospodarnosti in
               učinkovitosti upravljanja.</p>
               <p>Moram pa še posebej poudariti, da takšne razprave v najvišjem političnem organu, kot
               je tudi današnja, bistveno vplivajo na sliko Slovenije kot države, kjer se politika
               neposredno vmešava v podjetja. To seveda zmanjšuje privlačnost Slovenije za tuje
               neposredne naložbe, ki jih še kako potrebujemo in jih imamo primerjalno najmanj, s
               tem pa se tudi zmanjšuje uspešnost privatizacij podjetij v državni lasti, ki v skladu
               s strategijo ne sodijo v državno lastništvo. Vse to ima zelo negativne posledice za
               število in kakovost delovnih mest, za rast BDP, javne finance in na splošno za
               blagostanje slovenskih državljanov. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Socialnih demokratov, zanjo gospod Janko Veber.</p>
            </sp>
            <sp who="SDZ7:VeberJanko">

               <speaker>JANKO VEBER (PS SD):</speaker>

               <p>Hvala za besedo in lep pozdrav vsem v imenu Poslanske skupine Socialnih
               demokratov!</p>
               <p>Pri obravnavi Predloga priporočila v zvezi z upravljanjem državnega premoženja
               želimo v uvodu izpostaviti, da je upravljanje oziroma način upravljanja državnega
               premoženja v korist vseh ljudi razprava, ki je zagotovo za vse Slovenke in Slovence
               še kako aktualna in potrebna in se ji tudi v Državnem zboru ne smemo izogniti.
               Naklonjenost do javnega in skupnega je nekaj, kar nas druži, in očitno je, da si tudi
               velika večina državljank in državljanov želi, da bi bilo naše skupno premoženje
               upravljano v skupno dobro nas vseh.</p>
               <p>Če pogledamo v zgodovino organizacije upravljanja našega premoženja, smo se odločili,
               da bomo poskušali zadovoljiti kar najširši krog ljudi. Ustanovili smo Slovensko
               odškodninsko družbo in Kapitalsko družbo. Slovenska odškodninska družba je bila
               namenjena temu, da izpelje poplačilo povzročenih krivic denacionalizacije, KAD
               oziroma Kapitalska družba pa za zagotavljanje sredstev za pokojnine. Skratka,
               denacionalizacije je kratkoročen interes, razprodaja in poplačilo, pokojnine pa so
               dolgoročen, generacijski proces. Ko danes ocenjujemo razmere pri upravljanju z
               državno lastnino, mislim, da lahko ugotovimo, da je prevladal kratkoročen interes,
               torej čimprejšnja razprodaja bank, letalstva, telekomunikacij, blagovnih znamk – kot
               so Alpina, Peko, Paloma, v zadnjem obdobju zelo aktualni Cimos –, živilsko
               predelovalne industrije in tako naprej. Vse to premoženje bi dejansko moralo biti v
               bistveno večji meri garant prav za pokojnine in za generacije, ki pričakujejo, da
               bodo imele tudi dostojno jesen življenja. Mislim, da bi kazalci vrednosti premoženja,
               ki je predvsem v upravljanju Kada, pokazali, da Kapitalska družba izgublja vse več
               premoženja in da nas je pravzaprav v tem vmesnem času presekala bančna luknja, ki je
               v največji meri plod prav špekulacij pri nenadzorovanem zadolževanju bank in zasebnih
               podjetij v letih 2004–2008. Banka Slovenije v tem obdobju kot regulator – lahko damo
               oceno – ni opravila svojega dela. V tistem trenutku, ko sta se bančni sektor in
               gospodarstvo zadolžila, je bilo treba seveda sanirati to luknjo s 5 milijardnimi
               sredstvi, za kar se je Slovenija zadolžila. V tistem trenutku, ko padeš v primež
               zadolženosti, si seveda tudi v primežu špekulacij mednarodnih finančnih trgov, ki
               vidijo predvsem zaslužke v razprodaji našega premoženja. Upam si reči, da je bil
               tukaj j tudi razlog, da se čim prej ukine Agencijo za upravljanje kapitalskih naložb,
               ki je bila tudi nekako ustanovljena, da združi upravljanje tako Slovenske
               odškodninske družbe kot tudi Kapitalske družbe ter poskuša zagotoviti čim boljši
               izplen in dolgoročno vzdržnost delovanja družb v državni lasti. Vendar je prevladal
               interes, da se agencijo kljub zavidljivim uspehom, ki jih je v kratkem času delovanja
               dosegala, ukine. Sprejet je bil Zakon o Slovenskem državnem holdingu, o katerem tudi
               danes razpravljamo v Državnem zboru. To je pripeljalo do spremembe upravljanja, kajti
               Agencija za upravljanje kapitalskih naložb je bila pod neposrednim nadzorom
               Računskega sodišča, Državnega zbora, tudi Vlade, če hočete, in nenazadnje s tem
               javnosti. Slovenski državni holding funkcionira kot podjetje in nadzor nad tem
               podjetjem je bistveno bolj zahteven, otežen s strani javnosti kot pri agenciji.
               Zaradi bančne luknje in vsega, kar se je zgodilo v zadnjem obdobju, bi morali biti
               izjemno pozorni na to, kako bomo oblikovali organe vodenja Slovenskega državnega
               holdinga, tako upravo kot tudi nadzorni svet, kajti to dvotirno upravljanje je tisto,
               ki nenazadnje tudi kaže, da v Sloveniji vse prepogosto prihaja do težav ravno zaradi
               dvotirnega upravljanja.</p>
               <p>Tukaj bi seveda pričakovali, da se bodo vsi ti postopki peljali v to smer, da bo v
               upravah in v nadzornem svetu Slovenskega državnega holdinga čim manj ljudi, ki so
               bili povezani z bančno luknjo. Na razpravi na matičnem delovnem telesu smo lahko zelo
               jasno slišali, da gre tudi pri predstavnikih, ki so v nadzornem svetu, za konflikt
               interesov, da torej o posameznih vprašanjih celo posamezniki ne odločajo, ker gre za
               konflikt interesov, vezan na njihovo prejšnje upravljanje nalog. Ko gre kar za tri
               takšne predstavnike v nadzornem svetu, potem se seveda resnično postavlja vprašanje,
               ali imamo dovolj učinkovito organizirano upravljanje državnega premoženja. Ravno
               odnos med upravo in nadzornim svetom je namreč ključen, ali lahko govorimo o tem, da
               gre za transparentno upravljanje. Če gre za medsebojno dogovarjanje in izključevanje
               zaradi konflikta interesov, potem je zagotovo prizadeta prav ta transparentnost, ki
               pa je ključna za to, da se nam ne zgodijo ali ponovijo stvari, ki so se v zgodovini
               upravljanja z državnim premoženjem že dogajale.</p>
               <p>Zato menimo, da bi bilo zaradi boljšega nadzora resnično čim prej treba ustanoviti
               agencijo, ki bi usposabljala kadre, ki se jih potem lahko imenuje v nadzorstvene
               funkcije in uprave. S tem tudi nadomestimo današnje razmere, ko pravzaprav
               ugotavljamo, da to funkcijo upravlja Združenje nadzornikov Slovenije, ki je v zasebni
               lasti, to združenje pa pravzaprav izobražuje in licencira kadre, ki potem upravljajo
               z državnimi podjetji.</p>
               <p>Prav tako bi bilo čim prej treba izpeljati ustanovitev demografskega sklada, v
               katerem bi se zbirala sredstva iz državnega premoženja za dolgoročen in vzdržen
               pokojninski sistem. Demografski sklad je tudi tisti, ki bi še kako skrbno nadzoroval
               državno podjetje, ali izgublja svojo vrednost, ali ne izgublja svoje vrednosti, ali
               nam bo tudi v perspektivi to premoženje zagotavljalo vzdržen pokojninski sistem. Če
               pogledamo, da se nam v zadnjem obdobju dogajajo primeri, kot sta Adria in nenazadnje
               pred tem tudi Nova Kreditna banka Maribor, kjer pravzaprav plačamo, da nekdo kupi te
               družbe, se moramo ponovno dejansko zelo jasno vprašati, ali ne bi bilo bolje, da bi s
               temi sredstvi raje omogočili in vzpostavili mehanizem za delavski odkup, kot pa da
               razprodajamo podjetja in blagovne znamke na način, da celo plačamo za to, da jih
               nekdo kupi.</p>
               <p>Skratka, v Strategiji upravljanja kapitalskih naložb je zelo jasno zapisano, da je
               treba slediti nadaljnjemu obstoju in razvoju družb v državni lasti, novim
               investicijam, odpiranju novih trgov in ohraniti oziroma povečati delovna mesta. To je
               tisto, kar bi po našem mnenju moral biti osnovni cilj pri upravljanju z državnim
               premoženjem. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo imaPoslanska skupina Združena levica, zanjo Luka Mesec.</p>
            </sp>
            <sp who="SDZ7:MesecLuka">

               <speaker>LUKA MESEC (PS ZL):</speaker>

               <p>Lep pozdrav tudi z moje strani.</p>
               <p>Združena levica je na volitvah nastopila z zahtevo, da se privatizacija ustavi in na
               svojo zahtevo v nasprotju z nekaterimi nismo pozabili.</p>
               <p>Priporočila, ki so pred nami, se nanašajo na primera Adrie Airways in Palome, ampak
               enaki očitki, ki jih predlagatelj navaja, bi lahko veljali tudi za NKBM, Adrio
               Airways Tehniko ali pa Telekom. Zato smo v Združeni levici, ker smo vedeli, da se bo
               to dogajalo, že leta 2014 predlagali Državnemu zboru, da razveljavi tisti znameniti
               sklep o privatizaciji 15 podjetij, ki ga je sprejela koalicija Alenke Bratušek. Sklep
               je bil zavrnjen na matičnem odboru, poleg mene pa ga je podprl samo še en poslanec,
               ki pa ga danes ni več v parlamentu. Zato danes ne bomo razpravljali o tem, kako bi ta
               pomembna podjetja, h katerim jih je treba prišteti še 46 s seznama v strategiji
               upravljanja, razvijali v dobro državljanov in zaposlenih, ampak bomo razpravljali o
               tem, ali je ta podjetja bolje prodati finančnemu skladu X ali finančnemu skladu Y. Če
               še niste opazili, nihče več ne govori o strateških partnerjih, kupci so samo še razni
               holdingi, ki pa večinoma nastopajo kot špekulativni preprodajalci.</p>
               <p>V Združeni levici že ves čas poudarjamo, da alternativa obstaja, to je delavsko
               upravljanje in načrtno usmerjanje. Problem je v tem, da politični razred in razne
               kapitalsko-menedžerske grupacije, ki vodijo državna podjetja in njihovo
               privatizacijo, te alternative niso niti voljni niti sposobni uveljavljati. Preden se
               posvetim alternativam, pa moram podati politično analizo današnje razprave in njenih
               akterjev.</p>
               <p>Osebno ocenjujem, da gre za boj med dvema frakcijama političnega razreda za vpliv v
               državnih podjetjih in vpliv na potek privatizacije. Desna frakcija ima že od začetka
               obnove kapitalizma na Slovenskem frustracijo, da ni zmogla zgraditi svoje kapitalske
               elite. Prevedeno v jezik dejstev to pomeni, da naj bi bila prikrajšana pri prvotni
               akumulaciji kapitala, ki se je zgodila skozi tranzicijo in se je sprva imenovala
               lastninjenje, v času prve Janševe vlade izstop države iz gospodarstva, pod vlado
               Stranke modernega centra pa premišljena privatizacija. SMC je stranka novih obrazov
               in ima zato to prednost, da lahko za nastalo stanje krivi prejšnje koalicije. Druge
               sistemske stranke tega privilegija nimajo, ker so bile same v vladah, ki so
               privatizacijo izvajale. Problem pa je v tem, da SMC in njegova vlada uporabljata
               enake metode, ki so državo pripeljale v gospodarsko krizo, številne državljane pa
               obsodile na dolgotrajno brezposelnost, revščino in izseljevanje v tujino. Ta vlada v
               resnici ne izvaja strategije upravljanja, ampak strategijo razprodaje. Ta je
               primerljiva s tisto v času prve Janševe vlade, ko sta samo Sod in Kad prodala deleže
               v 190 podjetjih. Jože P. Damijan je ugotovil, da se s privatizacijo finančno
               premoženje države takrat ni povečalo, ampak se je celo zmanjšalo. Sod je namreč
               pretežen del kupnine porabil za nakup novih vrednostnih papirjev, ampak vrednost
               njegovega portfelja je recimo med letoma 2007 in 2009 padla s 300 na 142 milijonov
               evrov. Leta 2007 Sod praktično ni imel kreditov, leta 2009 pa že 228 milijonov. To
               spet kaže, da privatizacija ni nikakršen recept za povečanje finančnega premoženja
               države ali pa za zmanjševanje javnega dolga.</p>
               <p>Drugi vidik, ki ga je treba izpostaviti, je usoda privatiziranih podjetij. Med
               privatiziranimi so številni razvpiti primeri, kot so recimo Mercator, Primorje, zdaj
               imamo na tapeti Alpino. Dr. Janez Prašnikar je izračunal, da je bilo februarja 2015
               kar 20 % podjetij, ki so bila predmet prodaje v letih 2004 do 2008, zdaj v stečaju
               ali likvidaciji. Se pravi, 20 % privatiziranih podjetij pred krizo je bilo leta 2015
               v postopkih likvidacije ali stečaja. Privatizacija ni izboljšala upravljanja
               podjetij, nasprotno, očitno je omogočila še večje finančno izčrpavanje. Nobenega
               jamstva ni, da se nam to ne bo spet ponovilo, še posebej, ker naša podjetja zdaj
               prevzemajo špekulativni holdingi, ne pa strateški partnerji ali kdorkoli, ki ste ga
               obljubljali, da jih bo.</p>
               <p>Tretji vidik upravljanja je kadrovanje. V podjetja, ki jih Vlada ne misli
               privatizirati, kadruje ljudi, ki evidentno niso sposobni voditi politik teh podjetij
               v interesu Republike Slovenije. Imena, kot so Marko Jazbec ali Matej Narat,
               spominjajo na kadre iz časa prve Janševe vlade. Znana je ekonomska škoda, ki sta jo v
               Luki Koper in Intereuropi za sabo pustili recimo v upravi Roberta Časarja ali pa
               Andreja Lovšina. Kadri, ki jih je SDH imenoval v nadzorni svet NLB, vlivajo približno
               toliko zaupanja kot imenovanje Matjaža Kovačiča za predsednika uprave NKBM leta 2005.
               Mogoče je primerjava pretirana, vendar je bistvo jasno – političnemu razredu očitno
               zmanjkuje verodostojnih kadrov za vodenje gospodarskih sistemov. Na hudo kadrovsko
               izčrpanost kažejo tudi profili kadrov, ki jih sistemske stranke imenujejo na mesta
               vice guvernerjev, in pa neuspeli razpisi za imenovanje članov Fiskalnega sveta.</p>
               <p>Kombinacija slabega načrtovanja, neprimerne kadrovske politike in privatizacije je to
               državo že spravila v hudo gospodarsko krizo, od katere si še zdaj nismo opomogli. Če
               se bo to nadaljevalo, pa bo povzročila veliko škode tudi v prihodnje. Navedel bom
               opozorila dr. Janeza Prašnikarja, ki je opravil daleč največ empiričnih raziskav teh
               procesov, ki pravi takole: <q>"K nastanku krize, ki je Slovenijo stala približno 30 %
               potencialnega BDP,"</q> 30 % potencialnega BDP smo s to krizo torej izgubili že do zdaj,
               <q>"smo v veliki meri prispevali sami. Soustvarjali so jo avtonomni procesi na plitvem
               slovenskem finančnem trgu, te so sprožili nenadni dogodki, ki so privedli do
               spremembe obstoječih pravil igre. Dva dogodka sta ključna. Z vstopom v EU in območje
               evra so se zmanjšala državna tveganja, kar je spodbudilo velik priliv kapitala prek
               bančnega sistema. Temu je v letu 2005 sledila razglasitev politike hitrega izstopa
               države iz obeh ključnih skladov Sod in Kad, kar je pripeljalo do investicijske
               manije, ki je potekala predvsem prek zadolževanja podjetij. Ko so podjetja ugotovila,
               da je politična volja, da bo mogoče kupiti lastniške deleže po "</q>sprejemljivih<q>" cenah,
               in da sta zlasti dve največji državni banki pripravljeni financirati te nakupe, so
               spremenila odnos do tveganja in je investicijska mrzlica zavladala na vseh segmentih.
               Tako se je v letih 2004–2008 zadolževanje v sektorju nefinančnih podjetij povečalo
               kar za 13 milijard evrov."</q> Okrog 1,7 milijarde je šlo za nakup lastniških deležev v
               lastnem ali drugih podjetij, se pravi za tako imenovane tajkunske prevzeme. Tako so
               nastajali slabi krediti, ki jih bomo državljani in državljanke očitno plačevali še
               leta. Dr. Prašnikar opozarja, da se lahko ta zgodovina kaj hitro ponovi. <q>"Masovna
               privatizacija bi utegnila voditi v ponovni nastanek premoženjskih balonov, s čimer bi
               se porušilo krhko okrevanje slovenskega gospodarstva. Drugi vidik so makroekonomski
               učinki. Nobelov nagrajenec Stiglitz običajno začne svoj nastop takole: Upam, da je
               med nami še kaj ekonomistov, ki se spomnijo, da so se nekoč učili o razliki med
               družbeno dobrobitjo in privatno dobrobitjo."</q> Ta opozorila so na mestu.</p>
               <p>Tudi našo strategijo upravljanja so očitno napisali ljudje, ki ne ločijo razlike med
               javnim in privatnim interesom. Dejstvo je, da v strategiji upravljanja ni
               definiranega javnega interesa upravljanja v obliki nefinančnih ciljev, k čemur smo v
               Združeni levici pozivali skozi celotno obravnavo te strategije. Za vsako podjetje so
               podani zgolj finančni kazalci njegove donosnosti, za nobeno pa recimo ni predpisanih
               delovnih mest. Vodstvo SDH zdaj upravlja 13 milijard vredna državna podjetja, vendar
               pa od uprav ne more zahtevati odgovornosti za delovna mesta ali za razvoj, ker te
               kategorije v strategiji preprosto ni. Vse je zreducirano na golo donosnost, in to
               kljub temu, da, kot sem že rekel, smo skozi celotno obravnavo predlagali čisto
               konkretne amandmaje s temi cilji.</p>
               <p>Opozorila ekonomistov so aktualna tudi zato, ker strategija upravljanja predvideva
               hiter umik države iz podjetij. Na seznamu za privatizacijo ni samo 46 portfeljskih
               naložb, ta seznam omogoča tudi delno privatizacijo strateških in pa pomembnih družb.
               Glede na predlagane spremembe Zakona o slovenskih železnicah in načrtov Vlade z
               drugim tirom je jasno, da bodo prve na vrsti hčerinske družbe slovenskih železnic,
               potem pa kmalu najverjetneje tudi Luka Koper. Izkazalo se je, da je klavzula v
               razpršenem lastništvu podjetij, kot sta Krka ali Pozavarovalnica Sava, na žalost
               brezpredmetna. Država nima ustrezne večine, da bi spremenila njihove statute, zato
               smo predlagali, da se podjetja, kot so Krka, Petrol in druga, klasificira kot
               strateška. Ker ti predlogi niso bili sprejeti, so zdaj ta podjetja neposredno
               izpostavljena sovražnim prevzemom. Na fiduciarnih računih se že zbirajo sredstva.</p>
               <p>Kakšne so torej alternative tej kombinaciji slabega načrtovanja, neustrezne
               kadrovske politike in privatizacije? Prvič, privatizacijo je treba ustaviti. Prvi
               razlog za to je ozko finančni. Privatni lastniki ne prihajajo zato, da bi reševali
               ali pa razvijali naša podjetja. Prihajajo preprosto zato, da bi si čim prej povrnili
               kupnino, zraven pa še ustvarili profit. To je marža, ki jo bomo kot družba na dolgi
               rok izgubili s privatizacijo, namesto da bi ta podjetja ohranili v lasti družbe in
               jih upravljali v korist državljanov.</p>
               <p>Drugi razlog je makroekonomski. Banke, kot so NLB, NKBM ali pa združena Abanka,
               lahko prevzame samo neka večja tuja banka ali sklad. Zavarovalnico Triglav ali
               Pozavarovalnico Sava lahko prevzamejo samo večje finančne skupine, kot je na primer
               hrvaška Adris grupa, ki ima v lasti Croatia Osiguranje. Petrol lahko prevzame samo
               večja naftna družba, recimo madžarski Mol, ki je prevzel tudi hrvaško Ino, Telekom pa
               si bo na koncu pripojil Deutsche Telekom, ki je na hrvaškem in v Črni gori množično
               odpuščal, namesto investicij v razvoj pa je podjetje izčrpaval z dobavami rabljene
               opreme in drugimi transfernimi cenami.</p>
               <p>Poanta tukaj je jasna. Če privatiziramo ta podjetja, ki so danes samostojna –
               govorimo o največjih podjetjih in finančnih sistemih v Sloveniji – bomo iz njih
               dobili podružnice. To lekcijo ponavljam. Ekonomsko razvite države niso razvite zato,
               ker bi v njih delovalo veliko podružnic, ampak so razvite zato, ker so v njih sedeži
               samostojnih podjetij, ki zadržujejo razvoj, delovna mesta in dobičke doma.
               Privatizacija gospodarstva je zato provincializacija našega gospodarstva, naš razvoj,
               delovna mesta in dobički se bodo prilivali v tujino. Naj dam samo primer iz bančnega
               sistema. Pred letom 1995 se je v slovenski bančni sistem stekala akumulacija celotne
               Jugoslavije, danes pa se večina slovenske akumulacije steka v Avstrijo. Če hočemo ta
               proces ustaviti, bomo morali ustaviti privatizacijo.</p>
               <p>Kaj je alternativa slabemu upravljanju in neprimerni kadrovski politiki? Tuji
               lastniki ne bodo pripeljali boljših kadrov, to je jasno iz primerov, ki smo jih
               videli zadnja leta. Ko je Ring prevzel Helios, je za glavnega direktorja postavil
               starega finančnega direktorja. To je bila pač nagrada za to, da je stari finančni
               direktor delavce odpustil še pod starim lastnikom, potem pa je bil nagrajen s
               pozicijo direktorja. Ko je Agrokor prevzel Mercator, ni zamenjal uprave. Vse, kar je
               naredil, je, da je v nadzorni svet imenoval bivšega direktorja hrvaškega Telekoma
               Mandžukića in sina tajkuna Todorića, Anteja Todorića.</p>
               <p>Edini dolgoročni recept za boljše upravljanje je povečanje vpliva zaposlenih preko
               soodločanja. To je edina protiutež interesom kapitala in političnega razreda. Zato je
               treba zagotoviti, da bo v vsakem podjetju deloval svet delavcev in da bodo v vseh
               podjetjih delavci imeli svoje predstavnike v nadzornem svetu in upravi. Vendar to ne
               zadostuje. Treba je zagotoviti neodvisnost predstavnikov delavcev od uprav in strank
               tako, da jih zaščitimo pred odpuščanjem in šikaniranjem. Treba je zagotoviti
               odgovornost delavskih predstavnikov do kolektiva in sindikatov v podjetju. Preprečiti
               je treba menedžmentu, da bi se infiltriral v te organe.</p>
               <p>Mi smo vse potrebne rešitve vključili v predlog novega Zakona o sodelovanju delavcev
               pri upravljanju, ki ste ga že dobili na svoje naslove. Če bi bila uprava državnih
               podjetij odgovorna zaposlenim in če bi Vlada jasno opredelila javne interese v vsakem
               podjetju, bi postale razprave o slabih in še slabših možnostih privatizacije, kakršne
               imamo na mizi danes, odveč.</p>
               <p>Ponavljam, pogovarjamo se o tem, ali bomo neko družbo, ki je pomembna za celotno
               državo, prodali finančnemu skladu A ali finančnemu skladu B, pri tem pa samo gledamo
               boj med dvema različnima političnima interesoma po kreiranju ali pa opolnomočenju
               lastnih finančnih elit. To ni dobro ne za državo, še manj za državljane. Edina
               rešitev, ki bi prinesla dobro za državljane, je ustavitev privatizacije in
               spremenitev slabih praks, ki smo jih videli v preteklih letih. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije - krščanskih demokratov, zanjo gospod
               Jožef Horvat.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa. Gospod predsednik Državnega zbora, spoštovani državni sekretar gospod
               Dragonja, drage kolegice in kolegi!</p>
               <p>Dogajanja v zvezi s kadrovanjem v pomembnih slovenskih družbah in številne
               neutemeljene in nerazumne poslovne odločitve še dodatno zmanjšujejo že tako nizko
               zaupanje v gospodarnost in transparentnost države pri upravljanju državnega
               premoženja.</p>
               <p>Več kot milijardo in pol smo slovenski državljani dobri dve leti nazaj vložili v Novo
               Ljubljansko banko. Danes pa Slovenski državni holding v nadzorni svet te banke
               imenuje ljudi, pri katerih so izkazani utemeljeni dvomi o primernosti in nasprotju
               interesov. Uprava Slovenskega državnega holdinga je namreč za nadzornika Nove
               Ljubljanske banke imenovala gospoda Antona Ribnikarja, in to celo v nasprotju s
               stališči kadrovske komisije Slovenskega državnega holdinga. Postopki imenovanja
               nadzornikov Nove Ljubljanske banke bi bili lahko vsaj deloma pojasnjeni s
               predstavitvijo zapisnika seje kadrovske komisije Slovenskega državnega holdinga, kar
               smo Krščanski demokrati predlagali že na seji Odbora za finance in monetarno
               politiko. Na žalost odgovorni niso izkoristili te priložnosti, kar še dodatno meče
               senco na postopek izbora novih nadzornikov Nove Ljubljanske banke.</p>
               <p>Ob vsem povedanem ne smemo spregledati vloge Vlade, ki ima kot skupščina Slovenskega
               državnega holdinga glavno besedo – sicer ne neposredno – pri kadrovanju v podjetjih,
               kjer ima država prevladujoč lastniški delež. Vlada se javno obnaša tako, kot da to ni
               njena stvar. V Vladi očitno mislijo, da če bodo mižali, problema pač ne bo. Zelo
               zgovorna je tudi pasivnost finančnega ministra dr. Mramorja, čigar moč je afera z
               dodatki za stalno pripravljenost očitno zelo oslabila. Kot kaže, je moralno
               bankrotiral ter ni sposoben udariti po mizi in preprečiti takšnega kadrovanja.</p>
               <p>Nova Slovenija bo v zvezi s tem predlagala tudi spremembe ustrezne zakonodaje, kjer
               bi ljudem, ki so sodelovali pri odobritvah slabih kreditov, onemogočili ponovno
               zasedbo odgovornih funkcij v slovenskem bančnem sistemu. To imajo nekatere evropske
               države že urejeno in po našem mnenju je čas, da to storimo tudi mi.</p>
               <p>Ob številnih nerazumnih odločitvah naj izpostavim še izbiro veliko slabšega ponudnika
               pri prodaji Palome. To predstavlja klasičen primer netransparentnega postopka, ki
               vzbuja vprašanja o motiviranosti sprejetih odločitev. Odločitev o poenostavljeni
               pripojitvi Probanke in Factor banke, ki je sledila izjemno sporni likvidaciji, prav
               tako nikakor ne more biti primer gospodarnega, preglednega razpolaganja s premoženjem
               države. Zopet se bodo lahko prikrile morebitne nepravilnosti, ki lahko pomenijo
               oškodovanje državnega premoženja.</p>
               <p>Razprava o iskanju odgovornih lastnikov, ki tovrstnih posegov ne bi dopustili, pa je
               medtem na žalost že utihnila. Slovenija po podatkih OECD ostaja ena izmed držav z
               najvišjo ravnjo državnega lastništva v Evropi, hkrati pa s svojimi ravnanji dokazuje,
               da s tem premoženjem nikakor ne zna gospodarno in transparentno ravnati. Po navedbah
               Evropske komisije skupni gospodarski stroški vpletanja države v gospodarstvo znašajo
               kar trinajst milijard evrov oziroma 6 tisoč 600 evrov na državljana. Res predlagamo
               študij poročila Evropske komisije o državi Sloveniji za leto 2016.</p>
               <p>V Novi Sloveniji izražamo veliko razočaranje, da vlada Mira Cerarja pri
               gospodarjenju z državnim premoženjem ni naredila velikega preloma od politike tako
               imenovanega nacionalnega interesa iz preteklih obdobij. Kljub obljubam predsednika
               vlade Mira Cerarja o višjih etičnih standardih se pri upravljanju z državnim
               premoženjem v času njegovega vladanja dogajajo popolnoma nesprejemljive odločitve, ki
               obetajo poglabljanje luknje v slovenskem proračunu. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nepovezanih poslancev, zanjo dr. Bojan Dobovšek.</p>
            </sp>
            <sp who="SDZ7:DobovšekBojan">

               <speaker>DR. BOJAN DOBOVŠEK (PS NP):</speaker>

               <p>Spoštovani vsi, ki spremljate to sejo!</p>
               <p>Če smo pozorno poslušali dosedanje razprave, lahko ugotovimo, da si vsi želimo
               transparentnega upravljanja državnega premoženja. V razpravah je bilo izpostavljeno,
               da je Vlada odgovorna za državno premoženje. Vendar če smo potem poslušali ministra,
               smo lahko slišali, da je Vlada samo predlagala nadzornike SDH in da ste vi, poslanci,
               ki ste dvignili roko, odgovorni za to, kar se dogaja v SDH. Se pravi, če se bo na
               koncu ugotavljalo kakršnokoli odgovornost, Vlada odgovornost prenaša na poslance, ki
               so takrat dvignili roko. Jaz sem opozoril ob imenovanju nadzornikov SDH, da je
               preuranjena odločitev in da še nimamo vseh podatkov, ali nadzorniki sploh izpolnjuje
               pogoje, da postanejo in zasedejo to funkcijo. V drugo pa Vlada prenaša odgovornost na
               nadzornike SDH in upravo SDH. Se pravi, Vlada po njihovem mnenju ni odgovorna in bodo
               odgovarjali vsi ostali.</p>
               <p>Kako lahko upravljamo državno premoženje? Imamo več načinov. Eden je monetarni.
               Monetarni način upravljanja smo prenesli na Frankfurt, tu ne moremo nič. Drugi način
               je preko davčne politike. Videli smo, da je minister, ki ga žal ni med nami,
               predlagal že nekaj davčnih reform, minimalni paket in podobno, kar pa ni bilo
               sprejeto. Se pravi, države ne upravljamo niti skozi davčno politiko.</p>
               <p>Kako lahko upravljamo? Upravljamo lahko še edino s premoženjem, ki ga imamo v trojčku
               SDH, DUTB in KAD. Tu je ključ problema. Gre za to, da si potem izberemo model
               upravljanja. Lahko recimo izberemo regulatorni model, ki ga poznajo Nemčija, Anglija
               in ostale stare evropske države, kjer postavimo zakonodajni okvir in potem samo
               spremljamo, kako se zakon izvršuje. Vendar vemo, da pri nas se zakoni ne izvršujejo
               in takšen model ne deluje. Drugi model je razvojni model, kjer država prevzame
               upravljanje skozi razvoj in sama vodi takšne modele, to so na primer azijski tigri, v
               Koreji poznamo podoben model s Hyundaiem in podobno.</p>
               <p>Kaj se je razvilo pri nas? Vlada je razvila tako imenovani fluidni model upravljanja.
               Zakaj fluidni? Zato, ker nam spolzi skozi roke. Spolzel nam je iz rok in v bistvu to
               premoženje upravlja elita, neka neformalna mreža, ki skozi kadrovanje upravlja to
               premoženje, to kadrovanje pa smo spustili iz rok. Če izpostavimo nekaj primerov, ki
               so bili izpostavljeni tako na odboru kot že danes, lahko ugotavljamo, da je ključ
               problema – poleg seveda transparentnega kadrovanja – tudi to, kdo so kupci tovrstnega
               premoženja, ki ga prodajamo. Mi ne naredimo analize kupcev, iz analiz pa lahko
               ugotovimo, da tovrstni kupci niso strateški partnerji, ampak so to neznana podjetja,
               večkrat poštni predali, v davčnih oazah ali pa v državah, kjer se ne da transparentno
               preveriti, kdo je lastnik in kdo bo prevzel premoženje. Gre za to, da moramo
               analizirati, kdo je kupec, kaj je delal do zdaj, kdo so te osebe, kako je upravljal
               do sedaj premoženje, kaj je bilo z delavci v teh podjetjih in podobno. Vendar tega ne
               naredimo in podležemo neformalnim mrežam, ki določijo kupca, ki ni strateški partner.</p>
               <p>Večkrat je bilo danes in tudi na odboru izpostavljeno, da so ključni problemi, ki se
               tičejo upravljanja premoženja, recimo najprej nadzorni svet NLB. Med 600 ljudmi smo
               izbrali tiste, med katerimi nekateri sploh ne izpolnjujejo pogojev. Nekateri so
               zadnji dan predložili potrdilo od Združenja nadzornikov, da so lahko nadzorniki. Jaz
               se sprašujem, kako in na kakšen način so to potrdilo pridobili. Nekateri nimajo
               licenc, tako imenovanega fit &amp; proper testa, ki jih bo dala Banka Slovenije in
               ECB. Jaz se na tem mestu sprašujem, kaj se bo zgodilo z ljudmi, ki so tovrstne osebe
               postavili na funkcijo, če tega potrdila oziroma te licence ne bodo dobili. Ali bodo
               odstopili? Kaj se dogaja z nadzorniki SDH? Jaz sem opozoril, da že ko so nastopili,
               niso izpolnjevali vseh pogojev, in da bo prihajalo do konflikta interesov. Opažamo,
               da se morajo večkrat izločevati, prihaja do konflikta interesov in to ni dobro za
               delovanje. Prav tako še ni bilo pojasnjeno, kakšen je bil prenos Save, d. d. iz ene
               družbe, ki je pod ingerenco države, se pravi DUTB, na SDH. Menim, da verjetno zato,
               ker smo v zakonodajo za DUTB vnesli nekatera določila, kdo je kupec, tako striktnih
               teh določil pa ni za SDH in se pripravlja nakup za točno določenega kupca. Prav tako
               ne vemo, kdo bo odgovarjal in kakšen bo sistem licenciranja. To je bilo večkrat
               izpostavljeno na odboru.</p>
               <p>Prav tako se izpostavlja s strani države, da striktno sledijo načelom korporativnega
               upravljanja OECD. Menim, da tem načelom ne sledijo. Država oziroma Vlada kot takšna,
               ki je prevzela upravljanje nad premoženjem, mora skrbeti za to, da kreira politike
               upravljanja. Drugi mehanizem, ki pa je najbolj pomemben, je pa mehanizem
               odgovornosti. Vlada ni vpeljala teh mehanizmov, ker ne vidim, da bi kdorkoli od
               nadzornikov odgovarjal ali da bi se sprožili postopki odgovarjanja na vseh nivojih
               nadzornih mehanizmov.</p>
               <p>Pa še odgovarjanje Vlade parlamentu. Vlada je to žogico vrnila in dejala, da ne
               odgovarja parlamentu, ampak da je parlament kriv za to, da so bili takšni nadzorniki
               imenovani. Se pravi, namesto da bi Vlada odgovarjala, sedaj pokaže na parlament, da
               so oni krivi, da so sprejeli takšno politiko. Jaz pravim, da Vlada ubira nojevo
               taktiko, to pa pomeni, da da glavo v pesek, če pa se sproži kakšno vprašanje na
               odboru, v Državnem zboru ali s strani novinarjev, počaka, da vihar mine in potem gre
               veselo naprej. Prav to je zdaj problem.</p>
               <p>Kaj je predpogoj upravljanja tega državnega premoženja? Delovanje pravne države.
               Prav na delovanju pravne države smo prišli do tega fluidnega primera pravne države,
               kjer imamo določene skupine, elite, ki smo jih proučevali v okviru nemškega
               razvojnega projekta na Univerzi v Wϋrzburgu, kjer sem predaval, to so tako imenovane
               slabe neformalne institucije, med katerimi so izpostavljeni elitni dogovori in pa
               klientelizem. Prav temu smo priča v teh primerih.</p>
               <p>Če zaključim. Vlada je skušala v svoji predstavitvi povedati, da so krivi tisti, ki
               opozarjajo na napake, whistlebloverji in ostali, če bodo bonitete Sloveniji padle, ne
               pa tisti, ki so kadrovali tovrstne ljudi, zaradi česar imamo problem. Se pravi,
               valjenje odgovornosti na drugega. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranka modernega centra, zanjo gospod Tilen Božič.
           </p>
            </sp>
            <sp who="SDZ7:BožičTilen">

               <speaker>TILEN BOŽIČ (PS SMC):</speaker>

               <p>Spoštovani predsednik, hvala za besedo. Predstavniki Vlade, predlagatelji, kolegice
               in kolegi!</p>
               <p>Danes na predlog skupine poslancev razpravljamo o upravljanju državnega premoženja,
               katerega pretežni del je bil poverjen bodisi v neposredno last in upravljanje bodisi
               zgolj v upravljanje Slovenskemu državnemu holdingu. Premoženje v lasti ali
               upravljanju SDH obsega kar 12 milijard evrov, torej je spremljanje, posebna skrb in
               občutljivost poslancev za dobro delovanje tega obsežnega sistema in iskanje možnosti
               za izboljšanje njegove delovanja v prihodnje več kot upravičena.</p>
               <p>V zvezi z delovanjem Poslanske skupine SMC v tem mandatu velja izpostaviti, da smo v
               Državnem zboru po skoraj 25 letih bolj ali manj posrečenih ukrepov, da bi to področje
               uredili, julija 2015 končno uspeli sprejeli celovito Strategijo upravljanja
               kapitalskih naložb države. S tem smo nekaterim širokim pojmom mnogoterih pomenov, ki
               so v preteklosti zaradi šibkih opredelitev pogosto zavzemali izmuzljiva agregatna
               stanja, dodali konkretno materijo in s tem vzpostavili nedvoumen okvir. Tako beseda
               <q>"strateško"</q> v Zakonu o SDH in kasnejši strategiji upravljanja opredeljuje tiste
               naložbe, ki poleg gospodarskih dosegajo tudi strateške cilje, povezane z upravljanjem
               državne infrastrukture, opravljanjem javnih služb, varnosti, razvoja in drugih, pri
               katerih se upoštevajo pomembni družbeni interesi. V primeru tovrstnih naložb mora
               država obdržati najmanj 50 % in en glas. Beseda <q>"pomembno"</q> označuje tiste družbe, v
               katerih želimo ohraniti ključne razvojne dejavnike v državi. V takšnih družbah mora
               država obdržati najmanj 25 % in en glas. Zadnja skupina, ki jo predstavlja beseda
               <q>"portfeljsko"</q>, pa vsebuje tiste naložbe, pri katerih se bo zasledovalo izključno
               gospodarske cilje in minimalni lastniški delež države za te ni opredeljen. V
               strategiji upravljanja je tako od skupno 91 naložb 46 razvrščenih med portfeljske, 21
               med pomembne in 24 med strateške. Število družb v posamezni skupini ne pove prav
               veliko, zato naj poudarim, da je po teži oziroma vrednosti premoženja preko 70 %
               podjetij uvrščenih med strateške, v katerih mora država obdržati večinski lastniški
               delež, približno 20 % med pomembne in okrog 10 % med portfeljske. S tem tudi
               argumentiramo zavračamo navedbe da gre za razprodajo državnega premoženja. Na prvem
               mestu je, kot smo že večkrat poudarili, kakovost upravljanja, in tega se držimo.
               Zakaj so opredelitve in nedvoumne uvrstitve naložb v enega izmed treh razredov tako
               izjemnega pomena? Ker država kot lastnik končno vsem jasno in nedvoumno sporoča, kaj
               namerava početi s svojimi kapitalskimi naložbami na dolgi rok. S tem zapolnjuje
               informacijski vakuum in dosedanjo nepredvidljivost pri odločanju glede upravljanja in
               prodaj z jasnim in enoznačnim signalom upravam, zaposlenim, poslovnim partnerjem,
               investitorjem in ostalim deležnikom. S tem smo stopili na pot držav, ki se zavedajo
               pomena aktivnega lastništva in skrbi za lastno premoženje, ki bo lahko bistveno bolj
               uspešno kljubovalo parcialnim interesom posameznikov ali skupin, katerih cilji zelo
               radi odstopajo od tistih, ki jih opredeljujejo Zakon o SDH, strategija upravljanja in
               letni načrt upravljanja, ki ga na predhodno omenjenih podlagah pripravlja SDH.
               Slednja mora zasledovati tako finančne kot nefinančne cilje, ki so zdaj vnaprej
               opredeljeni in merljivi, kar zagotavlja višjo stopnjo odpornosti na trenutne
               interesne vzgibe, politično klimo, dnevno dogajanje in druge dejavnike kratkoročnega
               daha, ki bi lahko vodili k izsiljenim odločitvam upravljavcev kapitalskih naložb, na
               škodo dolgoročne vrednosti premoženja državljank in državljanov.</p>
               <p>V Državnem zboru smo torej postavili temelje za vzpostavitev sistema, ki prinaša v
               družbe v posredni ali neposredni lasti države odgovornost in sodobno korporativno
               upravljanje. Država s tem zagotavlja predvsem pogoje za prihodnji razvoj in rast teh
               družb ter posledično široko paleto dodatnih vrednosti za državljanke in državljane
               Republike Slovenije na različnih področjih. Na teh temeljih in v smeri, ki smo jo
               sprejeli oziroma potrdili v okviru zakonodajne funkcije Državnega zbora, mora odslej
               izvršna oblast stalno delovati na način, da bodo zastavljeni cilji iz leta v leto
               tudi doseženi. Dodatni ključni korak k uspešnemu upravljanju državnega premoženja je
               vzpostavitev nadzornega sveta SDH, o katerem smo v Državnem zboru odločali na predlog
               Vlade. Odločitev smo v Poslanski skupini SMC sprejeli na podlagi vseh takrat
               razpoložljivih podatkov in ob sočasnem skrbnem preverjanju raznoraznih navedb, za
               katere zanesljivih informacij ali oprijemljivih dokazov ni bilo na voljo. Tovrstna
               imenovanja namreč neizbežno spremlja izjemen medijski in politični vihar, pri čemer
               je ravno zaradi silovitih napadov in obsežnega toka dezinformacij sorazmerno zahtevno
               ohranjati jasne misli. Po imenovanju nadzornikov v SMC ohranjamo pozornost in redno
               spremljamo tako delovanje nadzornega sveta SDH kot tudi dogajanje, ki ga s svojimi
               aktivnostmi proži uprava SDH, saj menimo, da je po zaupanju, ki smo ga nadzornemu
               svetu izkazali z glasovi <q>"za"</q> v Državnem zboru, eden načinov ohranjanja zaupanja
               ravno kritično obravnavanje učinkovitosti delovanja v smeri uresničevanja zastavljene
               strategije.</p>
               <p>S tem v zvezi imamo na podlagi 67. člena Zakona o SDH svoje pristojnosti tudi v
               Državnem zboru. Omenjeni člen opredeljuje letno poročanje SDH Državnemu zboru, ki
               mora temeljiti na kazalcih družb, vsebovati razkritja meril za merjenje uspešnosti in
               njihovo izpolnjevanje. V Državnem zboru lahko nato na podlagi izvedenih razprav in
               pridobljenih pojasnil sprejmemo stališča glede poslovanja SDH in upravljanja naložb,
               pri čemer bomo tako kot doslej tvorno sodelovali in upoštevali konstruktivne pobude.
               Prav tako smo člani Komisije za nadzor javnih financ Državnega zbora upravičeni do
               seznanitve s poročilom, ki ga SDH četrtletno pripravlja za Vlado. Nenazadnje,
               poslanci SMC bomo na podlagi pridobljenih podatkov in dognanj spremljali delovanje
               obstoječih zakonskih rešitev v praksi. Tiste, ki se bodo začele kazati kot
               neustrezne, neučinkovite ali pomanjkljive, bomo v skladu s pristojnostmi, ki jih
               imamo kot del zakonodajne veje, seveda tudi naslovili.</p>
               <p>V poslanski skupini smo torej naloge, ki smo si jih naložili kot del zakonodajne
               oblasti, opravili skladno s pričakovanji našega programa in koalicijske pogodbe. Na
               podlagi opravljenega dela v Poslanski skupini SMC utemeljeno pričakujemo, da vsi, ki
               so jim bila poverjena pooblastila, povezana bodisi z upravljanjem bodisi nadzorom ali
               drugimi nalogami, povezanimi z upravljanjem kapitalskih naložb države v širšem
               smislu, od Vlade preko SDH in Družbe za upravljanje terjatev bank do Računskega
               sodišča in Komisije za preprečevanje korupcije ter drugih, svoje naloge opravljajo v
               skladu z veljavno zakonodajo in v takšnem duhu, kot so jim bile zaupane. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo mag. Andrej
               Šircelj.</p>
            </sp>
            <sp who="SDZ7:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa za besedo, spoštovani predsednik. Spoštovani predstavniki Vlade, kolegice
               in kolegi!</p>
               <p>Danes se pogovarjamo o upravljanju državnega premoženja, ki ga je Vlada prenesla na
               Slovenski državni holding. Dejansko to pomeni, da Slovenski državni holding za Vlado
               Republike Slovenije opravlja neko storitev – storitev upravljanja državnega
               premoženja. Vlada za to storitev državnemu holdingu tudi plača. Državni holding
               izstavi račun in za to dobi potem tudi plačilo. Najpomembnejše je vprašanje
               odgovornosti pri takšnem načinu upravljanja. Vlada na eni strani beži od
               odgovornosti, ker pravi, da navsezadnje vse dela Slovenski državni holding, ta pa
               dela nepolitično, dela transparentno, dela etično, moralno in tako naprej. Vendar se
               je tu treba vprašati, ali je res tako in ali določeni primeri ne kažejo ravno obratno
               – da Slovenski državni holding z vednostjo Vlade dela netransparentno, tudi
               neučinkovito v določenih primerih, neetično in tudi nemoralno. To so seveda tisti
               atributi, ki jih je, predvsem zadnja dva, Stranka modernega centra postavila v
               ospredje svojega delovanja.</p>
               <p>Dejansko je danes tako. Primeri, ki jih imamo, kažejo na to, da imamo nekatere sporne
               prodaje državnega premoženja. Tu lahko navedemo Palomo, lahko navedemo Adrio Airways
               in lahko navedemo tudi določene transakcije, ki pa so opravljene z vednostjo Vlade,
               če ne kar z odločitvijo Vlade, to je recimo pripojitev Factor banke in Probanke k
               Družbi za upravljanje terjatev bank. Na drugi strani imamo tudi sklepe Vlade o tem,
               da se na primer Sava, d.d., prenese z Družbe za upravljanje terjatev bank na
               Slovenski državni holding. Tisti pravi razlogi tu nikoli niso bili pojasnjeni. Še
               posebej ne zaradi tega, ker danes tako Slovenski državni holding kot Družba za
               upravljanje terjatev bank opravljata istovrstne dejavnosti. S spremembo zakona, ki
               ureja Družbe za upravljanje terjatev bank je dejansko prišlo do tega, da so cilji
               obeh teh družb enaki, da je namen enak in da bi v bistvu pravzaprav danes lahko ti
               dve družbi združili, še posebej zaradi tega, ker se obe družbi ukvarjata s tem, kako
               s podjetji doseči boljše delovanje. Družba za upravljanje terjatev bank je bila v
               osnovi ustanovljena za nekaj drugega. Zaradi tega se tukaj postavlja sama
               učinkovitost delovanja Vlade in tudi učinkovitost delovanja vseh teh družb, ki danes
               dejansko nastopajo. Tukaj vlada vsekakor ne more iti mimo odgovornosti, predvsem
               odgovornosti glede kadrov.</p>
               <p>Najpomembnejše je seveda, da je Vlada preko Državnega zbora določila nadzorni svet
               Slovenskega državnega holdinga. Seveda takrat vsi tisti, ki smo imeli določena
               vprašanja in določene zadržke, vsekakor nismo prišli tako daleč, da bi bili
               upoštevani, ampak je navsezadnje Državni zbor, tukaj je treba reči, da je bila to
               koalicija, določil takšne kadre. Zaradi tega je tudi koalicija odgovorna za te kadre
               in s tudi za vse ostalo kadrovanje. Tudi v Državnem zboru je treba ločiti med tistimi
               političnimi skupinami, med tistimi parlamentarnimi strankami, ki na eni strani
               podprejo določen predlog, in med tistimi, ki takšnega predloga ne podprejo. O tem
               obstaja evidenca, zaradi tega ni možno generalizirati odgovornosti kar za vse
               enako.</p>
               <p>Tukaj se postavlja vprašanje, ali dejansko poteka upravljanje državnega premoženja v
               skladu s strategijo upravljanja. Tudi če Stranka modernega centra in Vlada dejansko
               govorita o tem, da je nekaj formalnopravno upravljanje premoženja in da formalno
               upravljanje dejansko je v skladu s celotno zakonodajo, je drugo tisto, kar je
               dejansko. V Strategiji upravljanja premoženja namreč ne piše, komu naj Slovenski
               državni holding proda določeno podjetje, tega ne piše, ampak je Slovenski državni
               holding tisti, ki naj bi izbral najboljše podjetje za to družbo.</p>
               <p>Zdaj pa pridemo do tiste realne slike, ko se dejansko vprašamo, ali je prodaja
               Palome ali Adrie Airways družbi, ki je posebej ustanovljena za ta nakup –
               ustanovljena je s strani finančnega holdinga –, tista družba, ki je najboljši partner
               oziroma najboljši kupec za obe družbi, gre seveda za dve različni družbi.
               Ustanovljena družba v ugodnem davčnem okolju – ne bom rekel davčne oaze, ker so
               davčne oaze predvsem v državah, ki niso države Evropske unije – je ustanovljena z
               nekaj 10 tisoč evri, potem pa seveda kupi družbo s posojilom, ki ga dobi od družbe
               matere. Ali je ta družba – ki tam verjetno nima zaposlenega kadra, ki ima v bistvu le
               sedež in verjetno tudi nima kaj dosti gotovine –, dejansko za neko slovensko
               proizvodno družbo najugodnejša. Ampak to odločitev sprejme Slovenski državni holding,
               v katerem je nadzorni svet določila ta koalicija. In nadzorni svet je seveda določil
               upravo. Jaz mislim, da ne. Jaz mislim, da če obstaja tudi boljša ponudba – v tem
               primeru, če govorimo za Palomo, je obstajala boljša ponudba in zaradi tega prihaja
               tudi do zapletov –, potem to vsekakor ni najoptimalnejša varianta. Na to imamo
               pravico v Državnem zboru dejansko opozoriti, zato opozarjam, Minister za finance
               pravi, da je to seveda narobe. Minister za finance pravi, da to vpliva na rast
               zaposlenost, da to vpliva na ugled Slovenije in tako naprej ter da je treba v tem
               parlamentu glede prodaj posameznih družb poslankam in poslancem zapreti usta in ne
               govoriti o tem. Če minister za finance govori vladno stališče, potem je to vladno
               stališče, če tako razumem vladno stališče, izredno problematično, ker je Vlada
               odgovorna Državnemu zboru,v Državnem zboru pa so tudi poslanci opozicije, ki imajo
               pravico vedeti. Nihče nam ne sme in ne more vzeti pravice vedeti, kajti navsezadnje
               smo mi odgovorni ljudem, katerih premoženje SDH dejansko prodaja – državljanom in
               državljankam. Neka vez tukaj dejansko še obstaja. Lahko rečete, da je šibka ali
               močna, vendar ta vez dejansko še obstaja, torej med državljani in državljankami ter
               oblastjo. To je lahko edina vez danes, o kateri seveda govorimo. Zato imajo pravico
               vedeti in zato imajo pravico vedeti tudi v tistem okolju, kjer so ti ljudje dejansko
               zaposleni. Če govorimo o eni izmed teh družb, o katerih smo že večkrat govorili in o
               katerih je tudi že v javnosti marsikaj povedanega, potem ni v tem primeru nobenih
               takšnih informacij, ki bi zmanjševali ugled Slovenije, ugled Slovenskega državnega
               holdinga ali te Vlade. Še slabše je v primeru, ko Slovenski državni holding preko
               Vlade da v družbo 3 milijone 200 tisoč evrov – 3 milijone 200 tisoč evrov – zato, da
               to družbo naslednji dan proda za 100 tisoč evrov. Gospe in gospodje, jaz ne vem, če
               je to v redu prodaja. Še posebej zaradi tega, ker ne vem, če ta kupec karkoli nudi,
               če zagotavlja zaposlenost, če zagotavlja polete letal. Ampak to Slovenski državni
               holding dejansko dela – ne proda strateškemu partnerju, ne proda finančnemu holdingu,
               ampak deooju, ki ga je ustanovil finančni holding v eni izmed evropskih držav. Gospe
               in gospodje, jaz ne vem, če je to najboljša varianta. Morda je kakšna druga boljša.
               Morda je boljša. Tudi ta transakcija je vsekakor verjetno nelogična. Verjetno imajo
               državljani in državljanke pravico vedeti, da bodo najprej vložili v neko družbo več
               kot 3 milijone, zato da bo ta družba prodana za 100 tisoč evrov. Jaz ne vem, kaj
               tukaj tako moti ministra, če je za njega to v redu. Seveda ima verjetno državni
               sekretar zgodbo o tem, zakaj je to dobro, zakaj je to boljše kot stečaj ali zakaj je
               to boljše kot karkoli drugega, kako se bo tukaj nekaj ohranilo, vendar zagotovil ni.
               Kaj bo naredil ta nov kupec, ne vemo. Ne vemo. Morda lahko Vlada da garancijo, da se
               je nov kupec obvezal, da bo ta družba delovala še 5 let. Ne vem, jaz tega zagotovila
               nimam. In do zdaj, ko se je to obravnavalo na odborih, na Komisiji za nadzor javnih
               financ, tega zagotovila dejansko nismo dobili. Pravico imamo vedeti. Če govorimo o
               kadrovanju in o kadrovski politiki, potem ne moremo mimo dejstva, da se kadruje nove
               člane nadzornega sveta v nadzorni svet Nove Ljubljanske banke. Poglejmo zgodovino. Od
               gospoda Nika Kavčiča naprej, ki je v bistvu ustanovil Ljubljansko banko v 50. letih –
               popolnoma z drugim namenom, kakorkoli že – in je takratna totalitarna oblast
               ustanovila to banko, vendar niti slučajno nikoli niso prišli v nadzorni svet ali
               upravo kadri Nove Ljubljanske banke. Nikoli. Lahko je kdo prišel, vendar tako, da so
               večino vedno imeli <q>"pravi kadri"</q>. Vedno. To se ni zgodilo niti za dan, da v Novi
               Ljubljanski banki ne bi prišli pravi kadri. Kako pa je zdaj transparentno, da pridejo
               v Novo Ljubljansko banko kadri, ki zadnji dan opravljajo izpit – pravzaprav sploh ni
               izpit, ampak pridobivajo potrdilo o tem, da so opravili tečaj za nadzornike? Tukaj je
               moje mnenje malo drugačno, čeprav ne dosti, od kolega Vebra, glede tega
               izobraževanja. To izobraževanje za nadzornike je danes prosto, je tržno. To
               izobraževanje opravlja kdorkoli in opravljajo ga številne družbe – jaz jih tukaj ne
               bom našteval –, ne samo Združenje nadzornikov. Imaš dve vrsti izobraževanja. Eno je
               tako imenovano trimesečno ali pa nekaj mesečno izobraževanje, kjer dejansko opravljaš
               izpit, drugo izobraževanje je pa, da greš na tečaj za dva ali tri popoldneve in ti
               dajo potrdilo. Ampak jaz govorim o tem drugem izobraževanju, o tem potrdilu. Ti
               nadzorniki so dobili to potrdilo zadnji dan. Ampak so sprejemljivi za Slovenski
               državni holding, so sprejemljivi za to vlado, so sprejemljivi za to koalicijo. Če
               sploh pozabimo na to, kaj so nekateri od teh članov delali v preteklosti in kje so
               delali v preteklosti, jaz se v to ne mislim spuščati. Skratka, bili so že v
               bančništvu, bili so bankirji in bili so tudi v bankah, kjer je bila povzročena
               precejšnja finančna luknja, ki so jo davkoplačevalci dejansko potem zakrpali. Zdaj
               govorim o Slovenskem državnem holdingu, da pač tukaj, lahko milo rečem, nima srečne
               roke pri teh zadevah. Izmed 600 ljudi, ki jih ima v svojih evidencah, jaz ne vem, če
               so to najboljši kadri. So pa vsekakor pravi kadri. Pravi kadri za tiste, ki bodo
               lahko v določenem trenutku dobili oziroma zahtevali določeno informacijo ali naredili
               to, da se določena informacija ne bo pojavila kot transparentna ali kot javna
               informacija. Saj to se je dogajalo, če berete razvoj finančnega sistema še v prejšnji
               državi, boste videli, da se je to vedno tako dogajalo. Z vsemi agencijami: AUKN, Sod,
               Kad, SDH in tako naprej. Seveda tukaj sami sebe slepimo, da smo pri kadrovanju prišli
               kaj naprej. Nič nismo prišli naprej, ker kadrujejo drugi. Žalostno je, da verjetno
               niti minister za finance danes ne kadruje. Ker nima več oblasti, da bi lahko
               kadroval, in nima več verodostojnosti, da bi lahko kadroval. Kadrujejo mreže,
               omrežja. Tukaj si moramo biti čisto na jasnem – katerekoli mreže. Več mrež je v tej
               državi. Verjetno so malo specializirane – finance, energetika in tako naprej. Oni
               kadrujejo. Ker se minister za finance danes ne more več pogajati s sindikati in z
               zbornico – z zbornico zaradi tega, ker je pač dal neke predloge davčne reforme, ki ni
               bila niti davčna reforma, ampak neka teoretična želja po nečem, kar dejansko ni
               izvedljivo, s sindikati pa zaradi tega, ker se je pač težko verodostojno pogajati, če
               sam sebi izplačuješ neke dodatke za to, da si nekje prisoten. Seveda gre zaradi tega
               tudi kadrovanje na kapitalskem področju enostavno mimo njega, kot je šlo že v
               preteklosti. Zaradi tega je resnično vprašanje, kdo pravzaprav danes kadruje v tej
               koaliciji. Ne SDH, SDH izvede tisto zadevo, SDH dobi imena. Če ne drugega, je zaradi
               tega odgovornost Državnega zbora najmanj v tem, da ve, kaj se dogaja v državi, in da
               ve, kaj se dogaja z davkoplačevalskim denarjem, ne glede na formalno pravnost in na
               zakonodajo. Zaradi tega je danes sklicana ta izredna seja o upravljanju državnega
               premoženja in zaradi tega so bili predlagani določeni sklepi, ki jih koalicija ni
               podprla, čeprav se ti sklepi nanašajo na to, da je treba upravljati v skladu z OECD
               standardi, kar očitno tudi ni bilo dobro. Da je treba zagotoviti natančnejše podatke
               o določenih prodajah slovenskih družb družbam, ki imajo relativno malo kapitala in za
               katere se pravzaprav ne ve, kdo je zaposlen, če je sploh kdo zaposlen. Zaradi tega,
               ker je tudi v gradivu natančno navedeno, kje so temeljni problemi ob sedanji
               zakonodaji, ob sedanji strategiji upravljanja te države z upravljanjem.</p>
               <p>Kajti če danes govorimo o 12 milijardah premoženja davkoplačevalcev – to je
               knjigovodska vrednost, jaz mislim, da ga je veliko manj –, bomo čez nekaj časa
               govorili o dveh milijardah tega premoženja, dejanskega, še posebej, če bo Nova
               Ljubljanska banka vredna na primer 800 milijonov ali pa 700 milijonov, kot se
               pojavljajo neke številke v javnosti, da bo dejansko vredna. Ob tem, da smo pred
               dvema, tremi leti davkoplačevalci vložili v to Novo Ljubljansko banko 2 milijardi
               oziroma 1,5 milijarde, če pa gledamo celo zgodovino, boste videli, da smo vložili 8
               milijard v zadnjih 25 letih. Zato, da bo Slovenski državni holding prodal Novo
               Ljubljansko banko za 700 ali 800 milijonov. To je pa potem realnost. Realnost, ki
               enostavno udari po žepu davkoplačevalcev.</p>
               <p>Zato ima ta Državni zbor pravico govoriti o upravljanju državnega premoženja, če ne
               zaradi česa drugega. S tem, da se koalicija na to zelo aktualno vprašanje danes v
               Sloveniji odziva na način, na kakršnega se odziva – jaz bom tukaj rekel, da bolj ali
               manj z indolenco, bolj ali manj s spremljanjem, bolj ali manj z neaktivnostjo – je
               tudi odsev tega delovanja in to dejansko pomeni, kako ta koalicija čuti odgovornost
               do državnega premoženja.</p>
               <p>V Slovenski demokratski stranki smo predlagali določene sklepe. Mi jih seveda še
               vedno podpiramo, žal nam je, da jih koalicija ni. Tudi za to nosi koalicija
               odgovornost. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo imaPoslanska skupina Demokratične stranke upokojencev Slovenije, zanjo gospod
               Uroš Prikl.</p>
            </sp>
            <sp who="SDZ7:PriklUroš">

               <speaker>UROŠ PRIKL (PS DeSUS):</speaker>

               <p>Hvala lepa za besedo, predsednik. Spoštovane kolegice, spoštovani kolegi, dovolite,
               da vam na kratko predstavim stališče Poslanske skupine Desus.</p>
               <p>Na začetku je treba pripoznati, da smo večino perečih zadev, ki jih danes
               predlagatelji izpostavljajo, že obravnavali tako na sejah Komisije za nadzor javnih
               financ kot tudi na Odboru za finance in monetarno politiko. Za njihovo analizo in
               poglobljeno razpravo je bilo namenjeno ogromno časa in prav je tako. V naši poslanski
               skupini smo trdno prepričani, da so poslanske klopi in poslanske govornice tisto
               mesto, kjer se vodijo tovrstne razprave in opravljajo diskusije, ne pa ulica in
               <q>"pogromske"</q> izjave za različne medije.</p>
               <p>Prav je, da se v Državnem zboru opozarja na morebitne kršitve, da se izrazi dvom v
               pravilnost, transparentnost ali netransparentnost ter učinkovitost ali neučinkovitost
               tako poslovanja kakor tudi kadrovanja v družbah, ki so v državni lasti. Gre namreč za
               našo skupno premoženje. Gre za premoženje, ki so ga več desetletij ustvarjale naše
               državljanke in državljani. Mnogi od njih so danes v zasluženem pokoju, za katere
               nekaj desetink odstotna uskladitev naj ne bi prišla v poštev, ker za to ni finančnih
               sredstev. To je nezaslišano, ampak o tem kdaj drugič in ob kakšni drugi priliki.</p>
               <p>O tem, kako je država te družbe upravljala, obstajajo deljeni pogledi. Načeloma pa bi
               bilo treba ravnati po načelu, da kdor ne prepozna preteklih napak, je obsojen na
               njihovo ponavljanje tudi v prihodnje. A vendar se nam v Poslanski skupini Desus
               zastavlja vprašanje, zakaj v tem mandatu vedno znova razpravljamo o enih in istih
               zadevah, v sklicih sej velikokrat zasledimo besedne zveze kot so: v medijih se
               pojavljajo informacije, po govoricah, ki krožijo, baje, in tako dalje. Vlada pa je na
               večino teh informacij, ki krožijo, včasih že podala zelo konkretne in zadovoljive
               odgovore.</p>
               <p>Očitek, da Vlada krši cilje upravljanja, ki jih določa strategija, in ne ravna v
               skladu s smernicami OECD, je po našem mnenju zgrešen. Odkar je Slovenija postala
               članica OECD, je šele sedanja vlada sprejela prvo Strategijo upravljanja kapitalskih
               naložb v državi v vsej svoji zgodovini. Čeprav je bil normativni okvir vzpostavljen
               že leta 2014 s sprejemom Zakona o SDH, je šele ta Vlada uspela zakon v celoti tudi
               implementirati. To sta prepoznala tako OECD kot tudi Evropska komisija, ki je
               sporočila, da se je njeno priporočilo glede strategije SDH izvajal v celoti. SDH tako
               opravlja državne kapitalske naložbe skladno z načeli neodvisnosti, preglednosti,
               gospodarnosti, skrbnosti in tudi odgovornosti, vlada in Državni zbor pa presojata
               uspešnost upravljanja na podlagi poročanja in ugotavljanja doseganja finančnih in
               tudi nefinančnih ciljev. Ko smo strategijo sprejemali oziroma jo tudi sprejeli, smo
               tudi jasno povedali, da je to živa materija, ki se bo po potrebi spreminjala in
               dopolnjevala, ne pa rokohitrsko prilagajala potrebam dnevne politike.</p>
               <p>Seveda po presoji uspešnosti tudi v Poslanski skupini Desus nismo vedno zadovoljni z
               odločitvami upravljavcev. Odgovori na dogajanje okoli imenovanja nadzornikov v naši
               največji banki, torej NLB, še posebej v medijih, nas niso prepričali. Odgovori,
               ponujeni na seji Odbora za finance in monetarno politiko, da so ljudje iz bančne
               sfere pač v sistemu tako imenovanih vrtljivih vrat in da je težko dobiti človeka, ki
               je popolnoma samostojen in neodvisen, nas nekako niso prepričali. Prav tako se ne
               morem strinjati, da je v Sloveniji na voljo le peščica bankirjev, ki je voljna
               prevzeti najbolj odgovorna mesta. Bomo pa seveda skrbno spremljali, kako se bosta do
               imenovanja opredelili tako Banka Slovenije kot Evropska centralna banka.</p>
               <p>Kolegice in kolegi! Naj na tem mestu opozorim, da so pravila zelo jasna in so tudi
               jasno zapisana. Če se kdo tukaj pregreši – tako v sistemu kadrovanja kot v sistemu
               upravljanja in prodajanja –, je treba za to seveda tudi odgovarjati. Če pa kdo za te
               nepravilnosti jasno ve, jih mora tudi obelodaniti in ustrezno ukrepati. V Poslanski
               skupini Desus upravljanje z državnim premoženjem razumemo dobesedno, predvsem kot
               upravljanje in manj kot prodajo, da ne rečem preprodajo ali razprodajo. Nasprotujemo
               prodaji dobro delujočih družb strateškega pomena, ki bi služila le trenutnemu
               polnjenju malhe, beri proračuna. Saj veste, kure, ki nosi zlata jajca, pač ne prodaš,
               saj potem ostaneš tudi brez jajc – mislim seveda na tiste zlate, ki jih ta kura
               neseNaj se kumulira znesek od dividend, le ta pa se naj v bodoče vlaga v razvoj, po
               potrebi pa v majhnem delu tudi za saniranje proračunskih vrzeli.</p>
               <p>Kolegice in kolegi. V tej luči vidimo tudi prihajajočo ustanovitev tako imenovanega
               demografskega sklada, ki bo bdel nad delom – želim si, da nad pretežnim delom –
               državnega premoženja in preko njegovega upravljanja čez čas sofinanciral obveznosti
               pokojninskega, invalidskega zavarovanja na podlagi medgeneracijske solidarnosti.
               Takšne medgeneracijske solidarnosti, kakršne nas ne bo treba biti sram. Sklad bo
               predvsem plemenitil svoje premoženje, ne bo ga pa prodajal za to, da bi ustvarjal
               zgolj enkratni prihodek.</p>
               <p>Kar zadeva informacij glede ponovnega dviga plač menedžerjev državnih podjetij, pa
               bi želel povedati zgolj naslednje. V času zategovanja fiskalnega pasu in ob
               rokohitrskih izjavah, češ da denarja za usklajevanje prisluženih – še enkrat
               poudarjam, prisluženih – in zasluženih pokojnin ni, pa tudi transferov za plače, za
               transfere posameznikom in gospodinjstvom, se pač v Poslanski skupini Desus ideji o
               dvigu plač ne moremo prikloniti. Zdi se nam, milo rečeno, neprimerna, neokusna in
               nehigienična.</p>
               <p>Ob zaključku, bi upravljavce državnega premoženja ob tej priložnosti radi opozorili
               tudi na to, da se v primeru, ko je družba v državni lasti in se namenja prodaji,
               temeljito prouči možnost delavskega odkupa kot najboljšega motivacijskega ukrepa.
               Notranje lastništvo zaposlenih vidimo kot eno najbolj trajnostnih oblik sodobnega
               podjetništva, kot neko vrsto alternativo oziroma protiutež hitri privatizaciji in
               razprodaji zgolj po enem merilu, to je po optimalni ceni. Hvala lepa za vašo
               pozornost.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Prehajamo na splošno razpravo poslank in poslancev o predlogu priporočila.</p>
               <p>Kot prvi se je javil predstavnik predlagatelja mag. Marko Pogačnik.</p>
               <p>Prosim.</p>
            </sp>
            <sp who="SDZ7:PogačnikMarko">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za dano besedo.</p>
               <p>Po predstavitvi vseh stališč s strani poslanskih skupin, sem jaz osebno še bolj
               prepričan, da smo v poslanskih skupinah Slovenske demokratske stranke, Nove Slovenije
               in skupine Nepovezanih poslancev več kot upravičeno vložili ta sklic za izredno sejo
               v zvezi z upravljanjem državnega premoženja. Mislim, da niti v enem izmed stališč
               poslanskih skupin niso teh naših navedb in nepravilnosti tudi negirali. Dejstvo je
               celo, da so, mislim, da socialdemokrati v svojem stališču točno sledili predlogu
               drugega priporočila, ki smo ga dali, in sicer, da se preveri ustreznost strategije
               upravljanja premoženja in da Vlada pride z novo. Vsaj tako je bilo za razumeti. Tudi
               Desus, se mi zdi, je navajal določene zadeve, v katerih opozarja na sisteme in na
               odločitve, ki bi bile lahko boljše. Se mi zdi, da je samo Stranka Modernega centra
               bolj kot ne prodajala tisto meglo o etiki in morali, od katere pa je vsaj za 180
               stopinj obrnila tisto, kar je obljubljala pred volitvami. Ampak tudi v Stranki
               modernega centra se ni zanikala niti ena zadeva, na katere predlagatelji opozarjamo
               oziroma jih tudi navajamo.</p>
               <p>Vsaj zame je bilo zaskrbljujoče stališče, ki ga je predstavil minister za finance kot
               stališče vlade, kajti že po eni grožnji, ki je je bila opozicija deležna s strani
               predsednika Državnega zbora pri interpelaciji Erjavca, ki je povedal, da to
               predstavlja veliko nevarnost za državo, smo danes s strani ministra za finance
               slišali, da opozicija s sklicevanjem izredne seje o upravljanju državnega premoženja
               predstavlja nevarnost za tuje investitorje in da zmanjšujemo bonitete Slovenije v
               tujini. Jaz mislim, da je pa ta njegova izjava presegla vse meje dobrega okusa,
               predvsem pa tudi vse meje demokracije. Spoštovana Vlada, spoštovani predsednik
               Državnega zbora, spoštovani poslanke in poslanci koalicije vlade Mira Cerarja, ali vi
               še sploh rabite opozicijo? Kajti pred časom ste zavrnili vse, kar je predlagala
               opozicija, ampak zdaj ste šli pa korak še naprej z izjavo, da je tisto, kar predlaga
               opozicija, že nevarno za državo in da s potezami zmanjšujemo ugled Slovenije v
               tujini. Mislim, da je pa to res preseglo vse meje dobrega okusa in vse meje
               demokracije v Sloveniji. Ali se vi sploh zavedate besed, ki jih izrekate? Če je kdo
               zamajal ogled v tujini pri tujih investitorjih, potem sta bili to vlada Mira Cerarja
               in koalicija – Stranka modernega centra, SD in Desus – na primeru prodaje Telekoma.
               Vojaška obveščevalna služba je prisluškovala tujim investitorjem in tujim
               potencialnih vlagateljem. Vi delate sramoto tej Sloveniji in odganjate tuje
               vlagatelje, ne da se zdaj spravljate na opozicijo, da z enim sklicem izredne seje, ko
               opozarjamo na vsa tveganja, na vse nevarnosti, in rečete, da s tem zmanjšujemo
               bonitete slovenske države v tujini in odganjamo tuje vlagatelje. Odstopiti bi moral
               minister za obrambo zaradi prodaje družbe Telekoma. Naštejte mi eno državo Evropske
               unije ali pa eno državo, v kateri vlada parlamentarna demokracija, ki je pri prodaji
               državnega premoženja zaradi nepravilnosti moral odstopiti obrambni minister. Naštejte
               mi jo! Ni je. In vi govorite, da opozicija predstavlja nevarnost za državo in pa
               nevarnost za demokracijo. Niti ena koalicijska stranka ni pri svojem stališču teh
               nepravilnosti, na katere opozarjamo, zanikala. A se vam res zdi gospodarno, etično in
               moralno kadrovanje v nadzorni svet Nove Ljubljanske banke, ko imenujete ljudi, ki so
               v tem sistemu zaposleni že skoraj 40 let? Vsaj za opozicijo te ljudje predstavljajo
               veliko tveganje, da so sodelovali in da so tudi odgovorni za bančno luknjo ter da je
               vaš ključni namen za imenovanje teh ljudi predvsem v tem, da se določene zadeve,
               določene nepravilnosti – predvsem na področju odvisnih in hčerinskih družb Nove
               Ljubljanske banke na področju bivše Jugoslavije, Švice, Nemčije – zdaj skrijejo in
               pometejo pod preprogo. Kajti te ljudi, ki so imeli pomembna mesta, verjetno celo
               najbolj odgovorna, v hčerinskih in odvisnih družbah, ste zdaj imenovali v nadzorni
               svet Ljubljanske banke. Vlada pravi v stališču, da pri tem nima nič. Zanimivo mnenje,
               zanimivo stališče, ampak na predlog Vlade in s pomočjo koalicijskih poslank in
               poslancev je bil imenovan nadzorni svet Slovenskega državnega holdinga. To pomeni, da
               je za vse odločitve, ki jih sprejema Slovenski državni holding, tako nadzorni svet
               kot vodstvo, vsaj posredno odgovorna tako vlada Mira Cerarja kot koalicijski
               poslanci.</p>
               <p>Jaz sem še vedno prepričan, da sta za upravljanje državnega premoženja najbolj
               odgovorna predsednik Vlade dr. Miro Cerar in finančni minister dr. Mramor. Kdo maje
               ugled Slovenije v tujini ali pri tujih investitorjih? Jaz mislim, da bi med njimi
               lahko našteli tudi državnega sekretarja gospoda Dragonjo, ki je na oddaji Tarča
               lagal, izrecno rekel, da je Banka Slovenije zahtevala menjavo enega izmed članov
               nadzornega sveta Nove Ljubljanske banke. Spoštovani državni sekretar je bil ujet na
               laži, Banka Slovenije je zadevo zanikala. Vlada nikoli ni pojasnila razlogov za
               menjavo vodstva Slovenskega državnega holdinga. Kot pravimo, legitimna pravica Vlade
               je, da nastavi svoje ljudi. Vendar smo glede na obljube, ki jih je dala predvsem
               Stranka modernega centra pred volitvami, v skupini predlagateljev prepričani, da to
               odstopa od etike in morale. Vsaj povejte razloge, zakaj ste se odločili za menjavo
               vodstva Slovenskega državnega holdinga, zakaj ste skrivali člane nadzornega sveta
               Nove Ljubljanske banke, zakaj ste jih razkrili šele deset minut pred sejo skupščine,
               čeprav vemo, da je bila ta skupščina univerzalna ter da država in Slovenski državni
               holding obvladujeta Novo Ljubljansko banko stoodstotno. Zanimiva so bila tudi
               dogajanja v zvezi z razkritjem neke informacije, ki jo je na seji Odbora za finance
               in monetarno politiko povedal predsednik nadzornega sveta Slovenskega državnega
               holdinga, in sicer, da se članica tega nadzornega odbora mag. Barbara Smolnikar
               izloča pri glasovanjih o Novi Ljubljanski banki, ker je predsednica uprave družbe,
               katere lastnica oziroma delničar je Nova Ljubljanska banka v višini 50 %. V opoziciji
               smo na vse te zadeve že pri imenovanju nadzornega sveta opozarjali. Zanima me,
               spoštovani državni sekretar, ali boste glede na to razkritje predsednika nadzornega
               sveta uporabili 46. člen Zakona o Slovenskem državnem holdingu in predlagali
               razrešitev mag. Barbare Smolnikar iz nadzornega sveta Slovenskega državnega holdinga,
               kajti zdaj se je jasno pokazalo, da tu obstaja velik konflikt interesov.</p>
               <p>Minister za finance je v svojem stališču omenil, da delujemo v skladu s smernicami
               OECD, Vlada se ne sme vmešavati v vodenje in odločanje pri delovanju organov
               upravljanja Slovenskega državnega holdinga. Spoštovani minister je odšel. Mislim, da
               tudi to kaže na odnos ministra do upravljanja državnega premoženja, da kot najbolj
               odgovorna oseba ni prisoten na seji Državnega zbora in ni bil prisoten niti na seji
               Komisije za nadzor javnih financ. Moja edina razlaga je, da se boji. Da se boji
               stopiti pred poslanke in poslance in odgovarjati na vprašanja, zato vedno pošlje
               svojega državnega sekretarja. Minister za finance je rekel, da se Vlada ne vmešava,
               da so organi vodenja oziroma poslovodni organi Slovenskega državnega holdinga
               neodvisni. Predsednik nadzornega sveta Slovenskega državnega holdinga pa na seji
               Odbora za finance pove, da je bil recimo vsaj dvakrat oziroma trikrat že v Kabinetu
               predsednika Vlade Republike Slovenije, pri gospodu Kešeljeviću. Če so neodvisni,
               spoštovani državni sekretar, zakaj potem predsednik nadzornega sveta SDH hodi v
               Kabinet predsednika Vlade Republike Slovenije? Sam je to priznal na seji odbora.
               Zakaj ste potem kot Vlada dali priporočilo Kapitalski družbi, da ne sprejme prevzemne
               ponudbe za prevzem družbe Perutnina Ptuj? Tako kot vam ustreza. Pri Telekomu ste se
               bali sprejeti neko odločitev, druge odločitve pa radi diktirate. Mi v opoziciji in
               tudi v Slovenski demokratski stranki smo že pri spremembi Zakona o Slovenskem
               državnem holdingu opozarjali, da bo s to spremembo, ko se državno lastništvo ne bo
               preneslo na holding, prihajalo prav do takšnih situacij, ki jih navajamo sedaj. To
               pomeni, da Slovenski državni holding ne bo upravljal, ampak da bo s strani Vlade
               prihajalo do vodenja le tega.</p>
               <p>Časa je še kar nekaj, spoštovani državni sekretar in Vlada. Stopite pred javnost in
               pred poslanke in poslance ter povejte. Zakaj so se skrivali nadzorniki Nove
               Ljubljanske banke, zakaj predsednik nadzornega sveta hodi v kabinet vlade Republike
               Slovenija, zakaj ste se odločili za imena za člane nadzornega sveta NLB, ki imajo kar
               globoko zgodovino pri upravljanju vsaj hčerinskih in odvisnih družb? Kakšno je vaše
               mnenje glede konflikta interesa, ki ga je povedal predsednik nadzornega sveta
               Slovenskega državnega holdinga z mag. Barbaro Smolnikar, da se izloča pri
               glasovanjih? Zakaj ste na tak netransparenten način naredili pripojitev Factor banke
               in Probanke k družbi DUTB? Zakaj ste to naredili brez resnih revizij, brez razkritja
               resnih bilanc? Opozarjati je treba, da smo tukaj davkoplačevalci že reševali dve
               privatni banki. Zakaj potrebuje Družba za upravljanje terjatev bank novih sto
               zaposlenih, ki so jih zdaj prenesli iz Probanke in Factor banke? Zakaj ste se
               odločili, da Družba za upravljanje terjatev bank dobi novo poslanstvo s spremembo
               zakona? Da so zdaj zadolženi tudi za prestrukturiranje podjetij, da imamo dva
               upravljavca državnega premoženja – na eni strani Slovenski državni holding na drugi
               strani Družbo za upravljanje terjatev bank. DUTB je dobil dodatnih sto ljudi zdaj s
               to pripojitvijo Probanke in Factor banke, na drugi strani pa vidimo, da DUTB veselo
               najema neke hišne svetovalce. Admetam – štiri milijonske svetovalne pogodbe so že
               bile podpisane, zdaj so naredili majhen premik. Ampak tistim družbam, ki so pod
               okriljem DUTB, določijo, katere svetovalce morajo jemati. Izčrpavajo slovenska
               podjetja: Cimos, Alpino in ostale. Kup stvari je in jaz sem prepričan, da tako
               slabega upravljanja državnega premoženja, kot je pod sedanjo vlado Mira Cerarja, v
               sami zgodovini Slovenije še ni bilo.</p>
               <p>SMC se sklicuje predvsem na zgodovinsko dejanje, da ste sprejeli strategijo
               upravljanja državnega premoženja. Že takrat smo vas opozarjali na pasti in na
               slabosti, ki jih ta strategija ima. Vendar odgovorite na tiste očitke, ki jih
               predlagatelji navajamo, in sicer, da kršite ključne cilje in ključno poslanstvo
               strategije upravljanja državnega premoženja.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima drugi predlagatelj, gospod Jernej Vrtovec.</p>
            </sp>
            <sp who="SDZ7:VrtovecJernej">

               <speaker>JERNEJ VRTOVEC (PS NSi):</speaker>

               <p>Kolegice in kolegi!</p>
               <p>V Novi Sloveniji smo sopodpisniki te seje predvsem zaradi tega, ker tako domačijskega
               kadrovanja ta država še ni imela oziroma ga v preteklosti ni poznala. Omrežja se v
               bistvu sploh ne skrivajo več, ampak sama sebe kadrujejo na odgovorne položaje v
               državna podjetja oziroma v podjetja, v katerih ima država vpliv. Tako brezobzirnega
               kadrovanja, kot ga danes pozna naša država, dejansko torej še ni bilo. Nekaj bom
               navedel v nadaljevanju. Zaradi tega so tovrstne seje izredno dobrodošle, pa ne samo
               zato, da se pogovarjamo, ampak predvsem za vladajočo koalicijo in ministre ter vlado,
               da končno povedo, zakaj na odgovornih položajih v državnih podjetjih podpirajo tiste,
               ki so nekoč že sodelovali bodisi pri tako imenovanem bančnem ropu ali katerihkoli
               drugih takšnih in drugačnih neumnostih, ki so se zgodile v preteklosti. Zakaj Vlada
               vztraja pri enih in istih kadrih, ki kolobarijo po slovenskem bančnem sistemu, po
               državnem premoženju? Vlada kot skupščina je odgovorna. Alarmi, da gre nekaj zelo hudo
               narobe pri kadrovanju se dnevno kažejo in dnevno žvenketajo. Pravega odgovora na te
               alarme ni, še več, vlada in koalicija zgolj mižita, gledata stran, ob tem ko omrežja
               in ozadja kadrujejo. Ampak če gledate stran, še ne pomeni, da niste soodgovorni. Ste
               odgovorni.</p>
               <p>Ko bo tudi zaradi tega napačnega kadrovanja nekoč morda nastala – jaz si ne želim,
               da bi nastala –, še večja bančna luknja, bo ta vladajoča koalicija tista, ki bo
               kriva, ki bo odgovorna. Vse, kar se dogaja v zadnjem obdobju v Novi Ljubljanski
               banki, tudi imenovanje novih nadzornikov, vse to je odgovornost vladajoče
               koalicije.</p>
               <p>Menjava vodstva SDH. Vse skupaj se je začelo pri tej zgodbi in še danes nekateri
               novinarji o tem poročajo, še danes čakamo na tako imenovan zapisnik ali pa
               magnetogram te famozne seje nadzornega sveta SDH, da vidimo na kakšen način se je
               zgodila ta zamenjava uprave Slovenskega državnega holdinga. Tega zapisnika še kar ni.
               Povejte mi, zakaj. Ali vas, spoštovani poslanci vladajoče koalicije, ne zanima, kaj
               se je dogajalo na tej seji? Ali vas ne zanima? Nekateri celo ugibajo, da tega
               magnetograma sploh ni, kljub zakonskim določbam. Ni problem, če pride do zamenjave
               uprave SDH, to sploh ni težava, saj Vlada mora kadrovati v skladu s smernicami OECD.
               Problem je, s kom se je bivšo upravo zamenjalo. S kom? S tistimi se jih je zamenjalo,
               ki so nekoč že sodelovali pri nastajanju bančne luknje, dajanju nezavarovanih
               kreditov.</p>
               <p>Prodaja Palome in Adrie. Palomo in Adrio se je prodalo poštnim nabiralnikom, ki so
               bili ustanovljeni dva dni pred razpisom. Zame je to zelo čudno, to je zelo
               špekulativna naložba. Ali za vas ni? V kakšne roke smo mi ta podjetja prodajali?
               Podjetju na Cipru, davčna oaza. Mi pravimo, to je vse v redu, mi nismo za to
               odgovorni. Smo odgovorni, kajti vi ste nastavili Slovenski državni holding. Kot za
               Palomo velja enako tudi za Adrio. Ampak najhuje in vrh pritlehnega kadrovanja, je pa
               nedvomno imenovanje novega nadzornega sveta Nove Ljubljanske banke. Iz naftalina ste
               potegnili določene ljudi, ki so v banki že od leta 1972 naprej sodelovali pri vseh
               luknjah, ki so nastajale širom po svetu. In ti ljudje bodo spet opravljali oziroma
               nadzorovali upravljanje največje slovenske banke. Izpostavljam tri osebe, ki so nekoč
               že bile v Novi Ljubljanski banki. Povejte mi, kako naj državljani, ki zaupajo v
               bančni sistem – vsaj glede na to, da imajo svoje hranilne vloge v bankah –, zaupajo v
               bančni sistem, ne zaupajo pa ljudem, ki jih vi kadrujete. Tukaj je ta težava. Kako
               naj ljudje zaupajo tem ljudem, ki so že vsaj trikrat spravili banko na kolena, da še
               tretjič ali četrtič ne bodo ponovili tega dejanja. Kako naj zaupamo lisici, da ne bo
               še tretjič prišla po kokoši v naš kokošnjak? Jaz takšnim ljudem ne zaupam, da
               nadzorujejo upravljanje z največjo državno banko.</p>
               <p>Kadrovska komisija naj bi celo enega izmed članov nadzornega sveta Nove Ljubljanske
               banke ocenila celo negativno, kajti ni izpolnjeval treh pogojev: Prvi pogoj – znanje
               tujega jezika, angleščine. Drugi pogoj – nekoč je bil odgovoren v Črni gori, kjer je
               tudi nastajala velika luknja in je minilo premalo časa od tega, ko je bil v Črni
               gori, do samega imenovanja za nadzornika. Tukaj se pojavlja sum korupcije, da bi
               lahko kot nadzornik vplival tudi na te posle, ki jih je imel v Črni gori. Na to naj
               bi kadrovska komisija opozarjala upravo SDH, pa je uprava SDH kljub temu to osebo
               imenovala v nadzorni svet Nove Ljubljanske banke. Kaj se je potem zgodilo? Ker je
               temu izrecno nasprotovala ena izmed članic kadrovske komisije na SDH, je ta članica
               kadrovske odstopila kot članica kadrovske komisije SDH. Potem pa rečejo na SDH, da iz
               osebnih razlogov. Ja, iz osebnih razlogov, ker ne morejo sodelovati pri tem, kar se
               dogaja. To se v tej državi ne zdi nič sumljivo? Lepo vas prosim. Kadruje se torej
               tiste ljudi, tistega posameznika, ki je v Črni gori recimo pomagal ali pa je bil
               takrat na odgovornih položajih, ko se je ustvarjala bančna luknja.</p>
               <p>Gospod Macuh – o njem so tudi mediji veliko pisali. 7 let je vodil podjetje iz
               skupine Nove Ljubljanske banke v Švici, in to podjetje Nove Ljubljanske banke v Švici
               je bila ena od večjih lukenj Nove Ljubljanske banke. Ta gospod je že od leta 1972
               drugače v celotnih strukturah Nove Ljubljanske banke. Od leta 1972. Ne govorim od
               leta 2002, ampak od 1972. To luknjo smo sanirali tudi davkoplačevalci. Povejte mi,
               kje so razlogi, da se kadruje take posameznike, ki so že celotno svojo kariero
               zgradili v Novi Ljubljanski banki, bili dokazano na odgovornih položajih, ko se je
               zgodila bančna luknja. Ampak, da razumemo celotno prepletenost kadrovanja, kar se
               tiče nadzornika gospoda Macuha, pa naslednje. Gospod Macuh je bil tudi nadzornik Nove
               Ljubljanske banke med leti 2010 in 2012, v obdobju, ko je Nova Ljubljanska banka še
               vedno – ko je bil, mimogrede, predsednik nadzornega sveta gospod Simoneti, šef
               upravnega odbora DUTB – dajala nezavarovane kredite, ko je bil šef kadrovske komisije
               predsednik uprave SDH, gospod Jazbec. Glej ga zlomka, krog je sklenjen. Vam se pa ne
               zdi nič sumljivo. To ne govorim zaradi sebe, ampak tudi zaradi srednješolcev, ki so
               tukaj, ki bodo morali ta zapitek plačevati. Napačne kadrovske odločitve te Vlade ne
               bo morala plačevati moja generacija, ampak še mlajša generacija. Zaradi tega, ker so
               na zgornje položaje imenovani ljudje, ki kolobarijo po bančnem sistemu že 40, 50 let.
               V tem obdobju, ko je bil gospod Macuh v nadzornem, so bili tudi dani krediti tako
               Savi kot Vegradu, a nobena kazenska ovadba ni bila podana z njegove strani za
               nezavarovane kredite za nazaj v tem obdobju. Ali kdo sedi zaradi tega obdobja? Nihče.
               Torej, mi imamo bančno luknjo, s strani teh istih gospodov jo imamo, ne vemo pa, kdo
               so storilci. To je enako, kot da bi na Prešernovem trgu dobili nekoga, ki je bil
               ustreljen, mi pa rečemo, da strelca pa ni. Na približno enak način se obnašamo. Ob
               vsem tem pa seveda zbode v oči tudi to, da sta licenco Združenja nadzornikov, ki je
               potrebna, da lahko nekdo opravlja funkcijo v nadzornem svetu Nove Ljubljanske banke,
               dva izmed novo imenovanih pridobila dva dni pred skupščino. Pozor, dva dni pred
               skupščino. Torej sta že vnaprej vedela, da bosta imenovana. Saj to je logično, ampak
               dva dni pred skupščino sta jo pridobila, enemu pa je bila ta licenca podaljšana v
               začetku februarja letos. Ampak, pozor, zadnji izpitni rok za pridobitev licence je
               bil 8. december 2015. Ali se lahko to še bolj odkrito imenuje?</p>
               <p>Če zaključim, te seje so res dobrodošle zaradi tega, ker na eni strani vladajoče
               koalicije ali pa poslancev vladajoče koalicije res ne razumem, kako tako pritlehno
               podpirajo – sploh ni pritlehno, se opravičujem –, oziroma tako odkrito pobalinsko
               kadrovanje. Razumel bi vas, če bi vi imeli kaj od tega, če bi vladajoča koalicija
               imela kaj od tega, če bi poslanci SMC imeli kaj od tega, ampak nimate. Od tega ima
               nekaj le določen del omrežij te države, ima pa veliko od tega. Zaradi tega vas jaz ne
               razumem, zakaj s svojim molkom podpirate tovrstna početja in dejansko ne samo
               razprodajo, ampak odpiranje nove bančne luknje, ki se kaže. Kajti tisti, ki je nekoč
               že sodeloval, soustvarjal, bil soudeležen v bančnem sistemu in je botroval nastanku
               bančne luknje, ki smo jo sanirali, po mojem trdnem prepričanju ne bi več smel sedeti
               na teh odgovornih položajih. V Nemčiji imajo v tej smeri narejeno zakonodajo in
               napovedujem, da bo Nova Slovenija šla v spremembo zakonodaje. Že zdaj vas naprošam za
               podporo, da tisti, ki so naredili bančno luknjo, bili v upravah podjetij, ko je
               nastala bančna luknja, nikoli več ne smejo sedeti v upravah bank. Nikoli več, kajti
               le tako se bomo zavarovali, da ne bodo jajca ali pa kokoši iz kokošnjaka še naprej
               odhajali.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospa Urška Ban, pripravi naj se mag. Matej Tonin.</p>
            </sp>
            <sp who="SDZ7:BanUrška">

               <speaker>URŠKA BAN (PS SMC):</speaker>

               <p>Spoštovana podpredsednica, hvala za besedo. Lep pozdrav tudi z moje strani
               predstavnikom Vlade, poslankam in poslancem!</p>
               <p>Problematika upravljanja državnega premoženja, ki jo obravnavamo tudi danes, je ena
               od zelo aktualnih in tudi stalnih tematik, ki smo jih v zadnjih mesecih kar redno
               obravnavali tako na pristojnih delovnih telesih – Komisiji za nadzor javnih financ,
               Odboru za finance in monetarno politiko – kot tudi že na plenarnih zasedanjih. Te vse
               skupaj več kot 30 urne razprave v zadnjih mesecih so dale različne poglede in vidike
               na upravljanje z državnim premoženjem na eni strani, na drugi strani pa so dale tudi
               možnost, da nam pristojni, tako s strani Vlade kot s strani upravljavca državnega
               premoženja SDH, pojasnijo določene postopke, podajo odgovore v okviru svojih
               pristojnosti v zvezi s postopki, ki jih vodijo.</p>
               <p>Naj tukaj že na začetku povem, da se sama do posameznih odločitev, ki jih upravljavec
               premoženja vsakodnevno sprejema, do posameznih transakcij, ki jih izpeljuje v okviru
               svojih pristojnosti, ne bom konkretno opredeljevala, niti ne razpolagam s celotno
               poslovno korespondenco, pa tudi sama zahtevnost in kompleksnost vseh teh postopkov
               verjetno presega tudi moje poznavanje tovrstne problematike.</p>
               <p>Drugič. Kot poslanka v Državnem zboru verjetno tudi nisem pristojna, da posegam v
               tovrstne odločitve oziroma da se kakorkoli opredeljujem do posameznih transakcij, ki
               jih tokrat upravljavec državnega premoženja sprejema in vodi.</p>
               <p>Bi pa vseeno podala en svoj pogled na današnjo obravnavano temo – upravljanje
               državnega premoženja. Če začnem z letom 2010, ko je Slovenija postala članica OECD.
               Članica organizacije gospodarsko najbolj razvitih držav sveta je morala izpolniti
               določena priporočila skladno s Smernicami OECD za korporativno upravljanje družb v
               državni lasti. Med drugim je bilo nujno sprejetje zakona za vzpostavitev
               centralizacije upravljanja, nujno je bilo sprejetje Kodeksa korporativnega
               upravljanja in tudi sprejetje Strategije upravljanja kapitalskih naložb države s
               spremljajočo klasifikacijo. V času sprejemanja v OECD je imela Slovenija upravljanje
               kapitalskih naložb države urejeno po različnih ministrstvih, nato vzpostavljeno
               Agencijo za upravljanje kapitalskih naložb in upravljanje po konceptu Zakona o
               Slovenskem državnem holdingu iz leta 2012, ki pa ni zaživel. V letu 2014 je bil potem
               sprejet Zakon o Slovenskem državnem holdingu, ki je normativno ustrezal priporočilom
               OECD, in sedanja vlada je uspela ta zakon v celoti implementirati, in sicer smo v
               letu 2015 imenovali nove člane nadzornega sveta SDH, sprejeli smo Strategijo
               upravljanja kapitalskih naložb države, Vlada je sprejela letni načrt upravljanja in
               merila za merjenje uspešnosti poslovanja družb v državni lasti.</p>
               <p>S tem smo na nek način, po mojem mnenju, izoblikovali nek celosten sistem za
               upravljanje podjetij, ki jih ima država v svoji lasti. V tem sistemu je ključno tudi
               to, da SDH deluje neodvisno, neodvisno od dnevnih, takšnih ali drugačnih, tudi
               političnih pritiskov. To je tudi v skladu s smernicami OECD, ki pa ne veljajo samo za
               Vlado, veljajo za državo in politiko nasploh. Zdaj je treba delati na tem, da to
               strategijo sistematično udejanjamo in s tem dvigujemo nivo korporativnega upravljanja
               v celotnem delu državnih podjetij – in ne samo v SDH – po celotni strukturi države.
               Zame je tukaj pomembno, zelo pomembno in bistveno, da imajo družbe v državni lasti
               takšne nadzorne odbore, takšne nadzorne organe, ki delujejo v interesu družbe in
               učinkovito nadzirajo menedžment brez nepotrebnega političnega vmešavanja. Prav to je
               tudi namen Zakona o SDH, katerega osnovni cilj je ločiti državo oziroma politiko od
               upravljanja družb v državni lasti. Kot sem rekla, je Vlada sprejela strategijo, ki jo
               je potrdil ta državni zbor, nadalje letni načrt in merilo za merjenje uspešnosti
               poslovanja družb s kapitalsko naložbo države, na predlog Vlade smo v Državnem zboru
               imenovali tudi nadzorni svet SDH.</p>
               <p>Odločitev o potrditvi nadzornega sveta smo v naši poslanski skupini takrat sprejeli
               odgovorno, preverili na podlagi vseh razpoložljivih informacij, ki smo jih imeli.
               Preverb podatkov iz teh dokazov, ki bi nasprotovali temu, da so kandidati za to
               funkcijo primerni, s takšnimi dokazi nismo razpolagali. Pri tem se tudi vloga
               politike pri imenovanju nadzornega sveta na tak način, kot sem povedala, ko smo ga
               preudarno in premišljeno imenovali, pri vsakodnevnem korporativnem upravljanju konča.
               Uresničevanje vseh ciljev iz sprejetih strategij in aktov je od zdaj naprej naloga
               SDH. Na vseh teh podlagah SDH upravlja državne naložbe, Vlada in Državni zbor pa
               presojata uspešnost upravljanja na podlagi poročanja in ugotavljanja doseganja tako
               finančnih kot nefinančnih ciljev iz aktov upravljanja, ki se ugotavljajo na podlagi
               sprejetih meril. Poročanje Državnemu zboru natančno opredeljuje 67. člen Zakona o
               SDH, ki predpisuje letno poročanje Državnemu zboru in četrtletno poročanje Vladi in
               Komisiji za nadzor javnih financ. Po mojem mnenju je takrat čas in prostor, da ob
               sprejemanju teh poročil razpravljamo o doseganju ciljev – tako finančnih kot
               nefinančnih – kot celotnemu upravljanju in tudi poslovanju SDH kot takemu. Takrat, ko
               obravnavamo tovrstna poročila, imamo možnost vse pristojne povprašati o posameznih
               zadevah iz poročila, iz naše pristojnosti, izpostavimo določeno problematiko,
               sprejmemo tudi določene sklepe kot usmeritve ali predloge Vladi, ki lahko potem na
               podlagi tega tudi ukrepa. Po mojem mnenju so ti okviri primerno zastavljeni in zdaj
               je verjetno čas, da dopustimo, da pristojni uresničujejo zaveze in cilje, ki so jim
               bili postavljeni.</p>
               <p>Kot sem že povedala, se ne bom opredeljevala do konkretnih primerov, ki jih tu
               predlagatelj navaja, bi pa morda še nekaj o kadrovanjih. Na podlagi vseh medijskih
               informacij, tudi dezinformacij, nekih pavšalnih obsodb, opozarjanj, tudi tega, kaj
               vse se je v medijih in znotraj Državnega zbora izpostavljalo, ne nameravam pretirano
               komentirati, ker smo določene odgovore v vseh dosedanjih razpravah že dobili. Zame te
               pavšalne navedbe, pavšalne medijske objave, ki so lahko korektne, ne predstavljajo
               zadostnega dokaza, da bi tu potrdila sklep, ki ga predlaga predlagatelj, in sicer, da
               Vlada krši načela korporativnega upravljanja. Sama tudi ne morem tako z lahkoto
               razpravljati o teh pavšalnih navedbah, o njih odločati, soditi in celo obsoditi glede
               posameznih primerov kadrovanj. Tu določene ljudi, sicer strokovnjake svojih področij,
               diskreditiramo tako na osebni kot profesionalni ravni. Menim, da to ni moja naloga
               znotraj parlamenta, ker sama ne razpolagam s posameznimi dokumenti, ne razpolagam z
               informacijami o vseh preteklih pristojnostih, pooblastilih, odgovornostih teh ljudi,
               ki jih nekateri pripisujejo določenim omrežjem, povezujejo v hobotnice. Če kdorkoli s
               takimi dokazi razpolaga, je prav, da jih predloži za to pristojnim, ki bodo tudi
               ukrepali. Koliko je kdo prispeval k bančni luknji in koliko so posamezni ljudje
               sodelovali pri kreditnih odločitvah, vse to je po mojem mnenju treba najprej
               dokazati, preden o tem sodimo ali obsodimo. Verjetno kar vsem ne moremo eksplicitno
               očitati ustvarjanja bančne luknje na podlagi vseh teh navedb, ki smo jih danes v teh
               razpravah slišali. Ne zdi se mi primerno, da od človeka do človeka znotraj parlamenta
               iščemo, česa je kriv, kakšna pooblastila je imel, ker imamo za to tudi v tej državi
               neke institucije, imamo kadrovsko komisijo SDH, upravo SDH, saj če bomo o vsem tem
               odločali in sodili tukaj, tega niti ne rabimo.</p>
               <p>Na drugi strani v naši državi kljub vsemu delujejo tudi druge institucije, kot so
               Računsko sodišče, Komisija za preprečevanje korupcije, Agencija za trg vrednostnih
               papirjev, Javna agencija Republike Slovenije za varstvo konkurence, ki so zastopniki
               javnega interesa. Če ti ugotovijo določena dejstva in okoliščine, ki bi dokazovale
               sum oškodovanja Republike Slovenije na tak ali drugačen način, predlagajo začetek
               posebnih revizij in začetek odškodninskih postopkov proti posameznim organom ali
               članom znotraj teh organov z namenom, da se zaščiti premoženje Republike Slovenije.
               Je pa res, da tudi sama pričakujem, da tako SDH kot Vlada in vse te druge institucije
               končno v popolnosti začnejo izvajati svoje pristojnosti, enako pa velja tudi za nas v
               parlamentu. Hvala lepa.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima mag. Matej Tonin. Pripravi naj se gospod Franc Laj.</p>
            </sp>
            <sp who="SDZ7:ToninMatej">

               <speaker>MAG. MATEJ TONIN (PS NSi):</speaker>

               <p>Spoštovani kolegice in kolegi, dober dan!</p>
               <p>Mislim, da imamo danes na dnevnem redu ključno temo, s katero se mora ukvarjati tudi
               Državni zbor. Gre za to, na kakšen način bomo upravljali naše skupno premoženje.
               Mislim, da se premalokrat poudari, da od vseh teh 10 milijard, s katerimi naj bi
               razpolagala država, praktično v proračunu dobimo vsako leto tam okoli, čez palec, 50
               milijonov evrov, kar je po naši oceni odločno premalo.</p>
               <p>Če kaj, potem je pretekla praksa doslej vedno dokazala, da država ni bila najboljši
               upravljavec državnega premoženje. Jaz se tukaj ne mislim sprenevedati, jaz mislim, da
               je tukaj vsako politiko, tako levo kot tudi desno, vedno srbeli prsti, da je na
               takšen ali drugačen način posegala v upravljanje državnih podjetij. Nekomu se zdi to
               normalno, meni se to ne zdi normalno. Mislim, da tovrstni posegi v upravljanje
               državnih podjetij oziroma tovrstni politični posegi v upravljanje državnega
               premoženja povzročajo tem podjetjem predvsem škodo. Zakaj škodo? Ker se mi zdi, da so
               tovrstne politične intervencije v državnih podjetjih vedno ali pa velikokrat
               neracionalne in negospodarne, ker se intervenira zaradi tega, da se določene posle
               zagotovi krogom, ki so blizu določeni politični opciji, ne pa zato, da bi se
               podjetjem pomagalo, da bi boljše delovala in tudi ustvarjala nova delovna meta.</p>
               <p>Zato vsaj v Novi Sloveniji velikokrat poudarjamo, da če kaj, potem smo v politiki
               odgovorni za to, da državnim podjetjem poiščemo odgovorne lastnike. Danes žal država
               ni odgovoren lastnik. Kdo pa je pravzaprav odgovoren lastnik? Jaz mislim, da tisti,
               ki bo podjetje razvijal v takšno smer, da bo ustvarjalo nova delovna mesta. Kako se
               bo pa to zgodilo? Jaz mislim, da mora vsako podjetje ves čas vlagati v razvoj, da
               razvija svoje izdelke. Če razvija svoje izdelke, potem ima priložnost, da jih proda.
               Če jih proda, ustvari dobiček, to pa je tisto, kar na koncu koncev lahko ustvari
               delovno mesto. Če se ne vlaga ves čas v razvoj, potem se lahko zgodi, da v nekem
               trenutku podjetje ostane za konkurenco in na koncu koncev tudi propade. Poglejte samo
               primer skandinavske Nokie, kako je visoko napredno tehnološko podjetje praktično v
               nekem trenutku zaostalo za konkurenco in zgodbe o uspehu je bilo konec. Jaz si ne
               želim, da bi se kaj podobnega zgodilo s slovenskimi podjetji. Zaradi tega, vsaj v
               Novi Sloveniji, vse skupaj nagovarjamo, da poiščemo odgovorne lastnike. Odgovorni
               lastniki so pa lahko delavci, ki odkupijo podjetje, lahko so to odgovorni domači
               menedžerji ali pa tudi tujci. Najslabše pa je politično upravljanje gospodarstva,
               kakršnemu smo priča tudi danes. Čeprav je ta vladna koalicija in zlasti največja
               vladna stranka prišla na oblast tudi z obljubo po drugačnem delovanju, po omejevanju,
               kar se tiče poseganja v samoupravljanje gospodarstva, mislim, da praksa kaže, da ste
               šli popolnoma po isti poti kot vsi ostali vaši predhodniki doslej.</p>
               <p>Kolegica, ki je razpravljala pred menoj, je govorila o tem, da praktično ni nobenih
               dokazov, da bi se ta državna podjetja upravljala slabo oziroma da bi prihajalo do
               kakršnihkoli političnih intervencij. Ampak kakšen bi pa bil vaš odgovor, če bi
               dokazali, da se na primer državni sekretar Kešeljević redno sestaja z nadzornikom SDH
               Beličem? Kakšen bi bil ta komentar? Ali bi šlo takrat za nedovoljene politične posege
               ali bi šlo, kako že pravite, za redno dajanje navodil Vlade svojim organom oziroma
               svoji instituciji, v katero smer naj upravlja določena podjetja? Jaz mislim, da se ta
               dva gospoda ne sestajata zaradi tega, ker bi želela, da se neko podjetje upravlja v
               to ali ono smer, ampak ker želita, da se v določenih podjetjih zagotovijo oziroma da
               pridejo v določena podjetja točno določeni kadri. Mislim, da je to slabo in je posmeh
               vsem tistim komisijam, ki jih je ta država ustanovila zato, da naj bi strokovno
               presojala in izbirala posameznike in določene kadre, ki bi bili primerno
               usposobljeni, da bi lahko upravljali z državnimi podjetji.</p>
               <p>Ena stvar, ki mi vedno oziroma zelo pogosto leži na duši, je, da če imate na naši
               strani, torej na desni, zelo intenzivno zagovarjanje tega, da naj vendarle za vsa ta
               državna podjetja končno poiščemo odgovorne lastnike, ki bodo s temi podjetji
               upravljali korektno in naj se politika umakne iz tega procesa, imate na vaši oziroma
               na levi strani zelo intenzivno zagovarjanje teze, da lastništvo sploh ni problem, da
               je bistveno upravljanje. Mislim, da je bila to tudi glavna teza gospoda Jankovića,
               zdajšnjega ljubljanskega župana, ki je vedno trdil, da problem ni lastništvo, ampak
               je problem upravljanje. Če bi bilo v tej tezi ali pa v teh besedah kaj resnice, potem
               lahko to nemudoma preverimo. Če je problem upravljanje, potem zberimo resnično vso
               državno lastništvo pod eno streho, naredimo mednarodni razpis, najdimo za to
               najboljšega svetovnega upravljavca in te ljudi plačajmo po učinkovitosti. Marsikomu
               se zdi to znanstvena fantastika, ampak jaz sem bral zgodbe iz Romunije. V Romuniji so
               bili v podobni situaciji, kot smo se znašli pri nas, in sicer, državna podjetja so
               bila kadrovana politično, ustvarjala so izgubo, imela so en kup problemov, dokler
               niso naredili mednarodnega razpisa, dobili tujega upravljavca in kar naenkrat ta
               podjetja, državna podjetja, država je torej še vedno lastnica teh podjetij, poslujejo
               z dobičkom in poslujejo zelo v redu. Ne samo, da ohranjajo delovna mesta, celo
               ustvarjajo dobiček in se razvijajo. In če bi za tezo, da je problem v upravljanju,
               bila iskrena želja po izboljšanju tega upravljanja, potem bi resnično zbrali vso
               premoženje in ga na mednarodnem razpisu dali v upravljanje najboljšemu upravljavcu.
               Ker pa to ni res, ker pa te iskrene želje ni in ker je jasno videti, da se pri
               upravljanju predvsem tekmuje, kateri bodo kadri, ki bodo zasedali ključne položaje v
               SDH, ki upravlja s tem državnim premoženjem, je jasno, da tukaj ne gre za to, kako
               bodo ta podjetja uspevala, ampak predvsem za to, kdo bo nadzoroval denarni tok teh
               podjetij in kdo bo zraven, ko se bodo sklepali posli med državnimi podjetji in
               določenimi privatnimi podjetji. Mislim, da je to celotna zgodba. Lahko nekateri
               odkimavate, ampak praksa kaže dobesedno to in popolnoma nič drugega.</p>
               <p>Pojdite si pogledat primer SDH v zadnjem obdobju. Resnično težko človek razume, da
               pri vseh kadrih, ki jih ima Slovenija na razpolago, na ključne pozicije postavimo
               praktično tiste ljudi, ki so odgovorni za slovensko bančno luknjo. So odgovorni, da
               bom zelo eksakten pa natančen pri izrazoslovju. Kako naj to razume opozicija oziroma,
               če hočete, tudi drugače, kako naj to razumejo preprosti, navadni ljudje, da nekdo, ki
               je pred tem odobraval kredite, za dejanje katerega bomo morali vsi globoko pogledati
               v žep in smo drago plačali bančno sanacijo, zdaj ta isti človek prihaja na vrh
               Slovenskega državnega holdinga in upravlja z desetmilijardnim slovenskim premoženjem.
               Mislim, te zgodbe je resnično težko razumeti. In težko jih je pojasnjevati ob
               dejstvu, da ob vseh kadrih, ki jih Slovenija ima, ni prav nobenih drugih, kot le ti.
               Jaz bom vladni koaliciji in vsem tistim, ki pravite, da je problem zgolj upravljanje
               državnega premoženja, ne pa lastništvo, verjel zgolj in samo takrat, ko bomo vse to
               državno lastništvo zbrali pod eno streho in poiskali najboljšega upravitelja preko
               naših meja ter ga plačali po učinkovitosti. Šele takrat bom lahko iskreno verjel, da
               gre za upravljanje, ne pa predvsem nadzorovanje denarnega toka.</p>
               <p>Najverjetneje ta današnja razprava, kot se zdi, ne bo prispevala k temu, da bi se kaj
               bistvenega premaknilo, pa kljub vsemu upam, da bo vsaj malo omehčala vladno koalicijo
               v smislu, da bi videli tudi kakšne napake, da bi videli morda tudi nekoliko širši
               kontekst in ne zgolj trmasto vztrajali na branjenju trenutnih pozicij oziroma na
               branjenju trenutnega vodstva SDH, vse ostalo jih pa ne zanima. Sprememba ravnanja in
               odnos vladne koalicije do teh vprašanje je zgolj prvi korak v množici korakov do
               tega, da bomo iz državnega premoženja iztržili več.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospod Franc Laj. Pripravi naj se dr. Laszlo Göncz.</p>
            </sp>
            <sp who="SDZ7:LajFranc">

               <speaker>FRANC LAJ (PS NP):</speaker>

               <p>Spoštovana predsedujoča, hvala za besedo. Spoštovani državni sekretar s sodelavcem,
               dragi kolegice in kolegi!</p>
               <p>Ko smo sprejemali Zakon o Slovenskem državnem holdingu, ko smo sprejemali Strategijo
               upravljanja kapitalskih naložb države kot strateški dokument in ko smo, praktično
               rečeno, izbirali in prevzeli odgovornost za nadzornike, sem mislil, da smo na pravi
               poti in da smo s svoje strani storili vse, da steče korporativno upravljanje v skladu
               s smernicami OECD in našimi pričakovanji. Da ne bo več državno premoženje breme
               državnega proračuna, ampak bo državno premoženje imelo pozitivne javnofinančne
               učinke. Ne moremo reči, da se nič ni zgodilo. Nekaj se je premaknilo, vendar glede na
               vse razpoložljive informacije še zdaleč ne moremo biti zadovoljni z vsem tistim, kar
               smo izvedeli.</p>
               <p>Predvsem se bom osredotočil na en primer, in sicer na Nafto Lendava. Pri državnem
               sekretarju sem bil na razgovoru in sem dobil informacijo, da je imenovan direktor
               Nafte Lendava. Glede na to, da nikjer nisem zasledil nobenega javnega poziva ali
               razpisa s strani Slovenskega državnega holdinga, pod katerega upravljanje to podjetje
               spada, sem se obrnil na pristojne v državnem holdingu. Dobil sem informacijo, da res
               javnega razpisa ni bilo, ker pač akti tega ne zahtevajo. Spoštovani, danes se ne bi
               niti oglasil, če ne bi doživel tega primera. To vsekakor ne kaže na transparentno
               delovanje in kadrovanje znotraj SDH. Mislim, da v tem primeru niso bile dane vse
               možnosti vsem tistim, ki bi bili lahko najmanj toliko ali pa morda še bolj
               kompetentni za opravljanje te naloge. Zavedati se moramo, da ta podjetja – poleg
               tega, da imajo svojo industrijsko infrastrukturo – razpolagajo oziroma upravljajo
               tudi z naravnimi viri. Zato me dostikrat tudi zmoti, da Slovenski državni holding
               upravlja z 12 milijardami premoženja. Mogoče, ampak glede na to, da nimamo nobenih
               podatkov, koliko so vredni naravni viri, od geotermije do zemeljskega plina in tako
               dalje, da ne bom vsega našteval, pa se lahko sprašujemo.</p>
               <p>Jaz mislim, da je to zelo velik razvojni potencial in upam, da bodo zadeve stekle v
               tej smeri, da bomo znali izkoristiti ta zelo velik razvojni potencial, ki nam ga v
               tem trenutku še kako primanjkuje, tako pri nastajanju novih delovnih mest kakor tudi
               pri državnem proračunu. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima dr. László Göncz, pripravi naj se gospod Marko Ferluga.</p>
            </sp>
            <sp who="SDZ7:GönczLászló">

               <speaker>DR. LÁSZLÓ GÖNCZ (PS IMNS):</speaker>

               <p>Hvala lepa za besedo, gospa podpredsednica. Spoštovani kolegice in kolegi!</p>
               <p>Gospod minister Mramor je v svojem izvajanju danes v nekem kontekstu poudaril, da je
               današnja razprava morda škodljiva, predvsem z vidika, kako zunanji subjekti pa tudi
               strokovna javnost ocenjujejo stanje na tem področju. Jaz bi lahko v zvezi s tem v
               neki meri temu tudi pritrdil, ampak z druge strani pa je skorajda nujno poudariti
               tudi to, da na tem področju še zdaleč ne moremo biti zadovoljni z rešitvami, ki so na
               dlani, zato menim, da razprava kljub temu ni odveč. Je pa vsekakor slabo, vsaj po
               mojem mnenju, da ni vsaj minimalnega konsenza pri zbliževanju političnih stališč do
               tega vprašanja, ki je po moji oceni izjemno pomembno vprašanje, morda najpomembnejše
               v tem trenutku. Do neke mere mi je tudi žal, da ni sklepov po tovrstnih razpravah.
               Morda predlagani sklepi niso bili najboljši, morda bi jih bilo treba korigirati,
               ampak vsekakor bi bilo sporočilo dosti bolj vplivno in jasno, če bi nek sklep po taki
               razpravi sprejeli. Ampak bistvo je, da sem osebno pričakoval, da bo pač koalicija
               imela bolj srečne roke pri sistemski in tudi dejanski ureditvi korporativnega
               upravljanja in predvsem pri kadrovskih vprašanjih, ki so povezani z imenovanji v
               ustanove, ki upravljajo z družbenim premoženjem. Jaz žal tega v tem trenutku nikakor
               ne morem potrditi niti trditi, da je temu tako, ker se pravzaprav pri sleherni ali pa
               skorajda vsaki zadevi – pri vsakem imenovanju, pri vsakem procesu – pojavlja težava
               iz osebnih, iz sistemskih ali drugačnih razlogov. Morda lahko težavo problema
               zasledimo tudi v tem, da še vedno vlečemo sabo neke negativno stereotipne zadeve iz
               preteklosti, iz tiste bolj oddaljene preteklosti, govorim torej o nekem drugem
               sistemu, verjetno tudi iz prvega obdobja privatizacije, ampak ne glede na to menim,
               da bi morali danes, leta 2016, določene stvari preseči.</p>
               <p>Slovenski državni holding, DUTB in KAD bi morali uživati visoko zaupanje družbe,
               vendar žal ni tako. Ljudje praktično ne verjamejo prav v te institucije, v katere bi
               najbolj morali verjeti in katerim bi morali najbolj zaupati. Ne bom ponovil tistega,
               kar je pred mano poudaril ravno predgovornik iz našega prekmurskega konca, gospod Laj
               ampak je dejstvo, da smo pri podjetju Nafta zelo konkretno videli, da so bile prav
               odločitve SDH – pa ne samo ta zadnja, ki jo je na koncu omenil gospod Laj, torej
               imenovanje sedanjega direktorja, ampak tudi prejšnje odločitve SDH v zvezi z Nafto –
               zelo sporne in kritične ter so privedle do situacije, v kateri se to podjetje zdaj
               nahaja. Ampak se ne bom spuščal v to zadevo.</p>
               <p>Skratka, menim, da mora pri teh vprašanjih končno priti do nekega preseka in da mora
               Vlada, ki je kot izvršna veja oblasti praktično najbolj odgovorna za korak naprej na
               tem področju, pridobiti ne samo zaupanje družbe, ampak mora tudi pokazati pravilne
               odločitve. Jaz sem prepričan, da to želi, ne verjamem, da bi kakorkoli neke težave
               počela namenoma. Temu ni tako, ampak nekje so, kot je bilo danes že povedano, ta
               omrežja, ti lobiji ali karkoli že omenjamo, žal še vedno preveč v ozadju, zato tega
               preboja še vedno ni. Največ pa žal izgublja prav družba in predvsem tisti del družbe,
               ki je najbolj ranljiv. Želim in upam, da bodo tudi brez sklepov tovrstne razprave
               vsaj malo pripomogle k temu, da se zadeva premakne naprej.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospod Marko Ferluga, pripravi naj se gospa Suzana Lep Šimenko.</p>
            </sp>
            <sp who="SDZ7:FerlugaMarko">

               <speaker>MARKO FERLUGA (PS SMC):</speaker>

               <p>Hvala za besedo. Lep pozdrav vsem!</p>
               <p>Upravljanje družbenega premoženja je zelo hvaležna tema, tako za leve kot za desne,
               in seveda tudi za to, da dobimo mi negativne črne točke, kako nič ne upravljamo in
               nič ne znamo. Okej, sprejmem tudi to.</p>
               <p>Vendar moram začeti nekje na začetku. Pri nas, kar se tiče upravljanja z družbenim
               premoženjem, ni dobro, če kadruje ali upravlja Kad, ni dobro, če upravlja ali kadruje
               Sod, ni prav in ni dobro, če kadruje Kas, ni prav in ni dobro, če kadruje AUKN, in
               seveda ni prav in ni dobro, če kadruje SDH. Vsi se vtikamo v vse in vsi znamo vse,
               veliko posameznikov je tudi tukaj med nami, ki so imeli moč, čast in priliko to v
               preteklosti narediti. Dejstvo je, da je sedanja Vlada dobila tole strukturo
               dvanajstih milijard in še več za upravljanje, zato je bilo treba narediti neke
               korake. Treba je tudi povedati to, da je od leta 2010, ko smo dobili navodila oziroma
               ko nam je OECD naložila, da naj Slovenija končno že nekaj naredi oziroma napiše
               strategijo upravljanja z državnim premoženjem, tega dosedanje vlade niso uspele
               storiti. Ta vlada ima torej vsaj neko majhno zaslugo, da je nekaj storila v tej
               smeri, da je naredila neko strategijo upravljanja in da je ta visibility narejen.
               Daleč od tega, da je vse okej. To sprejmem. Obenem pa še enkrat, tako kot je rekla
               tudi že Urška prej, pozivam, da konkretne nepravilnosti vsak posameznik, ki je tukaj
               v Državnem zboru oziroma zunaj njega, prijavi preiskovalnim organom, sploh če so
               kazniva dejanja. Kar si osebno želim, mogoče tudi naivno izgleda, je, da bi se
               politika umaknila iz gospodarstva. To bo težko, ampak zato je SDH, zato SDH ima svojo
               politiko, svojo strategijo, ima cilje, ki jih je treba doseči, in zato odgovarjata
               uprava in nadzorni svet, ki je postavljen s strani Vlade. Naj omenim oziroma spomnim
               samo na to, da naj bi bil v kadrovski komisiji SDH prisoten tudi član KPK. Priznam,
               da določene izbire SDH vzbujajo dvome, tudi meni. Mislim, da tudi vsi naši kolegi v
               poslanski skupini nismo zadovoljni z določenimi postopki, ampak tako je. Moramo pa si
               želeti in usmerjati to, da SDH sama izbira in si, tako kot v športu, sama dobi
               spoštovanje soigralcev na terenu in si s tem spoštovanjem tudi dobi svoje mesto z
               delom in z načinom dela, ki ga opravlja. Včasih imamo občutek res, da se namenoma
               načrtno – ali je to politično ali je to medijsko – razvija in spodkopava tako DUTB
               ali pa SDH. Ampak s tem se posredno tudi niža vrednost teh podjetij, onemogoča
               normalno delovanje slednjih in se nekam sproža takšne in drugačne pritiske, ki so po
               večini neutemeljeni, ampak so samo pritiski. Kar je velik hendikep Slovenije, je res
               ta nizka, pomanjkljiva kadrovska baza.</p>
               <p>Naj zaključim. Do kam seže politika in kje vstopa stroka? Mislim, da je to temeljno
               vprašanje. Vlada ima vpliv na nadzornim svetom SDH in sam SDH. Državni zbor in Vlada
               imata vpliv na strategijo, tako na letni načrt, naloge in cilje. Ti so zdaj jasno
               napisani. Se pravi, da je okvir postavljen in je jasen. Nadaljnje poslovne odločitve,
               ki jih sprejema z vso odgovornostjo, tako materialno kot kazensko, pa postavljajo
               upravo SDH na tisto točko, kjer ni več umika nazaj. Parlament se, po mojem mnenju,
               mogoče malo preveč ukvarja z vsako posamezno kadrovsko ali poslovno politiko
               slednjega, kar ni naloga, ampak, kot rečeno, je odgovorna za to uprava SDH, ki mora
               nositi vso breme, vse posledice in eventualne zasluge. Noben zakon oziroma nobena
               strategija ni človeka, ki je postavljen na odgovorno mesto, naredila poštenega
               oziroma je bil pošten. Velika odgovornost, ki pa jo imajo tukaj, kar moram poudariti,
               so pa nadzorniki. Do zdaj od nadzornih svetov še noben ni kazensko odgovarjal. Ko se
               bo to enkrat uredilo, bodo tudi vsi ti nadzorni svet funkcionirali kot je treba. Gre
               torej za neko temeljno zaupanje oziroma nezaupanje v inštitucije. Kot sam vidim, so
               osnovni problemi pri današnji debati: točka ena – kadrovanje, točka dve –
               korporativno upravljanje, točka tri – politična privatizacija, točka štiri – lobiji.
               Če vse to zaokrožim, se poskuša s to strategijo nekako zaobiti. Obstajajo dvomi,
               obstajajo raznorazne teorije zarot, ampak poskušajmo se potruditi, da umaknemo to
               našo nesrečno politiko izven gospodarstva, in jaz upam, da bo potem in SDH zadihal in
               začel delati tako, kot je treba. S tem da ne pozabimo, vso odgovornost ima on in za
               vse napačne poteze bodo odgovarjali. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospa Suzana Lep Šimenko, pripravi naj se gospod Primož Hainz.</p>
            </sp>
            <sp who="SDZ7:LepŠimenkoSuzana">

               <speaker>SUZANA LEP ŠIMENKO (PS SDS):</speaker>

               <p>Hvala za besedo, predsedujoča. Spoštovane poslanke, spoštovani poslanci, spoštovani
               državni sekretar, lepo pozdravljeni!</p>
               <p>Današnja seja je izredno pomembna. Zakaj? Zato, ker že dlje časa ugotavljamo, da
               Vlada odstopa od strategije upravljanja državnega premoženja in da nenazadnje ne
               sledi tistim ciljem, ki si jih je sama postavila. Pa bom samo nekatere izmed njih
               tukaj izpostavila.</p>
               <p>Dvig kulture korporativnega upravljanja, povečanje učinkovitosti razpolaganja z
               naložbami, povečanje donosa kapitala in tako naprej. Prav je, da vemo, še enkrat,
               čeprav je že danes bilo večkrat izpostavljeno, da gre za upravljanje okoli 12
               milijard evrov vrednega državnega premoženja. Zato še zdaleč ni nepomembno, kako se s
               tem premoženjem upravlja. Prav odstopanja Vlade od strategije upravljanja državnega
               premoženja pa nenazadnje vplivajo tudi na to, kakšen ugled ima Slovenija v tujini.
               Predvsem je to pomembno, kar je sam minister uvodoma rekel, ima velik vpliv na to,
               kakšno mnenje bi imeli morda potencialni investitorji in kakšen bi bil nenazadnje s
               tem tudi interes investitorjev za investiranje v Sloveniji. Vpliva tudi na
               konkurenčnost celotnega slovenskega gospodarstva. Zato je to zelo pomembno.</p>
               <p>Zdaj pa pojdimo malo nazaj. Kje se je vse skupaj bolj ali manj začelo? Najprej so se
               začele tiste famozne menjave na DUTB, ko se je odpustilo tuje strokovnjaki. Že takrat
               smo opozarjali, da je bilo to več kot očitno narejeno zgolj zaradi tega, ker se na te
               ljudi ni dalo politično vplivati. Naj spomnim, takrat je sam državni sekretar gospod
               Dragonja na skupni seji Odbora za finance in Komisiji za nadzor javnih financ
               priznal, da se je konkretno na primeru Save, o katerem je tudi govora v teh
               priporočil, poskušal vmešavati v samo delo DUTB, ki bi sicer moral biti neodvisna
               inštitucija. Takrat so bili medijsko zelo popularni razni visoki prejemki teh
               posameznikov, ampak ko na drugi strani pogledamo, da želi Vlada na nek način
               razbremeniti tisto zgornjo mejo prejemkov menedžerjev v državnih podjetjih in
               nenazadnje, da se tudi ni na nek način primerno ukrepalo oziroma se sploh ni ukrepalo
               v primeru nezakonito izplačanih dodatkov za stalno pripravljenost, vemo, da je bila
               ta navedba z visokimi prejemki popolnoma za lase privlečena.</p>
               <p>Temu je sledila menjava na vrhu SDH, glede katere v bistvu še do danes nismo prejeli
               nekih konkretnih obrazložitev, za katere bi lahko rekli, da so smiselne. Je pa ta
               vlada prišla na oblast z obljubo o zelo visokih etičnih in moralnih standardih, ta
               vlada je pa odgovorna za to, koga je imenovala v nadzorni svet SDH in kdo sedi na
               vrhu SDH.</p>
               <p>Zdaj pa poglejmo, kaj so pa ti ljudje potem počeli v nadaljevanju. V nadzorni svet
               naše največje državne banke so postavili tiste ljudi, ki so bili v času, ko se je
               bančna luknja ustvarjala, na izjemno pomembnih vodstvenih položajih. Ne moremo torej
               reči, da so ti ljudje soodgovorni za nastalo bančno luknjo, lahko pa z gotovostjo
               rečem, da za te ljudi obstaja veliko tveganje, da so bili soodgovorni za to bančno
               luknjo. Se vam zdi to primeren način upravljanja z državnim premoženjem? Da o poteku
               vseh teh postopkov, o tem smo slišali ogromno na samem odboru v petek in nekaj tudi
               že danes, raje sploh zdaj več ne govorim.</p>
               <p>Videli ste konflikt interesov pri tistih, ki so z banko sodelovali, recimo s samimi
               komitenti banke, ne vidite pa samega konflikta ali pa nič spornega pri teh ljudeh, ki
               so bili na pomembnih funkcijah v banki takrat, ko se je največ teh slabih kreditov
               tudi ustvarilo. Resnično tega enostavno ne morem razumeti.</p>
               <p>Se pa tudi sprašujem, kje so vsi tisti neodvisni strokovnjaki, ki ste jih takrat
               pred volitvami obljubljali. Kdo so ti neodvisni strokovnjaki? Več kot očitno je, da
               gre za vaše, že preizkušene, stare kadre in te iste ljudi ste si zdaj postavili na
               izjemno pomembna mesta.</p>
               <p>Če pogledamo samo prodajo Palome ali pa Adrie Airways, se bom malo bolj ustavila na
               primeru Adrie. Na sami skupščini je bil s strani SDH podan predlog, da se družbo
               dokapitalizira z 4,1 milijona evrov, od tega 3,1 milijon da država, 1 milijon pa da
               novoustanovljena projektna družba K4. Dan pred tem je s to družbo že podpisana
               pogodba o prodaji 91,58 % deleža Republike Slovenije za 100 tisoč evrov. Družba
               prodana družbi ali tako imenovani projektni družbi, ki je bila pa ustanovljena zgolj
               nekaj dni pred samo skupščino in s sedežem v državi, ki je davčno seveda zelo ugodna.
               Resnično se lahko sprašujemo, kakšna je tukaj kultura korporativnega upravljanja in
               če na takšen način vi dejansko povečujete samo učinkovitost naložb. Na drugi strani
               se seveda tudi sprašujemo, kakšno znanje ima ta družba s področja letalstva, kaj to
               pomeni za prihodnje in ne nazadnje tudi to, kaj bodo pa davkoplačevalci od tega
               imeli. Ali bodo imeli po novem recimo zelo ugodne lete z Adrio ali morda kaj od tega?</p>
               <p>Če pogledamo sam prenos terjatev Save na SDH, je zelo problematično oziroma zelo
               čudno vse skupaj. Vse je šlo pod pretvezo, da se rešuje slovenski turizem. Znotraj
               Save d.d. je tudi Sava Turizem, ki ima resnično v lasti zelo velik del hotelov, ki so
               v Sloveniji, in je kot zelo pomemben. Ampak zakaj se potem ni izključilo zgolj te
               družbe, Save Turizem? Zakaj se je šel z davkoplačevalskim denarjem reševati celoten
               holding Save. Nenazadnje je ravno za ta holding bivši predsednik uprave DUTB rekel,
               da je leglo korupcije.</p>
               <p>Če pogledamo sam prenos Probanke in Factor banke na DUTB in če to pogledamo od
               samega začetka tako imenovane nadzorovane likvidacije, lahko smatramo, da so bile
               verjetno tiste terjatve, ki so bile zavarovane, prodane že v tem postopku zadnjih
               dveh let. Ostale so tiste nezavarovane, slabe, resnično kritične terjatve, te
               terjatve pa bodo zdaj prenesene na DUTB, seveda brez ustreznih bilanc, brez ustreznih
               poročil in brez ustreznih revizij. In to naj bi bilo transparentno poslovanje za vas.
               Ne vem, resnično se sprašujemo, če ni to morda zaradi kakšnih klientelističnih
               povezav znotraj katere od teh bank.</p>
               <p>Pa še recimo odkup Pozavarovalnice Save v višini 6,3 milijona evrov od NKBM, ki jih
               je kupila Vlada. Kupnina je šla direktno iz državnega proračuna. Zakaj? Zato, da se
               je delež Republike Slovenije v Pozavarovalnici Save povečal iz 25 na 27 %. Zakaj je
               to pomembno? Pozavarovalnica Sava je opredeljena kot pomembna naložba, kar pomeni, da
               mora imeti 25 % plus eno delnico. Če pogledamo, da sta lastnika Modra zavarovalnica
               in Abanka, ki sta tako ali tako v državni lasti, pomeni, da že tako država obvladuje
               s približno eno tretjino Pozavarovalnice Save. Zakaj je bilo torej pomembno dati teh
               6,3 milijone davkoplačevalskega denarja za ta dodatna 2 %?</p>
               <p>Jaz mislim, da vsi ti primeri več kot očitno kažejo na to, da se tukaj poskuša
               reševati zgolj določene posameznike in pa mogoče določene interesne skupine. Resnično
               se bojim, da se bo na koncu zgodilo prav to, na kar smo že večkrat opozarjali. To, da
               bodo tisti, ki so dejansko odgovorni za nastanek teh slabih terjatev, poceni prišli
               nazaj do tistega, kar so enkrat zaradi slabega ravnanja že izgubili, seveda ponovno
               na račun davkoplačevalcev, kar je tukaj problem.</p>
               <p>SDH je res odgovoren za upravljanje državnega premoženja, Vlada pa je odgovorna za
               imenovanje nadzornikov v SDH, zato mislim, da je tukaj popolno sprenevedanje okoli
               tega, kdo je za kaj odgovoren. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospod Primož Hainz. Pripravi naj se mag. Bojan Krajnc.</p>
            </sp>
            <sp who="SDZ7:HainzPrimož">

               <speaker>PRIMOŽ HAINZ (PS DeSUS):</speaker>

               <p>Hvala lepa za besedo, gospa podpredsednica. Lep pozdrav predstavnikom Vlade, gospodu
               državnemu sekretarju, kolegicam in kolegom!</p>
               <p>Problemi glede, če lahko uporabim kratice, DUTB in SDH ter Ljubljanske banke in teh
               vprašanj, so nekaj, za kar jaz sam seveda mislim, da ni nujno slabo, da se o tem
               pogovarjamo. Sam nimam proti tem razpravam, res pa je, da kadar govorimo o konkretnih
               primerih, je neprimerno bolj pravilno, če lahko rečem, da bi za to ustanovili pač
               preiskovalno komisijo. Na nivoju Državnega zbora se težko pogovarjamo o
               konkretnostih. Tisto, kar seveda je problem teh razprav, je to, da smo te razprave
               imeli že velikokrat in da postane na nek način ponavljanje enih in istih argumentov
               že skoraj malce mučno.</p>
               <p>Moram reči, da smo poslanci skupine Desus imeli razgovor s predstavniki oziroma
               odgovornimi ljudmi v DUTB. Zanimalo nas je – vsaj mene osebno je najbolj zanimalo –,
               kaj si mislijo o delavskem lastništvu. Presenetil me je odgovor, ker so pri tej banki
               preprosto rekli, da jih skrbi socialna plat lastništva, istočasno pa so poudarjali v
               ostalih točkah, da je pomembno, da se tisti, ki investira, zaveda svoje odgovornosti
               in rizika svojega delovanja. Sam seveda mislim, da rešitev ni v tem. Če je delavec
               pripravljen odkupiti del podjetja, če je delavec pripravljen odkupiti tudi del dolga,
               bi mu banke pri nas seveda morale pomagati, kajti brezposelnost je gotovo hujši
               socialni problem kot pa riziko, ki se mu izpostavlja. Ker ta delavec, ki bi hotel iti
               v delavsko lastništvo oziroma delavsko zadrugo, natančno ve, koliko je vredno tisto,
               kar dela, kakšna je ta znamka in bi mu morala seveda banka iti v nekem smislu
               resnično naproti.</p>
               <p>Kar se tiče starih, preverjenih bančnikov, če lahko tako rečem, bančnikov iz časa
               ustvarjanja bančne luknje, seveda moram reči, da sem imel nekaj zelo temeljitih
               pogovorov s posamezniki, ki so v tej banki delali, in moram reči, da so se me
               prepričali v to, da preprosto ni res, da bi morali te ljudi ponovno dajati na
               odgovorne funkcije. Ljudi, ki jih imamo na razpolago, je namreč ogromno, sem
               prepričan, ker smo še vedno, kjerkoli smo odprli, vedno ugotovili, da imamo ljudi. S
               svojo argumentacijo so me pa res prepričali, da jih pravzaprav ne smemo vračati.</p>
               <p>Eden izmed argumentov je bil recimo naslednji. Kolegij ali pa direktor je podpisal
               pogodbo, ker ima tega preveč in ker ni mogel natančno vedeti za vsako pogodbo, kaj v
               njej piše in komu so jo dali. Mislim, da je ta argument katastrofalen. Mi vemo, da je
               bilo na vsaki bančni pogodbi, preden je šla na kolegij, 8 podpisov v Ljubljanski
               banki, zato se zastavlja samo vprašanje zavestnega ali nezavestnega dela tega vodstva
               Ljubljanske banke. Tisto, kar me pri teh vprašanjih še posebej žuli – da ne rečem, da
               sem to tudi že nekajkrat rekel –, da nadzorni sveti niso v ničemer opravili svoje
               naloge. Obratno, šlo je za dogovor med vodstvom in nadzornim svetom in iz tega se je
               rodilo vse tisto, kar se ne bi smelo. Nadzorni sveti bi po zakonu za odločitve, ki so
               jih sprejemali, morali odgovarjati z premoženjem, pa se to ni dogajalo.</p>
               <p>Jaz sem prepričan, da banka v tem trenutku, ko smo jo dokapitalizirali, in to po
               najbolj grobi ali najslabši oceni stresnih testov, ne bi smela prikazovati dobička
               ali pa kopičiti dobička in iz tega ugotavljati svoje uspešno delo, ampak da bi ta
               sredstva, ki jih je dobila, s katerimi razpolaga, pravzaprav morala dajati na
               razpolago delovnih organizacijam oziroma delavcem za nadaljnjo manipulacijo s
               sredstvi.</p>
               <p>Sicer pa vemo, da je danes politika pravzaprav drugorazredno vprašanje, če grem na
               naslednje. Evropo in svet obvladuje seveda finančni kapital in prepričan sem, da je
               podobno tudi pri nas. Dejstvo je, da 25 let nobena oblast v Sloveniji ni bila imuna
               na kadrovanje in da nobena oblast ni uspela preseči te zgodbe odnosa med kadrovanjem
               in oblastjo, pri kateri je bil vedno močnejši, poudarjam, finančni kapital kot pa
               stranke. Stranke so pri teh igrah pravzaprav očitno odigrale šibkejšo vlogo.</p>
               <p>Mogoče je kakšna misel v tem mojem kratkem prispevku blizu kateri misli opozicije,
               vendar moram reči, da je med mano in tistim, kar razlaga opozicija, bistvena razlika.
               Sam menim, da vsega premoženja, ki ga država ima, ne sme prodati, da bi morala vendar
               čuvati nek del, kajti sem pač predstavnik tega, da zdravstva, šolstva ne bi smeli
               privatizirati za vsako ceno in pod vsakim pogojem. Da seveda ne govorim o tem, na
               kakšen način bomo na slovenskem oblikovali pokojninski sklad, ampak to je drugo
               področje, ki se sicer navezuje, ampak sam nisem specialist, zato ga bom raje
               izpustil. Socialni položaj ljudi danes je pri nas odvisen tudi ali pa zelo, da ne
               rečem predvsem, od močnega državnega premoženja, ne samo od davkov na premoženje
               oziroma na privatni kapital.</p>
               <p>Naj ponovim za konec, da sem sam za razvoj delavskega lastništva, torej neko obliko
               zadrug, ki se je na slovenskem v preteklosti izjemno dobro izkazala. Mislim, da bi
               danes morali kolikor se le da pomagati s kapitalom, torej finančnimi sredstvi, da bi
               delavci uresničili svoj socialni status, sami, brez socialne pomoči države, ki sledi
               brezposelnosti. Hvala lepa.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima mag. Bojan Krajnc, pripravi naj se dr. Franc Trček.</p>
            </sp>
            <sp who="SDZ7:KrajncBojan">

               <speaker>MAG. BOJAN KRAJNC (PS SMC):</speaker>

               <p>Hvala za besedo, gospa podpredsednica. Spoštovani državni sekretar, spoštovani
               kolegice in kolegi!</p>
               <p>Tudi sam se bom v začetku najprej referiral na razpravo, ki ste jo imeli mnogi
               kolegi pred mano, ko ste se sami referirali na razpravo gospoda ministra. Tisti del,
               v katerem je govoril o tem, da razprava ni primerna, ste nekateri razumeli kot neke
               vrste prepoved za razpravo, zato ste nekateri reagirali pretirano. Zdaj bi v zvezi s
               tem povedal svoje mnenje, da gospod minister ni trdil, da katerakoli razprava ni
               dovoljena, da naj bomo kar tiho in da naj gremo domov, ampak je povedal, da je to
               takšne vrste razprava, ki želi na upravljanje državnega premoženja vplivati mimo
               vzvodov, ki jih za vpliv na upravljanje državnega premoženja določata Zakon o
               Slovenskem državnem holdingu in Zakon o gospodarskih družbah. Nemara so pretirane
               reakcije na to njegovo izjavo izvirale tudi iz tega, da še zmeraj nismo ponotranjili
               tega, kaj pravzaprav to pomeni. Zato bi se zdaj v nadaljevanju osredotočil tudi na
               to, kaj upravljanje z državnim premoženjem sploh pomeni.</p>
               <p>V naši državi imamo sistem za upravljanje z državnim premoženjem. Ta sistem je
               določen v Zakonu o Slovenskem državnem holdingu. Ta zakon sledi Smernicam OECD za
               korporativno upravljanje podjetij v državni lasti, ki smo jih kot članica OECD seveda
               dolžni upoštevati. Sledeč tem smernicam OECD je glavni cilj zakona zagotoviti, da se
               politika ne vmešava v vodenje družb v državni lasti. To je bistvo. Zakon seveda pove,
               da mora upravljavec državnega premoženja, to je Slovenski državni holding delovati
               neodvisno in samostojno. Pove še več od tega: V skladu z zakonom Slovenski državni
               holding in njegovi organi pri izpolnjevanju svojih nalog niso vezani na navodila
               državnih organov ali tretjih oseb. Državni organ je tudi Državni zbor. Iz tega tako
               za Državni zbor kot tudi za Vlado velja, da ne sme vplivati na odločanje Slovenskega
               državnega holdinga. Če bi zdaj hotel malo podaljšati to izjavo ministra v zvezi z
               razpravo in bi hotel biti malo provokativen oziroma vzbuditi nadaljnjo razpravo pri
               vas, bi lahko rekel, da bi lahko razpravo tu zaključili. To je bistvo. Za vse tiste,
               ki to težko razumete, predlagam, da si to predstavitev mnenja finančnega ministra še
               enkrat preberete. Njegova razprava je šla še naprej in je vključevala Zakon o
               gospodarskih družbah, dvotirno in dvotirni sistem upravljanja, ampak to je, če se
               malo pošalim, že višja matematika, zato je zdaj tu ne bi ponavljal.</p>
               <p>Nekaj besed v zvezi s samim sklicem izredne seje oziroma z gradivom. Ponovno ali pa
               zmeraj bolj se kaže, da je gradivo pripravljeno na način, da je pravzaprav podaljšek
               tega, kar mediji pišejo. Če pogledate, kot zanimivost, gradivo, ki so ga sklicatelji
               pripravili, vsebuje skupaj 56 strani, od tega je kar 63 % oziroma 35 strani
               časopisnih člankov. Mislim, da smo danes že nekje slišali kritiko na račun
               sklicevanja sej na tak način, da se kopirajo časopisni članki. Ugotovili smo seveda,
               da so časopisni članki dobrodošli, ampak kar sledi v obrazložitvi, mora biti neka
               nadgradnja, mora biti neka argumentacija, mora biti neka izpeljava tam navedenih
               dejstev v neke smiselne zaključke. Po moji oceni predlagateljem ali pa tistim, ki so
               zahtevali sklic, teh zaključkov, torej tega induktivnega sklepanja na osnovi
               posamičnih primerov, na kar splošna priporočila, ki so jih potem zapisali v sklepe,
               ki smo jih na odboru zavrnili, ni uspelo argumentirati. Potem je v gradivu kar 8
               strani ali 14 % prepisane strategije. Jaz do zdaj niti v tej razpravi v Državnem
               zboru niti na odboru nisem slišal nič takega, kar bi tisto, kar ste v gradivu na
               osmih straneh prepisali, negiralo. Razprava na odboru je bila itak samo razprava o
               kadrovanju. Jaz tam nisem slišal o upravljanju državnega premoženja nič, razen
               mogoče, da ne bom krivičen, v majhnem delu pri kolegu Vebru in mogoče pri kolegu
               Verbiču, ampak večinoma smo se pogovarjali o kadrovanju. O upravljanju državnega
               premoženja nobenih relevantnih argumentov. Ne glede na to – tukaj bom zvesto ali pa
               strogo sledil temu, kar je v svoji razpravi povedala že kolegica Ban, da ne bo
               komentirala posamičnih primerov ne upravljanja s premoženjem ne kadrovanja. Lahko
               rečem samo to, da je Vlada na vse to, kar ste v gradivu navedli, že odgovorila.</p>
               <p>Spet ne bom bral tega, kar je v odgovoru Vlade na sklic te seje napisano kot v
               prilogi. Gre za odgovore na tri poslanska vprašanja kolegov Pogačnika, Breznika in
               Pojbiča in dve mnenji v zvezi s sklicem Komisije za nadzor javnih financ v zvezi s
               kadrovanjem v državnih družbah in pripojitvijo Factor banke in Probanke Družbi za
               opravljanje terjatev bank. Iz navedenega gradiva, ne v razpravi na odboru in v
               današnji razprave – upam lahko samo, da bo prihodnja razprava prinesla kaj takega,
               kar nas bi lahko morda navedlo na to, da upravljanje z državnim premoženjem krši, kot
               ste sami uporabili izraz, ali pa ne uresničuje ciljev oziroma kazalnikov finančnih
               ali nefinančnih ciljev, karkoli iz dokumentov ali pa iz Zakona o Slovenskem državnem
               holdingu, ki jih je ta državni zbor sprejel –, nič od tega nismo slišali, kar lahko
               pomeni samo to, kar Vlada venomer poudarja, da upravljanje z državnim premoženjem
               poteka v skladu z Zakonom o Slovenskem državnem holdingu, Odlokom o strategiji za
               upravljanje kapitalskih naložb države in ostalimi dokumenti, ki so bili na podlagi
               tega sprejeti.</p>
               <p>Kar pa sem, ne glede na to, da je prej zvenelo kot očitek, da smo na odboru prejšnji
               petek razpravljali samo o kadrovanju, zaznal vendarle kot nek potencial – to je
               omenil v svoji predhodni razpravi že kolega Ferluga –, je kadrovanje v delu, ki se je
               nanašalo na nastop gospoda Gaberščika. Ne tem mestu ne bom ponavljal vse njegove
               razprave, lahko samo omenim poudarek, ko je govoril o tem, da je kadrovska baza
               plitva. Verjetno ni govoril o številki vpisanih v bazo, ki se giblje okoli več sto –
               500, 600, 700 –, ampak je govoril o pravnikih, ki bi hkrati izpolnjevali pogoj
               izključitve nasprotja interesov in bi v primeru bank imeli recimo še bančne izkušnje.
               Tukaj sta tako on kot državni sekretar v svoji predstavitvi govorila o
               prenormiranosti zakonodaje. Za zakonodajno telo, kot smo mi, je posebej zanimiva taka
               trditev, da je nekaj prenormirano. Predlagam kolegom in kolegicam, da se opravi
               razprava tudi na to temo kaj si mislite o tem, kaj prenormiranost je, kje bi se dalo
               normo spremeniti, v primeru kadrovanja na primer narediti manj ostro, zato da bi
               onemogočili to, na kar so nekateri opozarjali, da prihajajo kot kandidati ljudje, ki
               morda niso najbolj primerni. Ko rečem, da niso najbolj primerni, govorim tudi o tem,
               kar je zapisano v prvi in drugi alineji 21. člena Zakona o Slovenskem državnem
               holdingu, to so osebna integriteta, poslovna etičnost, poslovna uspešnost in ugled
               ter tudi poslovna kredibilnost razumevanja poslovne kulture in zavezanost k
               spoštovanju načel poslovne etike. Ko sem na odboru kolega Gaberščika spraševal, kaj
               si pod tem predstavlja, mi je ob tem, ko je razlagal, kaj si pod tem predstavlja,
               povedal tudi to, kako akreditacijska komisija preverja te pogoje. Imajo pač sistem
               vprašanj. Najbolj zanimivo pa je to, da se seveda ob tem, ko nekoga preverjajo,
               ozirajo tudi na to, če je bil kdo izpostavljen v negativni medijski luči. Tule sicer
               na nek način sicer relativiziram to, kar sem prej izrazil kot kritiko, kako je vaše
               gradivo pripravljeno, ampak nek potencial za to, da akreditacijska komisija izbira
               ali nominira boljše kadre, vendarle obstaja, v formalnem in tudi neformalnem delu.
               Hvala lepa.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima predlagatelj, gospod Marko Pogačnik.</p>
            </sp>
            <sp who="SDZ7:PogačnikMarko">

               <speaker>MAG. MARKO POGAČNIK (PS SDS):</speaker>

               <p>Spoštovana predsedujoča, hvala za besedo.</p>
               <p>Odzvati na to razpravo, ki jo je izvedel spoštovani kolega Krajnc iz Poslanske
               skupine SMC. Njegov glavni očitek je, da smo predlagatelji večino gradiva pripravili
               na osnovi medijskih člankov. Spoštovani gospod Krajnc, če vaša koalicija in vlada
               Mira Cerarja ne bi <q>"vrgli"</q> opozicije iz nadzornega sveta Slovenskega državnega
               holdinga, iz nadzornega sveta oziroma članstva upravnega odbora Družbe za upravljanje
               terjatev bank, bi bilo verjetno drugače. Ampak ker opozicija nima <q>"svojega"</q>
               predstavnika v Slovenskem državnem holdingu in nima <q>"svojega"</q> predstavnika v Družbi
               za upravljanje terjatev bank, nam ne preostane druga možnosti, kot da en del gradiva
               pripravimo na osnovi medijskih člankov. Jaz mislim, da so vsa ta dejanja, ki jih mi
               tu notri navajamo, za katere smo prepričani, da odstopajo od dobrih poslovnih praks
               iz tujine, da odstopajo od strategije upravljanja državnega premoženja, ki ga je
               sprejela vlada Mira Cerarja, upravičeni argumenti . Nenazadnje, če izpostavimo samo
               prodajo družbe Paloma d.d<gap n=".."/> V strategiji o upravljanju državnega premoženja najmanj
               piše, da se morajo vsi ponudniki obravnavati enakopravno. Zakaj se na skupščini te
               družbe drugega ponudnika ni obravnavalo enakopravno oziroma zakaj je bil izbran celo
               ponudnik, ki je ponudil bistveno slabše pogoje kot drugi? Zakaj je državni sekretar
               gospod Metod Dragonja na oddaji Tarča lagal, da je odpoklic prvega nadzornika NLB
               gospoda Podbevška zahtevala Banka Slovenije? Nakar je tudi Banka Slovenije to njegovo
               izjavo pač negirala in poslala dopis, da Banka Slovenije nikoli ni zahtevala
               odpoklica katerega izmed članov nadzornega sveta v Novi Ljubljanski banki. Zakaj je
               rekel, da bi se seja lahko kar takoj končala, da ne vidi razloga za razpravo? Seja
               traja že skoraj štiri ure in državni sekretar ni odgovoril še na niti eno vprašanje,
               ki je bilo danes tekom seje postavljeno, niti na eno. Prepričajte državnega
               sekretarja Metoda Dragonjo, da odgovori na ta vprašanja, pa se bomo mogoče odločili,
               da se seja zaključi, da smo dobili ustrezne odgovore. Vendar opozicija in slovenska
               javnost niti do danes še nista dobili odgovora, kateri so bili razlogi za to
               zamenjavo vodstva Slovenskega državnega holdinga, ki se je naredila v letu 2015,.</p>
               <p>V stranki SMC navajate, da delamo neke pavšalne obtožbe. Tukaj notri smo navedli
               nekaj konkretnih primerov, niso samo pavšalne obtožbe. Zakaj se je Vlada odločila za
               enostavno pripojitev Probanke in Factor banke k DUTB? Zakaj je bilo potrebno, da se
               tudi kadrovski bazen tako Probanke kot Factor banke priključi na DUTB? Ali je to že
               predvidevala tako imenovana nadzorna likvidacija, ki jo je izvajala še vlada Alenke
               Bratušek, da se bo vse to skupaj naredilo? Ali je bilo vse tako transparentno pri
               prodaji družbe Adria Airways? Zakaj je bila družba prodana podjetju, ki je bilo
               ustanovljeno le nekaj dni pred nakupom Adrie Airways? Vrsta vprašanj. Zakaj je bilo
               treba iz državnega proračuna dati več kot 6 milijonov evrov za nakup delnic
               Pozavarovalnice Sava? Ali obstaja konflikt interesov pri članici nadzornega sveta
               Barbari Smolnikar, glede na to, da je predsednica uprave družbe, v kateri ima Nova
               Ljubljanska banka 50 % delež, in da se pri vseh odločitvah na sejah nadzornega sveta,
               ki so v povezavi z Novo Ljubljansko banko, izloči?</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa, mag. Marko Pogačnik.</p>
               <p>Besedo ima dr. Franc Trček, pripravi naj se gospa Ljudmila Novak.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>Hvala za besedo, predsedujoča. Spoštovani vsi ostali!</p>
               <p>Tri ure in štirideset minut poslušam nekaj, za kar številni trdite, da je razprava,
               ampak jaz nekako razprave ne vidim. Seveda je upravljanje državnega premoženja
               pomembna tema, lahko bi se strinjal celo s kakšnim govorcem pred menoj, ki je zdaj
               odsoten, da se o tem ne pogovarjamo zato, ker tudi upravljanja državnega premoženja v
               veliki meri ni. Je neka strategija, načrt privatizacije. Podobno kot tako imenovani
               DUTB ne izvršuje tistega, kar je v kratici.</p>
               <p>Če spremljam to, kar se je dogajalo do zdaj, mogoče bo komu metafora prehuda, ampak
               to je nekako takole, kot da imamo ekipo, ki je vzpostavila pogoje, kako naj deluje
               javna hiša, bordel po domače povedano, ki je spisala, kako naj to poteka, in zdaj
               imamo neko drugo ekipo, ki je nekako to prevzela, imamo tukaj tudi del ekipe Desus,
               ki je bil v obeh ekipah, mi se pa zdaj gremo neko razpravo kdo je bolj nedolžen. To
               je žal današnja razprava.</p>
               <p>Gospod Tonin je rekel, da se vedete isto kot vse vlade pred vami. Drži, pika,
               podpišem. Predlagatelj tega in človek, ki največ govori, gospod Pogačnik – vemo, kaj
               je prej delal, takrat je bil zdaj že pokojni gospod Bajuk finančni minister in takrat
               so se iskali odgovorni lastniki. Gospod Pogačnik je bil na neki funkciji, ko se je
               Alpina prodala nekomu in tako naprej. Skratka, draga gospoda, že takrat ste
               zaplužili. Če ne bi počeli tega, kar ste počeli, verjetno ne bi imeli ne SDH v tej
               obliki, zakona, ki ste ga vi spisali, ne bi imeli slabe banke in ne bi imeli nekih
               teh debat.</p>
               <p>Dajmo se malo dotakniti Brnika in tako naprej, ker že vsi govorite o tem. Da bom
               hitrejši, bom danes imel <q>"cegelc"</q>, ker nimam spet toliko časa. Adria Airways Tehnika,
               tega danes nismo obravnavali. Zelo lep primer. Visoko usposobljen kader, brez
               katerega razvoja letalskega prometa v Sloveniji ni, 200 ljudi, posluje pozitivno,
               idealno za delavsko lastništvo. Obvladujejo proizvodni proces, nekaj časa v času
               krize so praktično sami vodili podjetje, nimajo nekega velikega stvarnega kapitala,
               niso čezmerno zadolženi. Kaj se zgodi v praksi? 150 zaposlenih prispeva, zbere lastna
               sredstva za nakup, ustanovi deoo, pridobi posojilo, SDH izbere ponudbo konkurenčne
               poljske firme. Poslovodstvo SDH bi moralo v skladu z Zakonom o sodelovanju delavcev
               pri upravljanju organizirati obvezno posvetovanje s svetom delavcem. Kolikor je meni
               znano, se to ni zgodilo. SDH in Fraport – Aerodrom Ljubljana kot solastnika ne
               upoštevata zahtev delavcev in obeh sindikatov glede necenovnih zavez. Zdi se mi, da
               tudi delavne inšpekcije niso poslali, ki bi pogledala, ali je bilo to prekrškovno,
               izrekla globe in tako naprej. Tako resornemu ministrstvu kot SDH smo poslali
               vprašanja, na kakšen način bosta Vlada in Republika Slovenija v prihodnje podpirala
               delavske prevzeme privatiziranih firm ali firm za privatizacijo. S strani ministrstva
               nismo dobili odgovora, odgovor SDH pa je v tej smeri, da se ukvarjajo s temi procesi
               in nimajo sistemskega vira za oblikovanje jamstvenih shem za podpiranje delavskih
               odkupov. Lahko na dolgo in široko govorim, ampak skratka, neka klavzula, ki jo tam
               imamo, da bo SDH preveril možnosti za notranje lastništvo, je mrtva črka na papirju.
               Pa ne bom zdaj ven vlekel neke vaše koalicijske in tako naprej.</p>
               <p>Kakšne lastnike hočemo, kakšnih lastnikov nočemo. Po tretjini mandata Vlada končno
               blagovoli priti v Maribor. Dober dan. Potem ena od teh pozitivnih novic – nekemu
               podjetju, ki je poslance z našega konca seveda tudi kontaktiralo, gor in dol, so
               nekako odobrili neka premostitvena sredstva v višini 200 tisoč evrov. Gre za neko
               podjetje, ki je bil divizija Gorenja v časih, delali so kuhinje. Gremo gledati v
               lastništvo. Lastnik tega podjetja je ameriški sklad, ki se za slovenske razmere valja
               v denarju. In ta tako imenovani – naj zlasti prisluhnejo kolegi iz NSi – odgovorni
               tuji lastnik noče investirati 300 tisoč evrov v firmo, katere lastnik je. Takšnih
               odgovornih tujih lastnikov jaz v Sloveniji nočem imeti, pika, gotovo. Ja, Joško,
               dviguješ roke. To nas potem rine v neko kolonialno situacijo, če hočete, ki jo
               poznamo že v Beli krajini, na Dolenjskem rečemo IMV, tudi Renault zgodba, če hočete.
               Da bomo ostali pri vas, nam plačajte toliko in toliko. Takšne privatizacije se mi
               gremo, dragi moji, in to je v bistvu problem. Poslušam cel dan: Hops, mi moramo dati
               roke stran od tega. Ker je bil zakon tako spisan, da je SDH neko vzporedno vesolje,
               ker je takrat neka pozicija mislila, da bo na ta način tekel – odvisno, kako štejemo
               – tretji, četrti ali končni krog privatizacije v Sloveniji. Zdaj se je zadeva malo
               premešala, prišle so neke nove politike, novi politiki, nekoliko bolj nerodni,
               predsednik Državnega zbora prešteva interesne lobije, nekako je prišel do 5 ali kako
               že, in potem imamo seveda neko situacijo, ki jo imamo.</p>
               <p>Kolegi iz Desusa danes veliko govorijo o zadrugah. Kje pa ste bili takrat, gospoda,
               ko ste bili na Vladi? Saj ste v vseh vladah – aja, samo dva sta še tukaj – od leta
               2000. Zakaj niste o tem govorili leta 2004 ali 2008? Potem se ne bi zdaj pogovarjali
               in se norčevali iz ljudi, ali bomo izvedli izredno uskladitev pokojnin v neto višini
               pol bureka, vendar ne v Ljubljani, pol bureka v Mariboru mogoče, ki si ga boste
               kupili.</p>
               <p>Ali veste, kaj mi gre od tretjega ali četrtega leta starosti na živce in na kaj sem
               najbolj alergičen? Dvoličnost. V tej <q>"nerazpravi"</q> je predvsem polno neke dvoličnosti.
               Mi bomo seveda zadeve premaknili naprej, ko boste ljudje, ki ste vzpostavili take
               zadeve, in ljudje, ki preko nekega presečišča lobijev, recimo gospoda iz SD, zrinjeni
               ven iz politike in soodločanja v gospodarstvu. Pred tem bodo to samo neke nabijajoče
               seje, ker moramo pač mi oddelati svojo domačo nalogo, ker nam gre v glavnem to tudi
               malo na jetra.</p>
               <p>Koliko je predlagateljev? Ena stranka, druga stranka, nepovezani – trideset vas je.
               Tukaj vas sedi šest. Lahko mi rečete, da sem jaz en sam. Sedem, pardon, kolega je še
               prišel. Jaz sem moje poslal, da naj gredo kaj delat, vključno s strokovnimi
               sodelavci, ker sem vedel, kako bo ta seja potekala. Ne vidim v tej seji neke blazne
               razprave. Tudi dvomim, da bo gospod Dragonja povedal kaj drugega, kot je povedal
               gospod minister. Zaradi tega, ker vam taka ureditev odgovarja. Saj veste, skrbni
               pregled srednje velikega slovenskega podjetja, ki ga izvede kaka pravniška slovenska
               firma, stane par sto tisoč evrov. Tukaj imamo koalicijo, kjer je največ pravnikov.
               Dober dan. To so neka dejstva. To so dejstva, ki so jih že novinarji večkrat
               napisali, to so neka dejstva, ki se jih v bistvu zavedamo. Verjetno se bo ta krog
               privatizacije moral odviti do konca, da bo potem rekla koalicija: Aha, saj res, dajmo
               uvesti delavsko upravljanje, to je pa super. Pa se bomo vsi strinjali, ko ne bo več
               kaj delavsko upravljati ali ko bo zelo težko priti do nekih finančnih sredstev, da bi
               se delavci lahko vključili v upravljanje ali pa prevzeli. Zadnji teden se recimo spet
               malo več govori o Domelu, kjer je gospa direktorica dobila nagrado. Upam, da vsaj
               Gospodarsko zbornico malo sreča pamet, če že ne Državni zbor. Se opravičujem, ampak
               nisem nekako popolnoma prepričan, da je temu res tako.</p>
               <p>Seveda se država mora vtikati v svojo lastnino na ta način, da kot v državah, kjer to
               resno delajo, na odgovorne funkcije kadruje neke sposobne ljudi, ne kleptomane. Tudi
               v nadzorne svete, kjer tudi <gap n="…"/> <stage type="inaudible">/izklop mikrofona/</stage></p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Postopkovno, mag. Marko Pogačnik, izvolite.</p>
            </sp>
            <sp who="SDZ7:PogačnikMarko">

               <speaker>MAG. MARKO POGAČNIK (PS SDS):</speaker>

               <p>Spoštovana predsedujoča, hvala za dano besedo.</p>
               <p>Jaz vas naprošam, da opozorite kolega Trčka, da uporablja pravilne številke in pa
               tudi pravilno vsebino, ko navaja nekatere podatke. Zdaj, Slovenska odškodninska
               družba leta 2006 ni prodala 56 % deleža družbe Alpina in sama v celoti ne bi mogla
               prodati družbe Alpina, ker tudi ni bila nikoli 56 % lastnik. Slovenska odškodninska
               družba je prodala 15 % delež, skupaj še s tremi prodajalci – Kapitalsko družbo, EBRD
               – Evropsko banko za obnovo in razvoj in Maksimo Holding. Družba je bila prodana leta
               2006, in sicer na transparenten način, z enakopravno obravnavo vseh ponudnikov,
               zadnja ponudba pa je bila na dražbi najboljšemu ponudniku. Težave v Alpini so se
               začele z vstopom DUTB leta 2013. Jaz se ne spomnim, da bi bili v Alpini v letu 2007,
               2008, 2009, 2011, 2012 kakšni protesti ali pa kaj. Izpostavljena je bila slaba
               prodaja. Omenjen je bil tudi pokojni finančni minister Bajuk. Pustite pokojne, da
               počivajo v miru.</p>
               <p>Naj uporablja pravilne podatke. Na to sem jaz opozoril že na sami seji Odbora za
               finance, ki je bila sklicana na predlog Združene levice. Ta isti podatek so
               uporabljali, da je SOD prodal kar 56 % delež Alpine. Ni, ampak 15, skupaj še s tremi
               ponudniki.</p>
               <p>Tudi v stališču Poslanske skupine Združene levice so vsaj štiri številčne in
               vsebinske napake v zvezi z delovanjem SOD v času prve Janševe vlade, da so recimo
               kupnino od premoženja dali v vrednostne papirje in naložbe. Ne, mi smo poravnavali
               obveznosti. Ne vem, od kje je kolega Mesec dobil te podatke. Da sta Sod in Kad
               prodala 190 družb. 172 kapitalskih naložb je imela Slovenska odškodninska družba leta
               2015, ko sem jaz zasedel položaj, pa še danes jih nekaj obvladuje.</p>
               <p>Spoštovana predsedujoča, predlagam, da opozorite poslance Združene levice, da
               operirajo s pravilnimi podatki in ne zavajajo.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa za vaše pojasnilo. To ni bil postopkovni predlog, to se bolj šteje kot
               razprava, v kateri vi lahko pojasnite mnenje. <stage type="interruption">/ oglašanje iz dvorane/</stage> Ja, hvala
               lepa.</p>
               <p>Zdaj pa ima postopkovno besedo dr. Franc Trček.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>Spoštovana predsedujoča, mislim, da je skrajni čas, da poslanci SDS nehajo
               zlorabljati postopkovno. Lahko zavrtimo magnetogram nazaj, jaz nisem omenjal nobene
               statistike, nobenega podatka. Zato je to še dvojna zloraba in nekako pričakujem, da
               boste gospodu Pogačniku izrekli opomin. Hvala za besedo.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Nadaljujemo s sejo.</p>
               <p>Proceduralno ali v imenu predlagatelja? Kot predlagatelj, mag. Marko Pogačnik.</p>
               <p>Izvolite, beseda je vaša.</p>
            </sp>
            <sp who="SDZ7:PogačnikMarko">

               <speaker>MAG. MARKO POGAČNIK (PS SDS):</speaker>

               <p>Hvala.</p>
               <p>Spoštovani kolega Trček, omenili ste, da je Sod prodal Alpino. Ni je prodal sam,
               prodal jo je s še tremi ostalimi lastniki. Sod ni nikdar prodal 56 % delež Alpine,
               ker <gap n="…"/> <stage type="interruption">/ oglašanje iz dvorane/</stage> Ker ni razpolagal <gap n="…"/> Dejali ste, da je prodal <gap n="…"/> <stage type="interruption">/
               oglašanje iz dvorane/</stage></p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Gospod Trček, lepo prosim, da se umirite.</p>
            </sp>
            <sp who="SDZ7:PogačnikMarko">

               <speaker>MAG. MARKO POGAČNIK (PS SDS):</speaker>

               <p>Da prodaš družbo, potrebuješ večinski delež.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospa Ljudmila Novak, pripravi naj se gospod Uroš Prikl.</p>
            </sp>
            <sp who="SDZ7:NovakLjudmila">

               <speaker>LJUDMILA NOVAK (PS NSi):</speaker>

               <p>Spoštovani, lepo pozdravljeni.</p>
               <p>Danes nenehno poslušamo, kako Vlada ne sme vplivati na odločitve SDH. Ja, res, to je
               po pravilih, vendar vsi vemo, da je pa Vlada imenovala nadzorni svet, ki je potem
               naprej imenoval in lahko tudi menja vodstvo SDH, če ne dela dobro in prav. Ko je
               vlada imenovala nadzorni svet, je verjetno izbrala neke ljudi, ki jih je tudi
               preverila, ali ustrezajo smernicam Vlade. Zelo sem razočarana, ker pri teh
               imenovanjih dejansko zdaj omrežja nastavljajo svoje preizkušene kadre ali kadre iz
               naftalina, kot je nekdo rekel, Vlada pa pri tem gleda stran. Zato ni nič manj kriva,
               ker gleda stran.</p>
               <p>Ko sem poslušala stališče Poslanske skupine SD, gospoda Vebra, moram reči, da je bil
               zelo kritičen do lastninjena v tem času, do kadrovanja. Enako je bilo tudi v stališču
               Desusa. Jaz to razumem, če bi bilo to osebno stališče poslanca, ampak to so bila
               stališča koalicijske poslanske skupine, dveh koalicijskih poslanskih skupin. Jaz se
               čudim, kako ti dve poslanski skupini oziroma stranki še vztrajata v takšni vladi, ki
               podpira tako katastrofalne odločitve ljudi, ki so jih oni nastavili. Temu se pa močno
               čudim. Kar naprej se izpostavlja, kako je treba odgovorno lastniniti, mi tudi
               pravimo, da je treba poiskati odgovorne lastnike, ampak premoženje se pa prodaja pod
               vašim vodenjem države. Zato ni Nova Slovenija kriva za to, kateri so tisti prihodnji
               oziroma sedanji kupci državnega premoženja. Vi ste v Vladi, ne Nova Slovenija. Potem
               se, prosim, ne sprenevedajte, drugače je to sama ena sama dvoličnost. Razumem osebna
               stališča posameznih poslancev, ne razumem pa, kaj dela vaša stranka še v takšni vladi
               s takšnimi stališči.</p>
               <p>Novi obrazi, zadaj pa delajo old boys, strici iz ozadja. Vi ste tako rekoč tista prva
               linija, pehota, kot pravijo v vojski, ki jo porivajo naprej, medtem ko od zadaj pa
               drugi lahko delajo tisto, kar hočejo, vi pa kar molčite in dovolite, da vas porivajo
               v prve vrste in ste zato najbolj odgovorni. V normalnih državah nikoli normalna
               oblast ne bi ponovno nastavljala ljudi na odgovorne funkcije, ki so tam že bili in ki
               se niso izkazali, morebiti celo več, ki so sodelovali pri spornih odločitvah. V
               normalni državi se to ne more dogajati, žal se pri nas to dogaja.</p>
               <p>Medtem ko mi tukaj premetavamo milijone in milijarde, Nova Ljubljanska banka govori o
               racionalizaciji. Veste, kako racionalizira poslovanje? Tako, da ljudem v odročnih
               krajih ukinja bankomate, kot sem včeraj slišala v Solčavi. S tem se ukvarjajo
               državljani, tudi bankomat jim hočejo vzeti, mi se pa pogovarjamo tukaj o izginulih
               milijonih in milijardah.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospod Uroš Prikl, pripravi naj se mag. Anže Logar.</p>
            </sp>
            <sp who="SDZ7:PriklUroš">

               <speaker>UROŠ PRIKL (PS DeSUS):</speaker>

               <p>Predsednica, hvala lepa za besedo. Lep pozdrav še enkrat z moje strani vsem navzočim
               poslancem in predstavnikoma Vlade!</p>
               <p>Imam občutek, ne občutek, to je dejstvo, da smo že ogromno govorili o zadevah
               vezanih na upravljanje državnega premoženja. Nič ni narobe, ampak občutek pa imam pri
               vsem tem, da vedno, ko se začnemo o tem pogovarjati, opozicija nastopa – naj mi bo
               dovoljeno uporabiti ta izraz –, nekako z negativističnim pristopom. Vse je narobe, ta
               strategija že pri sami pripravi ni bila deležna neke pozitivne valence ali pa nekega
               optimizma pri pripravi, ko je bila potrjena in sprejeta, vse skupaj je bil en velik
               nič in tako naprej. Jaz seveda nisem tega stališča in tudi v Desusu nismo tega
               stališča. Kot je kolegica Novak ugotovila, smo še kritični. Mi smo zmeraj in povsod
               kritični, ampak z neko dozo umirjene in konstruktivne kritike.</p>
               <p>Strategija seveda ni suho zlato. To je treba vedeti. Verjetno ima kakšne
               pomanjkljivosti, ampak hkrati je pred njo tudi čas, da se v svoji implementaciji tudi
               na nek način izpelje do tistih pozitivnih učinkov, ki jih v končni fazi želimo vsi
               skupaj skozi upravljanje državnega premoženja tudi realizirati. Rekli smo, to moram
               tukaj opozoriti, da bomo seveda čez en določen čas zadevo pogledali, jo dopolnili, jo
               spremenili, korigirali, da bo seveda v korist državljanov in državljank te države.
               Končno imamo to strategijo, dolgo časa je nismo imeli. Sledimo nekim usmeritvam
               Evropske komisije in nenazadnje OECD, katerega člani smo. Vse te inštitucije so nam
               dale pozitivno oceno oziroma se pozitivno izrazile o sami strategiji in načinu
               upravljanja z državnim premoženjem. Pa tudi če se ne bi, so what, kot bi nekdo rekel.
               Vem, da je to pravi način, da ima strategija v svojem osnovnem pročelju za nalogo od
               dnevne politike neodvisno, racionalno, predvsem pa transparentno upravljati z našo
               imovino, imovino državljank in državljanov, ki so dolgo vrsto let ustvarjali,
               plemenitili in tako dalje. Pri tej strategiji, to moram še enkrat povedati, imam v
               mislih predvsem upravljanje in plemenitenje, v manjši meri in tam, kjer je to
               potrebno, tam kjer posamezna manjša udeležba države ni opredeljena kot strateška
               naložba, pa tudi odprodati, tudi poiskati neke druge lastnike. Nič nimam proti temu.
               Imam pa stališče, da ni težava v tem, da je država lastnik mnogih podjetij, ampak je
               težava v tem, da so tiste osebe z imeni in priimki, ki upravljajo, ki so na vodilnih
               oziroma na ključnih položajih, bili ali pa so še včasih premalo odgovorni in včasih
               premalo impulzivni. In smo že prišli do problema kadrovanja.</p>
               <p>Bilo bi zelo narobe, če bi se dnevna politika, politiki ali politične stranke
               direktno, neposredno vključevali v kadrovanje in vlekli tiste ključne poteze. To se
               ne sme zgoditizato smo se odločili iti po drugi poti in imenovati inštitucije.
               Nobenih imaginarnih omrežij lobistov, stricev, tet, kakorkoli, ampak da te
               inštitucije oziroma vodilni ljudje na njih, ki smo jim tudi jasno zapisali pravila
               igre, opravijo nalogo tako v kadrovskem smislu kot seveda tud v upravljavskem v
               kontekstu izvajanja politik, ki so pred SDH, nenazadnje tudi slabe banke pa še kaj bi
               lahko naštevali.</p>
               <p>Res je, kot smo povedali v stališču Poslanske skupine Desus, da so bili nekateri
               odzivi vodilnih v SDH neprepričljivi in niso jasno demantirali nekaterih medijskih
               zapisov v zvezi s kadrovanjem, tukaj imam predvsem v mislih našo največjo državno
               banko. V Desus nismo in tudi jaz osebno nisem ta, ki bi vsepovprek s pogromom nekoga
               obtoževal in po nekomu udrihal, je pa seveda res, da je pri končnem izboru tako
               menedžmenta kot nadzornikov velikih, pomembnih in strateških državnih naložb oziroma
               podjetij, vendarle treba izbrati iz nabora – mislim, da niti ni toliko majhen ta
               nabor kadrov za te ključne funkcije – tiste ljudi, ki so strokovno nesporni, ki imajo
               svoje izkušnje, ki se niso v preteklosti kompromitirali in še bi lahko našteval. Da
               poenostavim, izbrati je treba takšne ljudi, pri katerih ne bo niti minimalnega suma
               za kakršnokoli nečedno početje v preteklosti. Čisti morajo biti kot solza, bi se temu
               reklo.</p>
               <p>Seveda je dejstvo tudi to, da je treba imeti neka specifična znanja na tem področju.
               Pri samih specifičnih znanjih je treba vedeti, da so bogate minule izkušnje v
               bančništvu neobhodno potreben pogoj, hkrati pa je na drugi strani vendarle treba tudi
               vedeti, da se v preteklosti z takšnimi ali drugačnimi aktivnostmi oseba seveda ni
               kompromitirala. To ni najbolj enostaven posel, ampak zato so zapisana pravila igre,
               zato so zapisani številni pravilniki, navodila, kaj pa vem, kaj še vse. Če kadrovanje
               v SDH primerjam s kadrovanjem recimo v državni upravi, gredo tudi tam ljudje –državni
               uradniki višjega ranga, generalni sekretarji, generalni direktorji – tudi skozi en
               postopek. Imenuje se posebna natečajna komisija, pregledajo se njegove izkušnje,
               pregleda se njegovo znanje in tako dalje in tako naprej. N nazadnje tudi v
               gospodarskih družbah, ne rabijo biti državne, se opravi nek postopek in se izbere
               najustreznejšega kandidata. Mislim, da je prav tako, da se gre skozi ta postopek, in
               če so pravila igre nejasno napisana, jih je seveda potrebno spremeniti.</p>
               <p>Želim pa še enkrat jasno in glavno povedati, da smo inštitucije in sistem
               upravljanja oblikovali tako, da dnevna politika ne sme in ne more posegati v te
               odločitve. To je pač bil naš namen. Vsi tisti, ki pa sodelujejo v teh postopkih,
               torej SDH in njihova kadrovska komisija, skratka, odgovorni, da jih zdaj pri imenih
               in priimkih ne naštevam, pa se morajo tukaj zavedati, kje so, po kakšnih pravilih
               igre in po kakšnih predpisih morajo delovati. Zavedati se morajo svoje odgovornosti
               in v končni fazi tudi posledic tako v dobrem kot v slabem.</p>
               <p>Nekajkrat je bil Desus tukaj omenjen, verjamem, da dobronamerno. Vprašanje je bilo,
               kdo kadruje. Desus zagotovo ne. Desus tukaj podpira transparentno, pošteno igro, če
               hočete, zelo tako direktno povedano, spoštovanje predpisov, spoštovanje inštitucij,
               njihove vloge. Če se bomo tega držali, težav ne bi smelo biti. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Vrtovec, ste želeli besedo kot predlagatelj?</p>
               <p>Izvolite.</p>
            </sp>
            <sp who="SDZ7:VrtovecJernej">

               <speaker>JERNEJ VRTOVEC (PS NSi):</speaker>

               <p>Spoštovani kolegice in kolegi!</p>
               <p>Pravkar je bilo rečeno, da se ta politika, ki je zdaj, ne ukvarja s kadrovanjem, da
               politika ne kadruje in tako dalje. To so floskule, ker je politika nastavila nadzorni
               svet Slovenskega državnega holdinga. Mimo tega ne moremo. Ta državni zbor je imenoval
               Slovenski državni holding z vašimi glasovi. Ampak to sploh ni nič sporno, to je v
               skladu z zakonodajo. Ob tem ne moremo govoriti, da politika ne kadruje. Da pa
               politika kadruje iz kabineta predsednika Vlade, je pa javno znano. Če se gospod
               Kešeljević, ki je zadolžen za kadrovanje ali kadrovske rešitve, dobiva s člani
               nadzornega sveta SDH, takšne so tudi neuradne informacije, potemtakem politika
               kadruje, vaša politika kadruje. To je sporno. Če nekoga Vlada imenuje, je to logično,
               saj Vlada mora imenovati, Vlada mora kadrovati, ampak bistveno je, da kadruje ljudi,
               ki niso kompromitirani, ki imajo čisto preteklost, ki niso v preteklosti sodelovali,
               kot sem že prej dejal, pri nastajanju bančne luknje, ki so jo sanirali
               davkoplačevalci. Tu nastaja pri vas problem.</p>
               <p>Jaz vas dobronamerno opozarjam, da ta problem rešite, da ne imenujete več ljudi, ki
               so zgolj in samo <q>"naši"</q>, so pa v preteklosti zagrešili marsikateri problem, ki se je
               naknadno izkazal kot problem. Jaz vas res spodbujam, da tu prisluhnete predlogom
               opozicije, da se poslužujete ene drugačne politike pri kadrovanju v državnih
               podjetjih, sploh ko govorimo o bankah oziroma o bančnem sistemu, kajti ljudje so na
               banke zelo občutljivi. Večkrat so namreč v ta sistem že vlagali finančna sredstva in
               ne moremo z njimi ravnati na tak mačehovski odnos.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Anže Logar, pripravi naj se gospod Igor Zorčič.</p>
            </sp>
            <sp who="SDZ7:LogarAnže">

               <speaker>MAG. ANŽE LOGAR (PS SDS):</speaker>

               <p>Hvala.</p>
               <p>Jaz ne vem, če ima Desus res tako šibke korenine pri kadrovskih imenovanjih SDH, če
               malce karikiram. Vsi tisti trije, ki so bili imenovani v nadzorni svet Nove
               Ljubljanske banke in zaradi katerih posledično je tudi recimo današnja seja, nekako
               spadajo v milje Desusa. Če bi bili recimo predstavniki mlajše generacije, tiste
               podjetniške srenje, ki danes ustvarja, verjetno ne bi bilo mogoče tem imenom
               pripisati kakšnih velikih očitkov o tem, da so kopali bančno luknjo.</p>
               <p>Ampak moram se vrniti k uvodnim besedam ministra Mramorja. On je rekel, da takšne
               razprave v Državnem zboru o kadrovanju v slovenskih državnih podjetjih bistveno
               vplivajo na sliko Slovenije, zmanjšujejo privlačnost Slovenije za tuje neposredne
               naložbe in da ima vse to zelo negativne posledice za število in kakovost delovnih
               mest. Neka katastrofična ocena, ki jo je minister Mramor predstavil slovenski
               javnosti. Ampak to je tipična dilema: Kokoš ali jajce? Kaj je bilo prej, ta seja ali
               imenovanje članov nadzornega sveta SDH?</p>
               <p>Spomnite se, na nočni seji, ki je na hitro sklicana, z osebami, ki so v konfliktu
               interesov, ker so zaposleni v instituciji, kjer potem imenujejo kadre, in brez nekega
               širokega soglasja. Če je gospodu Mramorju res v interesu, da ne pride do razprav, ki
               imajo zelo negativne posledice na število in kakovost delovnih mest, naj prvo
               poskrbi, da bodo predlagani takšni kadri, ki bodo onkraj kakršnekoli dileme o njihovi
               moralno etični nespornosti. Kajti če bi take kandidate predlagal, če bi Vlada take
               kandidate potrdila, bi tudi mi v Državnem zboru imeli tako široko soglasje.</p>
               <p>Če na ključne funkcije postaviš napačne ljudi, je težko pričakovati, da bodo napačni
               ljudje sklepali prave odločitve. In če napačni ljudje sklepajo neprave odločitve,
               torej takšne odločitve, ki so na škodo davkoplačevalcev, je potem neodgovorno, da
               tisti, ki jih je postavil s prstom, kaže na tistega, ki na to opozarja, češ primite
               tatu. Kot da ukradeš uro in kličeš: Primite tatu! Zanimivo je, da bo koalicija,
               predvsem pa največja koalicijska stranka, ki bo zaradi tega nespametnega kadrovanja
               vsem na očeh – s tem v bistvu koalicija kaže svojo moč in kako se je dvignila nad
               splošno počutje in občutje v državi –,prejela ali pa morala plačati največjo ceno za
               to, ker bodo vsi za ta sporna imenovanja pripisali glavno vlogo največji stranki SMC.
               Zatiskanje oči pred nujnostjo sprememb v kadrovski politiki, v zamenjavi vodstvenih
               položajev SDH, je približno ista dilema, kot jo imate v Vladi. Ohranjate status quo,
               nočete sprejeti reform, zaradi tega, ker je načeloma še kar v redu, čeprav bo čez
               eno, dve, tri leta posledica tega, da bo gospodarska rast šla navzdol. Zato je
               Evropska komisija opozorila ministra za finance in slovensko Vlado, da ne dosega
               strukturnih premikov v našem proračunu. Ker ne razmišlja dolgoročno in ne vleče
               tistih pravih reformnih ukrepov, ki morda na kratek rok dvignejo kakšno obrv, na
               dolgi rok bi imeli pa vsi korist od tega. Ker pa se je ta Vlada po liniji najmanjšega
               odpora prepustila tem korporativcem iz ozadja, tem linijam, ki <q>"furajo"</q> in ki vodijo
               to državo, tem mandarinom slovenskega finančnega sistema, ker pač smatrate, da je
               tako najlažje, boste na koncu koncev tudi sami plačali ceno za to.</p>
               <p>Ali se kdo med vami, ki tako vneto brani kadrovanje SDH, kdaj sprašuje, zakaj te
               ljudi, ki jih kadruje SDH, ne vzamejo v kakšni privatni banki? Zakaj vedno samo v
               državnih bankah? Verjetno zato, ker je v privatnih bankah prvo korporativno
               upravljanje in potem nek rezultat. V državnih bankah je pa tako, kot to razumejo
               bančni mandarini, tisti, ki so pač ustvarili to bančno luknjo – vse je tako, kot mora
               biti, če je tako, kot oni želijo. Ker je ta Vlada očitno pristala na to, da ne bo
               drezala v te centre moči v zameno za nek trenutni javni mir, imamo posledice tega
               nespametnega kadrovanja. Zgodilo se je, da je predsednik nadzornega sveta Nove
               Ljubljanske banke kot član nadzornega sveta neke druge družbe imenoval gospoda Narata
               na čelo Save. Ali nimate lepšega dokaza? Potem, ko so pa videli reakcijo tega, je pa
               pač gospod Narat moral sam odstopiti.</p>
               <p>Kaj se je zgodilo z gospodom Gedrihom? So kakšne posledice? Gospod Gedrih za svoje
               članstvo v nadzornem svetu dobiva 20 tisoč evrov na leto, poleg tega, da je zdaj še
               nadzornik v Novi Ljubljanski banki. Bil je v pokoju in ste ga povlekli nazaj. Zakaj?
               Komu na čast? Predstavniki koalicijske stranke, predvsem SMC, govorite o tem, da če
               kdo razpolaga s kakšnimi dokazi, naj dokaže, ko govorimo o nekih mrežah in tako
               naprej. Če k meni kot vodji preiskovalne komisije prihajajo ljudje iz NPU spraševati,
               če ima preiskovalna komisija kakšna gradiva iz Nove Ljubljanske banke, ker jih oni ne
               dobijo, potem je rahlo nenavadno, da koalicijski poslanci to predstavljate kot glavni
               razlog, da ni nobenih dokazov in da nimamo nobenih trdnih listin, ki bi pričala o
               tem. Trdne listine so, spravljene so v bankah, rezultat je, kot vemo, pet milijardna
               luknja in tisti, ki so bili ob tem zraven, so danes spet na čelu teh bank. A niso to
               lepo trdni dokazi? In nenazadnje, kako trdni dokazi morajo za koalicijo oziroma za
               SMC sploh biti, da spremeni stališče, da postane malo bolj široka? Jaz se spomnim, da
               je notranji nadzor pri eni vaši poslanki pred kratkim ugotovil, da je še na svoji
               prejšnji funkciji, na čelu CSD, kršila zakon. Pa imate zelo visoko lestvico
               postavljeno. Za vas to ni dovolj, da bi neka poslanka morala odstopiti, zato ker je
               pač iz SMC. Če bi bila takšna poslanka iz kakšne druge poslanske skupine, verjamem,
               da bi danes vseh 35 v en rog govorilo, kako mora takšna poslanka oziroma poslanec
               zapustiti to dvorano. Enako je pri kadrovanju o SDH oziroma kadrovanje SDH. Danes
               govorite, da ni nič narobe, da vas nič ne moti, če pa imamo druge dokaze, pa z dokazi
               na plan. Ob tem, da niti NPU ne dobi teh dokazov, ker so banke kar precej kreativne
               pri nedostavljanju teh dokazov, če pa slučajno niso, jim pa pri tem pomaga okrožna
               sodnica na Okrožnem sodišču V Ljubljani, Deša Cener.</p>
               <p>Kar se tiče odgovora Vlade na našo pobudo za to sejo, bi bilo vseeno dobro, če vi
               preberete ta izdelek, ki ga pripravite. To je bil <q>"copy-paste"</q> odgovora na moje
               poslansko vprašanje. Ampak vseeno ne morem mimo tega, kako slovenski javnosti, ob
               tem, ko spremljamo te kadrovske malverzacije SDH, potem recimo na imenovanje na čelo
               nadzornega sveta Nove Ljubljanske banke in sploh sestavo novega nadzornega sveta SDH
               odgovori s takšnim stavkom: <q>"Takšna sestava naj bi omogočala poglobljeno razumevanje
               celotnega področja dejavnosti banke in tveganj, ki jim je banka izpostavljena, prav
               tako pa naj bi heterogena sestava preprečevala nevarnost skupinskega razmišljanja."</q>
               Heterogena sestava naj bi preprečevala nevarnost skupinskega razmišljanja. In naprej:
               <q>"Široka kombinacija sposobnosti, izkušenj in demografske raznoličnosti članov bo po
               mnenju SDH omogočala obravnavanje in osvetlitev problemov z več zornih kotov, tako da
               bo nadzorni svet na podlagi odprte diskusije lahko spremljal najboljše možne
               odločitve za banko"</q>. Dajte no, kakšna obrazložitev je pa to? Jaz sem šel pogledati,
               kaj pomeni <q>"demografska raznoličnost članov"</q> in sem v strokovni literaturi prebral:
               <q>"Avtorji pri pregledu obstoječe literature ugotovijo, da ponavadi demografska
               različnost negativno vpliva na zaupanje v skupnosti."</q> Če že v SDH takšne <q>"kunštne"</q>
               besede in besedne zveze dajete v obrazložitev, neko res čudno obrazložitev, potem
               vsaj prej preberite, kaj strokovna literatura pravi. In kako naj takšna sestava
               osvetli probleme z več zornih kotov in pomaga pri odprti diskusiji, če smo v petek
               izvedeli, da eden od teh članov, ki je govoril celo, da bo prevzel nadzorni svet, ne
               zna niti angleščine oziroma tujega jezika? Kaj se bo pogovarjal v znakovnem jeziku?</p>
               <p>Z vsako novo takšno zgodbo prepričuje in dokazuje, da je bilo tisto prvotno
               imenovanje, ki smo mu v Slovenski demokratski stranki ostro nasprotovali, namreč
               imenovanje nadzornikov SDH, tista glavna napaka, ki potem vodi vse napake naprej.</p>
               <p>V času, ko je gospod Jazbec vodil kreditni odbor Nove Ljubljanske banke, je bilo v
               tej banki za 2 milijardi evrov slabitev. Odobravali so se krediti podjetjem, ki jih
               niso vrnili in ki jih je potem zasedel na čelu gospod Jazbec. Potem, ko pa gospod
               Jazbec ni mogel dobiti licence za vodenje banke, ga je ta vladna koalicija, ki se je
               sklicevala na moralno-etične standarde, postavila na čelo SDH. Pa saj to je v neki
               normalni razviti demokraciji nemogoče. Če bi jaz takšno zgodbo pripovedoval, mi ne bi
               verjeli. Pri nas se pa ta zgodba dejansko dogaja. Ne samo, da se dogaja, se
               nadaljuje, in ne samo, da se nadaljuje, vladna koalicija jo še naprej podpira, zraven
               pa kaže s prstom, češ kaj vi opozarjate na to, s tem škodujete Sloveniji. Dokler sami
               ne boste presegli tega in se vprašali, ali je dejansko – dobro, če je za vas
               škodljivo, je to vaša stvar –to škodljivo za Slovenijo, toliko časa se v tem
               korporativnem upravljanju, na katerega se sklicujete, ne bodo dogodile spremembe.</p>
               <p>Ta zadnja hitra odločitev – Factor banka in Probanka na DUTB po skrajšanem postopku –
               je spet ena od teh podobnih zadev. Govorite o tem, kako je to predlagala Banka
               Slovenije. Drži, ampak zraven je Banka Slovenije predlagala še nekaj, in sicer da se
               v zvezi s tem pripravi poročilo poslovodstva in revizijo pripojitvene pogodbe. Tisto,
               kar vam ne paše, ker so na teh dveh bankah ostale lupine, ki so neraziskane.
               Zagotavljam vam, da so neraziskane, ker jih še niso uspeli raziskati. Zdaj bodo šle
               te lupine notri v DUTB brez neke presečne, podrobne, revidirane pripojitvene pogodbe
               oziroma neke bilance, neke <q>"ornk"</q> revizije. To je Banka Slovenije predlagala, pa je
               Vlada to zavrnila. Vi v tem gradivu citirate predlog Banke Slovenije, ampak samo
               tisti del, ki govori o tej pripojitvi, ne pa tisti drugi del, ki predlaga tudi bolj
               poglobljeno analizo pripojitve. Zanimivo, ne? Da ne povem, da zdaj, ko se bosta ti
               dve banki pripojili DUTB oziroma sta se že, nad njima ne bo več delala nadzorstva
               Banka Slovenija, torej ne bo več te revizije, ne bosta več podvrženi Zakonu o
               bančništvu in, če sem malo sarkastičen, ko sem prej omenil, da se tiste lupine, ki so
               še neraziskane, zdaj pretapljajo na DUTB, tudi uslužbenci ne bodo imeli več tistega
               pravnega varstva, anonimne prijave, ki ga imajo pod Zakonom o bančništvu za te
               notranje bančne kriminalitete. Skratka, bistveno manj transparentno ob bistveno manj
               transparentnem ustroju delovanja – koalicija brani.</p>
               <p>Govoriti o tem, da je treba tej instituciji, ki je institucija, pustiti, da upravlja
               to nalogo, velja samo v nekem sistemu, kjer posluje v nekem ravnotežju in ravnovesju.
               Če se pa ta ravnovesja porušijo – in niz dokazov imate, da so se že porušila –, je pa
               verjetno treba povleči neke poteze. Razprava o stanju v slovenskem gospodarstvu
               oziroma v podjetjih v državni lasti je prvi nujen korak za neko širšo soglasje o
               nekem ustreznejšem korporativnem upravljanju. Ker ravno pod to vlado se je dokazalo,
               da je korporativno upravljanje državnih podjetij ob podpori te koalicije pač padlo na
               izpitu. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Igor Zorčič, pripravi naj se gospa Vojka Šergan.</p>
               <p>Izvolite, gospod Zorčič.</p>
            </sp>
            <sp who="SDZ7:ZorčičIgor">

               <speaker>IGOR ZORČIČ (PS SMC):</speaker>

               <p>Spoštovani podpredsednik, hvala za besedo. Spoštovani kolegice in kolegi!</p>
               <p>Danes smo že veliko slišali o ustroju samega SDH, ki upravlja slovensko premoženje.
               Slišali smo tudi o tem, da je po zakonski ureditvi ta institucija neodvisna, da ne
               sme in niti ni dolžna prejemati nikakršnih navodil politike. Tudi jaz v tem smislu
               vidim to razpravo kot nekako problematično. Jaz se strinjam, da so lahko nekateri
               nadzorniki, ki jih imenuje SDH skozi to svojo proceduro, problematični. Lahko so te,
               ki so že bili, lahko so takšni, ki še bodo. Jaz ne bom nikogar od njih branil, nimam
               nobenih kontaktov z njimi. Skratka, imenovani so po tistem postopku, ki smo ga
               nenazadnje sprejeli zakonodajalci. Ampak vedeti moramo, da z nekimi takimi pozivi, da
               ta ni dober, da on ni dober, pravzaprav delamo nekakšen politični pritisk. Politični
               pritisk. Dajte, Vlada, odstavite, naredite nekaj, odstavite jih stran. Ne vem, kaj je
               s tem mišljeno. Če ne, jih bomo mi, ali kako? Želim povedati to, da se bližamo ali pa
               smo že prekoračili tisti prag, ko korporativno upravljanje ni več korporativno
               upravljanje, ampak je to že nekakšno politično kadrovanje.</p>
               <p>Ne samo v zadnjem času, jaz opažam to v zadnjih letih, se pri takšnem političnem
               kadrovanju – jaz sem zaradi tega tudi v večji meri pristaš privatizacije – ob
               vsakokratnem kadrovanju razširi nekakšna razprava, ali je ta kandidat dober ali ni
               dober. Spomnimo se nekaterih vlad v preteklosti, ko so naredili še nek števec
               kadrovskih menjav, pa se je tisti števec tako vrtel, da je na koncu zgorel, če se
               malo pošalim. Zaradi tega je povsem na mestu, da se vprašamo, ali bomo takšna
               vprašanja po tem, ko smo že sprejeli ta SDH, še reševali. Če gre za sporne kandidate,
               ali smo mi tisti, ki jih bomo zamenjali, ali pa bomo ugotovili, da so naredili
               nekakšno kaznivo dejanje, da so naredili nekakšno sporno, recimo korupcijsko, kaznivo
               dejanje in bomo zadeve predajali institucijam, ki so zato pristojne?</p>
               <p>Prepričan sem, da je vsaka takšna razprava, čeprav je v osnovi lahko čisto
               dobronamerna, politični pritisk. Kaj pa drugega? Če smo mi v Državnem zboru in če eni
               stranki očitamo, da je nemoralna in ne vem kakšna, ker ne zamenja nekaterih ljudi ali
               pa ker jih je imenovala, saj to je nenazadnje isto, potem je to nič drugega kot
               politični pritisk na kadrovanje.</p>
               <p>Jaz sem v zvezi z današnjo razpravo malo poiskal razne medijske prispevke iz
               preteklosti in sem našel enega zanimivega. Pa ne želim tukaj nikogar obsojati.
               Finance iz leta 2005, kjer piše, da kolega Marko Pogačnik nima referenc za vodenje
               družbe, to je bilo takrat za SOD. So vas nažigali po medijih, da nimate referenc, da
               ste premladi, vse živo. Jaz se nočem tukaj niti približno spuščati v to, ali so imeli
               prav ali ne, ampak ko govorimo po eni strani o nekih old boysih, lahko ugotovimo
               tudi, da če si premlad ali kakršenkoli že si, vedno se bo našel nekdo, ki te bo
               medijsko diskreditiral in bo v zasledovanju nekih političnih ciljev ponavljal mantro,
               da ta in ta kandidat ni dober, da je tista politika, ki ga je nastavila, slaba in
               podobno. Jaz mislim, da se moramo pri vseh teh debatah omejiti. Mislim, da moramo
               biti pozorni na dogajanja v vseh teh družbah, ali so pri upravljanju storjena
               dejanja, ki kažejo znake kaznivih dejanj, korupcije in podobno, in ustrezno
               reagirati. Če je treba, spremenimo tudi Zakon o SDH. Nenazadnje je Zakon o SDH vaš
               otrok. Ampak ne moremo pa zdaj, po tem, ko smo nekako to nekako osamosvojili in je to
               nekakšna samostojna trdnjava za potrebe dnevne politike, nažigati politične
               nasprotnike. Jaz mislim, da se to dogaja.</p>
               <p>Da ne bom izpadel preveč dramatičen, še enkrat povem, da ne zagovarjam nobenega od
               teh nadzornikov ali pa kogarkoli, ki so bili imenovani v razna podjetja v državni
               lasti, ker jih niti ne poznam, ampak predlagam pa, da res pazimo, kje je tista meja,
               ko imamo neko korporativno upravljanje, čeprav gre za državno podjetje, in meja, kjer
               je pravzaprav potreben nek politični diskurz. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Postopkovno, gospod Jože Tanko, izvolite.</p>
            </sp>
            <sp who="SDZ7:TankoJože">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Gospod podpredsednik, vi ste bili 9. marca najbrž na Kolegiju, ko smo potrjevali in
               se dogovarjali o sklicu te seje Državnega zbora. Tam sem predsedniku Državnega zbora
               predlagal, da zagotovi kompetentne sogovornike v Državnem zboru, to se pravi da
               prideta sem pristojna ministra, to se pravi minister za finance in minister za
               gospodarstvo, saj o tem zdaj govorimo, o upravljanju državnega premoženja, ki sestoji
               iz bank in gospodarskih družb. Dejal sem tudi, da ni potrebno, da vedno sem pošiljajo
               samo državnega sekretarja Dragonjo. Predsednik Državnega zbora je obljubil, da bo
               zagotovil udeležbo. Minister je sodeloval samo na začetku, ko je prebral 10-minutni
               uvod in ga potem več ni bilo. Seja traja sedajle že več kot štiri ure, pa predstavnik
               Vlade, razen tega, kar je bilo v uvodu povedano, ni uspel komentirati niti ene
               zadeve, še niti ene razprave, niti ene trditve, ki je bila izrečena tukaj. Predlagam,
               da če se nekaj dogovorimo v Državnem zboru, da se tega tudi držimo. Tako pomembna
               zadeva, kjer gre približno za petnajst milijard evrov premoženja, tako ali drugače,
               kakorkoli obrnemo, pa ni tukaj nikogar iz prve vladne ekipe, to se pravi nobenega
               ministra, ne finančnega in ne gospodarskega. To se mi zdi skrajno podcenjujoče.</p>
               <p>Ko bomo obravnavali na primer toplo vodo, bodo sedeli tukaj štirje, ko bomo
               obravnavali interpelacijo kakšnega ministra, bo cela Vlada tukaj sedela. Ko pa
               govorimo o ključnem problemu, to se pravi o slabostih upravljanja državnega
               premoženja, ni nikogar, ne predsednika Vlade ne pristojnih ministrov. Višek cinizma
               in ironije pa je, da tudi tisti, ki je tukaj, po štirih ura še ni uspel odpreti ust,
               časa pa ima eno uro na razpolago. Vlada ima še vedno več kot skoraj tretjino
               preostanka časa. Na tak način se razprav v Državnem zboru ne moremo iti. Predlagam
               vam, da zagotovite ustrezno udeležbo, če je ne morete, prekinimo sejo in bomo potem
               nadaljevali. To je eno.</p>
               <p>Drugič pa mi in javnost pričakujemo kompetentne odgovore. Odgovore pričakujemo. Ni
               ne prvega, torej primerne udeležbe, in tudi drugega ni, torej nobenih odgovorov.
               Skratka, od Vlade, ki bi morala nekaj pokazati, nekaj dati od sebe, ni popolnoma nič.
               Govorimo o ključnem problemu države. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Tanko, jaz sem bil na Kolegiju. Takrat predsednik Državnega zbora ni
               zagotovil, ampak je rekel, da bo naredil vse kot običajno, da bi prišli odgovorni
               ministri na sejo Državnega zbora. Jaz seveda tudi ne morem zagotoviti. Ministra
               vesta, da je seja, in sta pač ocenila, da je neka zadeva pomembnejša. Državni
               sekretar, gospod Metod Dragonja, je pa tukaj v skladu s Poslovnikom, ki mu to
               omogoča, in po postopku, ki mu to omogoča.</p>
               <p>Mag. Marko Pogačnik, predlagatelj.</p>
            </sp>
            <sp who="SDZ7:PogačnikMarko">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, hvala za dano besedo.</p>
               <p>V imenu predlagatelja se moram odzvati na razpravo gospoda Zorčiča iz Stranke
               modernega centra. Predvidevam, spoštovani kolega Zorčič, da si sploh niste prebrali
               naše zahteve, kajti vi ste izključno govorili o kadrovanju. Ampak ta zahteva za sklic
               izredne seje upravljanja državnega premoženja ni zgolj kadrovanje, ampak so še druge
               poteze, ki jih je naredila vlada Mira Cerarja ter koalicija SMC, Desus in SD. Recimo
               netransparentna pripojitev Probanke in Factor banke, nismo dobili niti enega
               odgovora. Govorimo o sklepu skupščine DUTB, ki ga je izvedla Vlada Republike
               Slovenije, v zvezi s prenosom terjatev družbe Sava, d. d. na Slovenski državni
               holding. Govorimo o prodaji Palome, d.d. in pa o prodaji družbe Adria Airways.
               Govorimo o možnosti konflikta interesov članice nadzornega sveta Slovenskega
               državnega holdinga Barbare Smolnikar. Niti enega odgovora nismo dobili danes s strani
               državnega sekretarja.</p>
               <p>Dejansko pa mislim, da je danes tale razprava nekaj pokazala, in sicer da od
               koalicijskih strank edino SMC stoodstotno brani Vlado, glede na te očitke, ki jih
               predlagatelji opozicijskih stran navajamo. Edino vi. Jaz mislim, da je bilo v
               stališču Socialnih demokratov jasno, da se z marsikatero stvarjo, ki jo izvaja ta
               vlada, ne strinjajo. Jaz ne predlagam samo tega, da si to, kar smo predlagali v
               opoziciji kot predlagatelji, preberete. Jaz bi poslankam in poslancem SMC ter mogoče
               tudi državnemu sekretarju predlagal, da si danes po zaključku seje ali zdaj preberete
               tudi stališče Socialnih demokratov in stališče Desusa. Tukaj koalicija tudi ni nekako
               uravnotežene, kot se zdaj vidi. Tudi na nekih javnih nastopih je vodja Poslanske
               skupine SD gospod Han rekel, da se ne strinja z imenovanjem članov nadzornega sveta
               NLB in da mora biti tukaj nekaj hudo narobe.</p>
               <p>Spoštovani gospod Zorčič, ne prodajajte megle, da je Slovenski državni holding
               neodvisen. Je, ampak če si neodvisna organizacija, še ne pomeni, da ne moreš imeti
               nadzora. Ampak eno dejstvo je pa tudi, da je skupščina Slovenskega državnega holdinga
               Vlada Republike Slovenije, ki jo trenutno vodi dr. Miro Cerar. Vi ste največja
               koalicijska stranka – SMC – in ste zato odgovorni. Skupščina DUTB je Vlada Republike
               Slovenije. Vlado Republike Slovenije vodi stranka SMC in dr. Miro Cerar. Kup
               zadev.</p>
               <p>Zakaj je gospod Dragonja lagal na Tarči, da je Banka Slovenije zahtevala odpoklic
               predsednika nadzornega sveta gospoda Podbevška? Banka Slovenije je to zanikala. Zakaj
               potem na televizijo pošiljate predstavnike Vlade, predstavnike ministrstev, če
               pravite, da Vlada nima nič z upravljanjem državnega premoženja? Na vseh oddajah, ki
               govorijo o upravljanju državnega premoženja, se pojavlja gospod Dragonja. Ne
               prodajajte te megle neodvisnosti glede samega kadrovanja.</p>
               <p>Mislim, da je kar nekaj stvari, ki smo jih dali. Pravite opoziciji, da naj razpravlja
               o upravljanju državnega premoženja. Saj kadrovanje je ključno za kvalitetno
               upravljanje državnega premoženja. Če ne postaviš ustreznih kadrov, ne moreš imeti
               uspešnega upravljanja.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Gospod Zorčič, replika, izvolite.</p>
            </sp>
            <sp who="SDZ7:ZorčičIgor">

               <speaker>IGOR ZORČIČ (PS SMC):</speaker>

               <p>Kolega Pogačnik, kar se tiče teh podjetij, ko pravite, da sem se preveč osredotočil
               na kadrovanje, za podjetja velja enako, saj SDH tudi ni vezan na predloge glede
               podjetij. Vezan pa je na Odlok o strategiji upravljanja kapitalskih naložb države.
               Kar sem govoril o kadrovanju, seveda velja tudi za podjetja.</p>
               <p>Ne strinjam pa se z vami glede tega, da naj bi pa zdaj Vlada, potem pa SMC in jaz
               odgovarjali za vsako stvar, ki se dogaja znotraj SDH. Mi smo imenovali nadzornike, to
               se strinjam, to smo naredili v Državnem zboru. Potem pa so ti nadzorniku imenovali
               upravo in ta uprava pač upravlja z nekim milijardnim premoženjem. Ko bo tam v eni
               firmi nekaj narobe, kar po statistični verjetnosti lahko da bo, to ne pomeni, da
               Vlada na koncu po neki kaskadni odgovornosti do zadnjega poslanca ali člana SMC
               odgovarja za to. Ni res. Nadzorni svet odgovarja, saj so plačani za to. Jaz vztrajam,
               da so odgovorni za to. Če bo ta obseg kršitev takšen, da je to nedopustno, se bo
               verjetno dvignil cel parlament in bo rekel: Fantje, zdaj pa pojdite! Ampak zdaj vsem
               nekako odgovarja, naj bodo tam, naj delajo napake, mi bomo pa po politiki nažigali in
               po strankah.</p>
               <p>SDH je neodvisen. Ljudje, ki so tam zaposleni, so dobro plačani za svoje delo in tudi
               odgovarjajo za to.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Gospod mag. Pogačnik, predlagatelj.</p>
               <p>Izvolite.</p>
            </sp>
            <sp who="SDZ7:PogačnikMarko">

               <speaker>MAG. MARKO POGAČNIK (PS SDS):</speaker>

               <p>Hvala za dano besedo, predsedujoči.</p>
               <p>Nimate čisto razčiščeno. 44. člen Zakona o Slovenskem državnem holdingu jasno pove,
               da nadzorni svet lahko odpokliče zgolj Vlada Republike Slovenije. Odpokliče ga
               Državni zbor na predlog Vlade, to pomeni, da mora Vlada nekaj narediti. SMC je
               članica Vlade. Ne se zdaj tukaj sprenevedati. Vlada je odgovorna za upravljanje
               državnega premoženja. Kot poslanci in poslanke koalicije pa ste bili izzvani zgolj v
               tem, da ste imenovali člane nadzornega sveta Slovenskega državnega holdinga, kajti
               opozicija je nasprotovala in smo opozarjali na zadeve.</p>
               <p>V prejšnji razpravi ste tudi dejali, da izvajamo pritisk na Slovenski državni holding
               in da Državni zbor tega ne sme narediti. Niti eno priporočilo, ki smo ga pripravili –
               vendar so vse vaši poslanci in poslanke na Odboru za finance in monetarno politiko
               zavrnili –, ni bilo namenjeno vodstvu SDH ali nadzornemu svetu SDH. Priporočila Vladi
               Republike Slovenije. Ne zdaj reči, da izvajamo pritisk na SDH, Vlada pa je odgovorna
               za upravljanje državnega premoženja. Jutri lahko Vlada skliče skupščino Slovenskega
               državnega holdinga in odpokliče nadzorni svet te družbe, če želi. Edini lastnik SDH
               je Republika Slovenija, ki jo zastopa Vlada Republike Slovenije. Enako je pri DUTB.
               Če je Vlada sprejela odločitev za prenos terjatev Save, d.d. z DUTB na SDH, to
               pomeni, da imate možnost in da lahko tudi upravljate oziroma vodite ta podjetja. Ne
               reči, da nimate nič s tem. Zakaj ste dali priporočila Vlade, da se ne prevzame
               prevzemne ponudbe Perutnine Ptuj?</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Igor Zorčič, replika, izvolite.</p>
            </sp>
            <sp who="SDZ7:ZorčičIgor">

               <speaker>IGOR ZORČIČ (PS SMC):</speaker>

               <p>Kolega Pogačnik, jaz ne želim reči, da Vlada nima čisto nič s tem, samo če predlaga
               Državnemu zboru, naj se razreši nekega nadzornika v SDH, se moramo vprašati, ali je
               to razlog, da je SDH imenoval tega nadzornika ali onega. Ker jaz se bojim, da bomo
               potem prisiljeni oziroma bo Vlada prisiljena nonstop menjati te nadzornike, zaradi
               vsake najmanjše poteze. To je bilo bistvo moje razprave. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod mag. Marko Pogačnik, predlagatelj, izvolite.</p>
            </sp>
            <sp who="SDZ7:PogačnikMarko">

               <speaker>MAG. MARKO POGAČNIK (PS SDS):</speaker>

               <p>44. člen Slovenskega državnega holdinga je dokaj jasen, kdaj lahko Vlada predlaga
               zamenjavo članov nadzornega sveta, in sicer takrat, ko se pojavi konflikt interesov.
               Mi govorimo zdaj o Barbari Smolnikar, ki je baje ne morete odpoklicati. Preberite si
               zakon o Slovenskem državnem holdingu. Ne more Vlada kar tako, ker točno to je bil
               namen. Vi ste rekli, da je Zakon o Slovenskem državnem holdingu otrok Janševe vlade.
               Če bi držal tisti zakon, ki ga je takrat predlagala Janševa vlada, bi opozicija imela
               predstavnika v nadzornem svetu za glasovalno pravico. Danes ga nima.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Vojka Šergan, pripravi naj se gospod Marijan Pojbič.</p>
            </sp>
            <sp who="SDZ7:ŠerganVojka">

               <speaker>VOJKA ŠERGAN (PS SMC):</speaker>

               <p>Hvala za besedo, gospod podpredsednik. Spoštovani sekretar s sodelavcem, kolegice in
               kolegi!</p>
               <p>To upravljanje državnega premoženja ima zelo dolgo brado. Sama se spomnim, ko sem
               bila še občanka in sem v bistvu od zunaj spremljala te zadeve Državnega zbora. Vem,
               da so okrog upravljanja državnega premoženja vedno potekala zelo močne razprave. In
               vedno je bilo tako, da je za tisto, kar je predlagala koalicija, opozicija imela drug
               predlog, na kakšen način naj bi se to upravljalo. Tudi tokrat se to dogaja.
               Nenazadnje smo imeli Kadrovsko akreditacijski svet, ki potem nekako ni deloval, imeli
               smo AUKN – Agencijo za upravljanje kapitalskih naložb, od leta 2013 imamo SDH,.
               Človek bi tako rekel, da noben način, nobena pot ni prava, nobena oblika ni dovolj
               dobra. Vendar mislim, da je ta vlada kljub temu prva, ki je naredila korake, ki so v
               bistvu pripeljali do tega, da se to državno premoženje upravlja na enem mestu.
               Odločila se je, kaj sploh želi delati z državnim premoženjem. Še posebej zato, ker je
               bila julija 2015 vendarle sprejeta Strategija upravljanja kapitalskih naložb, s
               katero država določa, katere strateške naložbe so pomembne, katere so portfeljske in
               zdaj se to upravljanje na nek način udejanja. Tudi merila za uspešnost poslovanja SDH
               so bila sprejeta decembra 2015. Ta merila za merjenje uspešnosti SDH bodo služila za
               spremljanje poslovanja SDH, torej, ali bo uspešno poslovanje SDH pri doseganju ciljev
               ali ne in ali bo bistveni odmik od pričakovanj. Vlada se mora odzvati v okviru in na
               način, ki je določen z Zakonom o SDH in Zakonom o gospodarskih družbah.</p>
               <p>Tukaj tudi Vlada nekako prevzema odgovornost za upravljanje, na nek način kot
               skupščina. Seveda bo na koncu tudi Vlada odgovorna, ali bo to upravljanje uspešno ali
               ne. Seveda posredno. Tako je treba tudi to vzeti v zakup.</p>
               <p>Seveda pa so nam vse to, da se je to premoženje na ta način začelo upravljati, v
               bistvu dirigirali. OECD je bil tisti, ki nam je naložil, da moramo začeti boljše in
               učinkovito upravljati državno premoženje.</p>
               <p>Na nek način se, če drugega ne, med ljudmi ustvarja neko nezaupanje, če mi kar naprej
               razpravljamo, da to ni dobro, da ni zadostno, da je vse narobe. Seveda so potem tudi
               odzivi ljudi takšni in drugačni. Jaz vseeno mislim, da je bilo, glede na to, da smo
               na to temo razpravljali že več kot trideset ur, človek bi rekel, povedano vse. Zdi se
               mi, da se v zadnjem času na nek način razvijajo zdaj že brezplodne razprave, brez
               pravih argumentov. Preveč se obravnavajo posamezni detajli od podjetja do podjetja,
               od človeka do človeka. Zdi se mi, da soditi kar tako vse po dolgem in počez, res ne
               gre. Nenazadnje bodo o nekomu, ki danes sodeluje v enem nadzornem svetu, pa je mlad
               človek, recimo da ima trideset let, ker je bil enkrat v nadzornem svetu, po tej
               logiki še čez dvajset, petindvajset let še kar razpravljali, kako je sporen, ker
               takrat pa tisti nadzorni svet ni neke vloge odigral, pa čeprav ni dokazano, da je
               sprejel kakšne napačne odločitve. Tudi to se danes dogaja, da se preveč obsoja vse
               počez in se potem ne da ločiti zrnja od plevela.</p>
               <p>Treba je tudi poudariti, da v tem mandatu pravzaprav ne poteka noben postopek proti
               osebam, ki so se navajale. Zdi se mi, da je v Sloveniji, tudi če se kdo loti delati
               dobro in uspešno, v teh razpravah ena zelo slaba navada, da se že vnaprej – tudi, ko
               se še ne more razbrati rezultatov ali pa jih v tako kratkem času še ne more biti,
               tako kot v tem primeru – enostavno vse izniči in zatre. Znan podjetnik je na Bobu
               leta enkrat izjavil, da Slovenci odpustijo vse, le uspeha ne. Jaz bi rekla, da bi
               morala tudi opozicija imeti neko potrpljenje, da se da čas, da se izkaže na kakšen
               način bo SDH deloval, kakšni bodo rezultati, čez leto ali pa dve pa bo popolnoma
               jasno, na kakšen način in kaj je bilo narobe, ali je bilo kaj narobe. Kaj pa, če že
               vnaprej govorimo nekaj in delamo slabo famo nečemu, kar lahko tudi uspe, ker mi
               zmeraj predpostavljamo, da nekaj ne bo uspelo, da bo neuspešno?</p>
               <p>Enkrat bi mogli v Sloveniji izhajati iz predpostavke, da je lahko tudi kaj uspešno,
               kljub preteklim slabim izkušnjam. Jaz mislim, da smo tega Slovenci sposobni in da bi
               morala ta negativna energija s strani opozicije kdaj biti pozitivna. To sem zaznala
               tudi na odboru za Evropske zadeve, ko smo razpravljali o uspešni kohezijski politiki,
               toliko uspeha je bilo in ni bilo nič negativnega, da en vaš kolega enostavno tudi
               poslušati več ni mogel in je šel. Jaz pravim, da bi bilo treba imeti malo več
               potrpljenja in pri ključnih odločitvah, ki jih Slovenija mora za prihodnost
               sprejemati, združiti moči in enostavno začeti tudi pozitivne zgodbe. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Marijan Pojbič, pripravi naj se gospod Jožef Horvat.</p>
               <p>Izvolite, gospod Pojbič.</p>
            </sp>
            <sp who="SDZ7:PojbičMarijan">

               <speaker>MARIJAN POJBIČ (PS SDS):</speaker>

               <p>Hvala lepa, spoštovani gospod podpredsednik.</p>
               <p>Moram reči, da se te razpravi, ki smo jo zdaj vsi skupaj poslušali v Državnem zboru,
               lahko vsak, ki tukaj v tej dvorani sedi, resnično upravičeno nasmeji. Zelo težko je
               razpravljati o problematiki in o temah, ko se ti niti približno ne sanja, za kaj
               pravzaprav gre. Potem imamo takšne žalostne razprave v Državnem zboru, kjer se
               resnično zapravlja čas. Jaz mislim, da bi bilo le prav in dobro, da se tisti, ki
               imamo namen diskutirati v Državnem zboru o temah, ki jih ne poznamo dovolj – tudi jaz
               velikokrat vem, da določene zadeve ne poznam dovolj dobro –, damo podučiti. Da se
               potrudimo in da pridobimo ustrezne, kvalitetne in prave informacije, da lahko potem
               tudi enakovredno diskutiramo v Državnem zboru, ne glede na to, s katere stranke
               poslanka ali poslanec prihaja.</p>
               <p>Danes sem predhodno poslušal kritike, da koalicija izvaja politični pritisk na
               kadrovanje. To je izrekel kolega iz SMC. Jaz mislim, da se je zmotil v temelju. To
               niti približno ni politični pritisk na kadrovanje, ampak je pritisk na kadrovanje
               kadrov, za katere je nesprejemljivo, da so postavljeni na določene pozicije, saj so
               to tisti ljudje, ki so pomagali narediti to globoko bančno luknjo v naši družbi, ki
               jo zdaj krvavo plačujejo naši najbolj obubožani državljanke in državljani. To pa je
               pomembno vprašanje. To je pomembna in bistvena razlika med tistim, kar je gospod
               govoril, in tistim, kar govorimo tisti, ki na to opozarjamo. Bistvena razlika.</p>
               <p>Ko govorimo o transparentnosti delovanje uprave SDH, nadzornega sveta in vseh tistih
               povezanih ljudi, tudi določenih posameznikov iz ministrstev za finance in
               gospodarstva, vsaj jaz pridem do zaključka, da je tukaj ena hobotnica, ki ne dela v
               interesu te države, temveč dela izključno v osebnem interesu. To je tisto, kar je
               zelo problematično, kar je nesprejemljivo in kar je škodljivo za to družbo, za ta
               narod in za našo skupno prihodnost.</p>
               <p>Zdaj se bom osredotočil na tisto, kar se mi zdi pomembno, na en del te razprave, in
               to je podjetje Paloma, ker je tukaj v tej zadevi obravnavana. Jaz si ponavadi stvari
               ne pišem, kot me poznate, večinoma govorim brez napisanega, vendar je tukaj toliko
               takšnih in drugačnih podatkov, da sem si stvari napisal. Mislim, da je tako prav, da
               ne bom slučajno povedal česarkoli, kar ne drži. Zdaj bom poskušal na kratko
               predstaviti transparentnost, zakonitost in odgovornost te vlade, te koalicije,
               vodstva SDH, nadzornega sveta in vodstva ter nadzornega sveta podjetja Paloma, ki je
               še vedno v večinski državni lasti.</p>
               <p>Spoštovani kolegice in kolegi! Uresničevanje oziroma celo kršenje ciljev zapisanih v
               strategiji upravljanja se pojavlja tudi v primeru prodaje družbe Paloma. Po poročanju
               medijev naj bi se po več neuspešnih poskusih prodaje družbe Paloma na zadnji razpis
               te družbe prijavilo kar 6 zainteresiranih vlagateljev. Njihove ponudbe naj bi se po
               neuradnih informacijah razlikovale za vsega skupaj 10 %, pri čemer pa je bil skrbni
               pregled Palome omogočen samo enemu izmed teh ponudnikov, in sicer poljskemu
               finančnemu skladu Abris Capital. SDH je s tem skladom sklenil tudi investicijski
               dogovor, v katerem se je zavezal, da bo pod določenimi pogoji podprl dokapitalizacijo
               Palome, in to na način, da se izključi prednostna pravica obstoječih delničarjev in
               da dokapitalizacijo izvede zgolj Abris Capital. Če ne bi bila podana konkurenčna
               ponudba pod ugodnejšimi pogoji za nakup Palome, bi SDH Abris Capitalu prodal svoj
               lastniški delež v družbi Paloma. Vendar pa je Eco-Invest podal konkurenčnejšo
               ponudbo, saj je za delnico ponudil 3,51 evrov, medtem ko je Abris Capital ponudil 3,3
               evre za delnico, Palomo pa naj bi bil pripravljen dokapitalizirati z 18 milijoni
               evrov, medtem ko je Abris Capital v dokapitalizacijo Palome pripravljen vložiti 15
               milijonov evrov. Eco-Invest je med skupščino Palome svojo ponudbo še zvišal, in sicer
               na 4,01 evra za delnico, kar bi pomenilo, da bi država iz naslova prodaje delnic
               iztržila približno 1,7 milijona evrov več kot v primeru prodaje Abris Capitalu.
               Vendar pa na skupščini Palome, ki se je je osebno udeležil predsednik uprave SDH
               gospod Marko Jazbec, konkurenčnejša ponudba s strani Eco-Investa ni bila sprejeta,
               češ da njihov predlog ne vsebuje dvostransko zavezujočega dogovora, zaradi česar
               imajo v SDH dvom v resnost ponudbe.</p>
               <p>Pri postopku prodaje oziroma dokapitalizacije podjetja Paloma se postavlja vprašanje,
               ali so bili postopki vodeni na transparenten in konkurenčen način in ali je bil
               zasledovan cilj najvišje vrednosti za delničarje, med katerimi je največji prav
               država. Postavlja pa se tudi vprašanje, ali je bila prodaja izvedena v skladu s
               ciljem, določenim v strategiji upravljanja, da se mora prodaja kapitalskih naložb
               izvesti na način, ki zagotavlja preglednost postopkov prodaje in enakopravno
               obravnavanje vseh ponudnikov. Predvsem zato, ker je bila enako kot v primeru Adrie
               Airways tudi Paloma dejansko prodana poštnemu nabiralniku. Po poteku roka za oddajo
               ponudb za nakup Palome je družba Abris Capital ustanovila podjetje PPRS Holding s
               sedežem na Cipru in, kot izhaja iz zapisnika skupščine Paloma, je bila ta dejansko
               prodana poštnemu nabiralniku PPRS Holding s sedežem v davčni oazi. Očitno je za vlado
               Mira Cerarja in koalicijske stranke – stranko Mira Cerarja, Desus oziroma
               Demokratično stranko upokojencev in stranko,Socialnih demokratov – prodaja državnih
               podjetij poštnim nabiralnikom del profesionalnega, transparentnega in neodvisnega
               upravljanja državnih podjetij, za kar se zavzemajo v svoji koalicijski pogodbi.</p>
               <p>Na Komisiji za nadzor javnih financ, ki jo je sklical njen predsednik, moj poslanski
               kolega, gospod Andrej Šircelj, je na mojo pobudo na dnevni red te komisije kot točko
               dnevnega reda uvrstil tudi privatizacijo Palome. Na tej seji so bili prisotni v
               glavnem vsi deležniki, ki so kot hobotnica sodelovali pri tako imenovanem poskusu
               netransparentnega prevzema oziroma prodaje podjetja Paloma. Ključnih odgovorov na
               moja zelo konkretna vprašanja dejansko ni bilo. Vsi so se kot ekipa izgovarjali drug
               na drugega, da so rešitve, ki so jih sprejeli, pravilne. Na seji je bil prisoten tudi
               predsednik protikorupcijske komisije, ki je povedal sledeče: <q>»Kot predsednik komisije
               lahko jasno in z vso odgovornostjo povem, da se tudi v tem konkretnem primeru,«</q> torej
               v primeru Palome, <q>»izkazuje, kako so pravzaprav skoraj vsi postopki privatizacije v
               Republiki Sloveniji od takrat naprej, ko se o tem pogovarjamo, netransparentni in
               tudi ta postopek je netransparenten. To z vso odgovornostjo povem kot predsednik
               komisije. Kot pravnik, poudarjam, lahko povem še nekaj. Nedopustno je, da na razpisu
               sodeluje neka pravna oseba, torej Abris, pogodbo pa sklepa neka druga pravna oseba,
               ki na razpisu ob izpolnjevanju pogojev ni sodelovala«</q>. To drugo podjetje je podjetje
               PPRS Holding s sedežem v davčni oazi na Cipru in to podjetje je tudi sedanji kupec
               Palome, če se bo vse izšlo.</p>
               <p>Za zaključek pa moram dodati še naslednje, da so proti tako netransparentnemu
               postopku prodaje Palome vložene tri tožbe in dve sodni odredbi. Mislim, da so to zelo
               oprijemljiva dejstva, ki povedo več kot dovolj, kako se je vodil postopek prodaje
               podjetja. Prav tako opozarjam vse prisotne, da so za stanje, ki se je zgodilo v
               Palomi, stoodstotno odgovorni uprava podjetja in njeni lastniki, ki so dovolili, da
               se je prodaja podjetja peljala tako netransparentno in je tudi zakonitost postopka
               glede na zgoraj navedeno pod velikim vprašanjem.</p>
               <p>Ob koncu sprašujem tiste, ki tako v Palomi kot tudi drugje napadajo mene, ki se
               zavzemam za to, da je v Sloveniji treba spoštovati zakonodajo pri prodaji našega
               premoženja. Če ga že moramo prodati, zakaj se ga ne proda predvsem transparentno,
               zakonito in kot dober gospodar? Zato se sprašujem in prav tako sprašujem vse vas,
               tudi moje krajanke in krajane, občanke in občane ter vse državljanke in državljane
               Republike Slovenije: Ali je moje početje resnično nabiranje političnih točk, kot mi
               nekateri v podjetju - med njimi tudi uprava Palome – očitajo? To pa zato, ker se
               zavzemam, da bi naše krajanke in krajani, ki so več generacij, več kot stoletja
               ustvarjali Palomo in ki so resnični strokovnjaki na področju proizvodnje ter
               konfekcije papirja in papirnih izdelkov, svoje delo opravljali še naprej v Palomi.
               Ali je bolje, da se prijavijo na Center za socialno delo ali na Zavod za zaposlovanje
               Republike Slovenije, njihova delovna mesta v Palomi pa prevzamejo ljudje, kot je ta
               praksa zdaj, ki pred tem nikoli niso slišali za papirnico in prihajajo celo iz
               Primorske. V tem primeru naj bi šlo za nabiranje mojih političnih točk. Prav bi bilo,
               davsi državljanke in državljani Republike Slovenije in tudi moji občanke in občani
               sami odgovorijo na to vprašanje. Ali je prav, da tisti domačini, ki so leta in leta
               ustvarjali podjetje Paloma, izgubijo službo, ostanejo na cedilu, na Zavodu za
               zaposlovanje, nekateri s Primorske, ki imajo pa dobre veze in tako dalje, pa dobijo
               službo v podjetju Paloma? Če je to pošteno, potem se resnično sprašujem, kdo to
               državo v tem trenutku vodi in kdo z njo upravlja.</p>
               <p>Za konec, spoštovani državni sekretar, imamo tudi eno konkretno vprašanje. Rad bi
               konkreten odgovor. Koliko finančnih sredstev je podjetje Paloma za leto 2015 porabilo
               za namen svetovanja agencije Dr. Pendl iz Ljubljane za kadrovske nasvete upravi
               podjetja Paloma?</p>
               <p>Ko boste šli malo razčiščevat te zadeve, si boste sami pri sebi lahko ustvarjali
               mnenje, ko objektivno govorimo o netransparentnosti, o pokvarjenosti, – ne vem, če za
               to sploh obstaja izraz – ljudi, ki so imenovani na tako ključne pozicije. Imenujeta
               pa jih ta koalicija in ta vlada. Zame je premalo, da ta koalicija in ta vlada
               prevzameta odgovornost za to, ker bodo na koncu najbolj trpeli državljanke in
               državljani, in to tisti, ki za to niso popolnoma nič krivi in niso ničesar zakrivili.
               Prav pa je, da se kot poslanec, ki prihajam iz tega okolja, torej iz Sladkega Vrha,
               ker sem doma prav tam, kjer se je pozicioniralo podjetje Paloma, zavzemam za njihove
               pravice. To bom naredil, to sem naredil in to je tudi pravično in pošteno. Zato so ti
               ljudje za mene glasovali.</p>
               <p>Je pa zelo žalostno, to pa sem razočaran, da imamo tudi v SMC poslanko, gospo, ki
               sedi tukaj v parlamentu, ki niti prijavljena ni k razpravi na to temo. Takšne
               poslanke ali poslanca si pa verjetno, prepričan sem, ljudje v tistem kraju ne želijo
               in takega človeka tudi nikoli več ne smejo izvoliti, ker nima niti toliko
               odgovornosti, da bi se tukaj postavil za ljudi, ki so za njega večinsko glasovali. To
               pa je žalostna resnica. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Jožef Horvat, pripravi naj se gospod Tomaž Lisec.</p>
               <p>Izvolite, gospod Horvat.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik.</p>
               <p>V Novi Sloveniji pravimo, da je več privatizacije manj korupcije. Obžalujemo, da so
               mnoge države, ki so nastale približno takrat kot Slovenija, pred četrt stoletja, zelo
               hitro spoznale, da morajo izvesti privatizacijske postopke, razen za neka ključna
               državna podjetja, kot so avtoceste, železnice in tako naprej.</p>
               <p>Škoda in žal mi je, da ne morem zdaj direktno odgovarjati dr. Trčku, ki ga ni več –
               njegova taktika je, da udari in potem zbeži –, ki je govoril o družbeno neodgovornem
               tujem investitorju, ki noče nekam investirati 300 tisoč evrov. Če bi bil pošten, bi
               potem lahko pokazal na tujega investitorja, kot je recimo Lek Lendava, ki je v
               lanskem letu investiral 40 milijonov ameriških dolarjev. Če bog da in če bo vse po
               sreči, bomo lahko čez nekaj časa rekli, da je v zadnjih dveh letih investiral 100
               milijonov ameriških dolarjev.</p>
               <p>Če pa sem že v Lendavi, ker sta moja spoštovana kolega, gospod dr. Göncz in Franc
               Laj, govorila o Nafti Lendava, ki pa je v 100 % državni lasti, mene ljudje
               sprašujejo, kaj sem naredil, kaj bom naredil za Nafto Lendava, ki je bila nekoč
               prekmurski paradni konj. Kaj lahko parlamentarec naredi? Lahko naredi to, da tukaj
               opozarja. Tukaj je naše mesto, da opozarjamo in od Vlade zahtevamo. Tukaj zahtevam,
               ne samo za pomurske poslance, za vse, da Vlada pripravi natančno poročilo, kaj se
               dogaja s skupino Nafta in kakšna je vizija države kot 100 % lastnice.</p>
               <p>Predsednik uprave SDH je povedal, da mora v NLB kadrovati nekako po svojem okusu, če
               želi privatizirati NLB do konca leta 2017, kar naroča sklep Evropske komisije o
               državni pomoči, dokument SA.33229, z dne 18. december 2013. Ampak gospe in gospodje,
               jaz tukaj ne zganjam negativne energije, ker smo bili pozvani s strani SMC, da naj
               ima tudi opozicija pozitivno energijo. Seveda jo ima in pravkar jo bom dokazal.
               Opozarjam, kolegice in kolegi, da ne bomo padli na izpitu. V odloku v Strategiji
               upravljanja kapitalski naložb ste vi zapisali, da je NLB naložba, kjer mora država
               ohraniti 25 % plus eno delnico. Kolikor jaz poznam evropske predpise, ki govorijo o
               prostem pretoku kapitala, se bojim da bo Evropska komisija tožila Republiko
               Slovenijo, če bo privatizacija tekla po tej formuli. Še več, zapisali ste tudi, da je
               prepovedana koncentracija zasebnega kapitala in da ta ne sme prekoračiti državnega
               deleža. Po mojem razumevanju je to v nasprotju s pravili Evropske unije o prostem
               pretoku kapitala. Tukaj imam kar nekaj sodb sodišča Evropske unije, ki je prav v
               zvezi s prostim pretokom kapitala izdalo sodbe, ko je Evropska komisija recimo tožila
               Francosko republiko, Portugalsko republiko, Kraljevino Belgijo in tako naprej. Imam
               primere sodb.</p>
               <p>Moj dobronamerni predlog je, da razmislite, zdaj je še čas, da bi pa morebiti
               spremenili Strategijo upravljanja kapitalskih naložb v pogledu, ko gre za formulo
               privatizacije NLB in seveda še drugih državnih naložb. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Tomaž Lisec, pripravi naj se Danijel Krivec.</p>
               <p>Izvolite.</p>
            </sp>
            <sp who="SDZ7:LisecTomaž">

               <speaker>TOMAŽ LISEC (PS SDS):</speaker>

               <p>Hvala, podpredsednik, za dano besedo.</p>
               <p>Imamo neko čudno stanje, nek čuden trojček. Imamo Vlado, ki pravi, da ni njena
               odgovornost, da je vse na upravah in nadzornih svetih DUTB, SDH, NLB ter vseh ostalih
               bank in pa družb, o katerih smo danes že govorili, in da je seveda tudi odgovornost
               poslancev, ki sprejemajo zakone. Potem imamo te družbe, ki pravijo, da vlade
               predlagajo zakone, poslanci jih sprejemajo in oni delujejo tako, kot jim ta
               zakonodaja narekuje. Potem imamo poslance, ki pravijo, da Vlada predlaga zakone, oni
               jih v dobri veri potrdijo in nimajo nič s temi ljudmi, ki jih Vlada in določeni
               poslanci v koaliciji imenujejo v nadzorne svete in v uprave DUTB, SDH, NLB in tako
               naprej. V 18 mesecih te vlade je prišlo do tako velike rošade, da so ljudje že
               popolnoma zbegani. Ne vedo, kaj je nadzorni svet SDH, kaj je uprava SDH, kaj je DUTB,
               kje so tisti grdi tujci, kje so ti naši narekovalci nacionalnega interesa, kdo je v
               vodstvu NLB. Vedo pa le, kar z neko preprosto zdravo kmečko pametjo ugotovijo, da pa
               nekaj je narobe in da je nekaj treba narediti, da ne bodo oni na koncu plačali
               zapitka teh iger tega trojčka. Ugotavljajo, da jih je strah, da niti Vlada niti
               koalicija niti te družbe ne vedo, kdo je odgovoren, kdo bo odgovoren, vsi pa bežijo
               od tega, kdo bo odgovarjal. Tukaj imamo en problem, ki pa se mu reče problem v
               praksi. Jaz verjamem, da je v teoriji zelo fino, saj imamo zakonodajo, imamo Državni
               zbor, imamo Vlado in imamo različne institucije.</p>
               <p>En primer, in sicer strategija upravljanja. Lepo piše, da daje Vladi kot skupščini
               SDH, Državnemu zboru kot zakonodajalcu in varuhu državnega premoženja ter SDH kot
               upravljavcu kapitalskih naložb države ustrezne podlage in odgovornost za učinkovito
               in pregledno upravljanje, kar pa se bo v polni meri doseglo z imenovanjem strokovnih
               in neodvisnih članov nadzornih svetov in uprav družb s kapitalsko naložbo države. V
               zaključku odstavka piše, da je s tem eden temeljnih ciljev strategije okrepiti tudi
               strokovnosti in neodvisnost upravljanja. Kako pa je v praksi? Iz naftalina se vračajo
               ljudje, ki so se v zadnjih dveh ali treh letih nekako potuhnili. Ne rabiš nobenega
               magisterija finančnih ali pa ekonomskih znanosti, samo vtipkaš v spletne brskalnike
               in ugotoviš, kdo so ljudje, ki se vračajo v nadzorne svete SDH, v upravo SDH, kdo
               prevzema Novo Ljubljansko banko in posamezna ostala podjetja. Ampak odgovorov z
               njihovih strani ni, če pa že so, so pavšalni. Imamo tudi državnega sekretarja za to
               področje in ministra za finance, ki krivita tako odgovornost teh družb in tudi, kot
               smo slišali danes, nalogo Državnega zbora, sama dva pa bosta slej ko prej očitno
               dvignila roke in rekla, da nista odgovorna, da je vse v nadzornih svetih in upravah
               teh družb in da politika nima nič s tem.</p>
               <p>Jaz bi predvsem poslance Stranke modernega centra spomnil na njihove besede oziroma
               predvsem na besede sedanjega predsednika Vlade v predvolilnem času. Polna usta
               transparentnosti, stop konfliktu interesov, etika in morala. Ko pa samo pogledaš v
               spletni brskalnik, kakšne ljudi se nastavlja v vodstva teh podjetij, pa vidiš
               konflikt interesov, netransparentnost, kar posledično vodi tudi v kršenje neke norme
               v etiki in morali, in vse to v nekem sklopu branjenja nacionalnega interesa.</p>
               <p>Ko smo danes pri tej debati, ali je ta debata sploh potrebna ali ne, imamo eno zelo
               enostavno rešitev, ki bo dala odvezo Vladi, da bo lažje delovala, odvezo nam v
               Državnemu zboru, verjetno tudi kakšni Banki Sloveniji in predvsem kakšni nadzorni
               inštituciji, ki se ji ne bo več treba beliti glave, kako reševati ta gordijski vozel.
               To je odprodaja. Jaz mislim, da bi morali začeti, kot pravijo, z materjo mater vseh
               teh zadev – NLB. Če bi ga prodali, bi Vlada lažje delala, gospodarstvo se ne bi več
               obremenjevalo s politiko, Banka Slovenije kot regulator bi imela veliko manj dela in
               tako naprej. Ampak mi imamo seveda poleg NLB še SDH in DUTB, kot sem že rekel, dve
               kratici, za kateri sem prepričan – pa nočem žaliti slovenskega povprečnega volivca in
               volivke –, da volivci le v oblakih vedo, kaj te kratice pomenijo, vedo pa le, da ne
               prinašajo nič dobrega, posebej zaradi teh imen, ki smo jim dali v upravljanje naše
               banke in naše državno premoženje. Če ne bi imeli nič v državni lasti, ne bi bilo
               treba tudi sprejemati določenih priporočil. Resnično sem začuden nad razpravo
               posameznih koalicijskih poslancev, kjer se sicer vidi, da imamo neko novo, moderno
               stranko, ki absolutno zagovarja to, kar se dogaja, in pa neke dve stranke s
               tradicijo, ki pa le čutijo in vedo, kako se je to tudi dogajalo v neki zgodovini, in
               imajo neke družbenopolitične, gospodarske interese, da govorijo tako, kot govorijo.
               Ampak nikogar pa ne razumem, zakaj ne podpre priporočila, kot se glasi, da Državni
               zbor pričakuje od Vlade, da v roku 30 dni ugotovi odgovornost poslovodnih organov SDH
               za odločitve v primeru prodaje lastniških deležev družb Adria Airways in Paloma ter
               razrešitve in imenovanja vodstva SDH in imenovanja nadzornega sveta NLB. Če nam je
               res toliko za konec korupcij, konec konfliktov, konec netransparentnosti in si želimo
               to slabo oceno Državnega zbora dvigniti na malo višjo raven, bi vsak poslanec moral
               pritisniti tipko za sprejem takšnega priporočila. Ampak očitno je gospodom, ki se
               imenujejo novi obrazi, neko staro omrežje reklo, da ne smejo potrjevati takšnih
               sklepov. V to, ali je šlo za to, da se brani nacionalni interes ali določene vrtičke,
               se niti ne bom spuščal, ampak dejstvo je, da ste od avgusta 2014 poslanci Stranke
               modernega centra, Desusa in SD odgovorni za delovanje v državnih bankah in v državnih
               podjetjih. Nikakor nimate pravice, da se izgovarjate, da vi teh ljudi ne poznate, da
               z njimi nimate nič. Ja, oni bi morali odgovarjati, ampak o politični odgovornosti bi
               lahko marsikdo kaj rekel. Ampak za vsak pritisk na določeno tipko pri glasovanjih smo
               odgovorni. Poslušam poslance koalicije, ki pravijo, da teh ljudi niti ne poznajo, da
               verjamem Vladi, ki kot skupščina nastavlja določene ljudi. Jaz mislim, da bi moral
               biti vsak poslanec tako zdravo razumski, da bi morda vsaj na seji poslanske skupine
               ali pa na sejah koalicijskih poslanskih skupin vprašal, če so to resnično najboljši
               ljudje, ki jim, kljub znanim življenjepisom na spletnih brskalnikih, lahko zaupamo
               takšne in drugačne funkcije, ali pa bomo tiščali glavo v pesek in rekli, da nismo
               odgovorni.</p>
               <p>Jaz sem že zadnjič pri predlogu imenovanja za fiskalni svet vprašal, če resnično
               nimamo boljših ljudi in ali moramo resnično nekje iskati old boyse z različnimi
               osebnimi, celo družinskimi povezavami, ki potem drug drugemu krijejo hrbet, ne glede
               na funkcijo, katero so opravljali ali pa jo opravljajo, in imajo v 90 % eno stično
               točko, ki pa se ji reče Nova Ljubljanska banka. Kdaj bomo zmogli, tako v tem državnem
               zboru kot pa tudi na vseh ostalih inštitucijah, prerezati ta gordijski vozel?</p>
               <p>Kot sem že rekel, moj predlog je znan. Prodaja Nove Ljubljanske banke, Nove kreditne
               banke Maribor in zadeva bo za vse lažja. Za vlado, za upravljavce, za nadzornike in
               nenazadnje tudi za nas poslance kot tiste, ki sprejemamo zakonodajo, ki pa se v
               zadnjem času spreminja v prid tem starim old boysem , namesto da bi te vezi
               prekinili.</p>
               <p>Skratka, čim prej v prodajo državnih podjetij in bank, pa bo takšnih sej, kot je
               današnja, manj. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Danijel Krivec, nato se je prijavil državni sekretar gospod Metod
               Dragonja.</p>
            </sp>
            <sp who="SDZ7:KrivecDanijel">

               <speaker>DANIJEL KRIVEC (PS SDS):</speaker>

               <p>Hvala za besedo, spoštovani predsedujoči. Lep pozdrav predstavnikom Vlade, lep
               pozdrav kolegicam in kolegom!</p>
               <p>Očitno smo spet pred eno težavo, ki jo imamo v tej naši državi, in to je, da niti
               zakonodaje niti drugih dokumentov v določenih primerih ne spoštujemo, ne upoštevamo
               in ne izvajamo. Veliko je bilo govora o tem, kako je to nek napad opozicije na
               odločanje Vlade v določenih primerih. Vendar ne gre za pavšalne obtožbe, ampak gre za
               konkretne primere, o katerih je bilo veliko povedanega s strani mojih kolegov. Se
               pravi, da ne gre avtomatsko za negiranje neke zakonodaje, ki je bila sprejeta, ne gre
               za negiranje neke strategije, ki je bila sprejeta, sicer brez naših glasov, vendar ne
               pavšaliziramo, ne obtožujemo celotnega, sistema, ki funkcionira. Opozorili smo na
               določene anomalije, ki pa so na nek način zelo problematične. Dejstvo je, da glede
               tega nismo dobili nobenega odgovora.</p>
               <p>Če sami pogledate Odlok o strategiji upravljanja kapitalskih naložb države, ki govori
               o ciljih upravljanja, govori o tem, da je urejeno korporativno upravljanje pomembno z
               vidika celotne države in njene gospodarske učinkovitosti, uspešnosti in
               konkurenčnosti, saj zmanjšuje tveganje neuspešnega poslovanja družb. Pravi tudi, da
               ima država pri tem ključno vlogo, saj se mora v razvoj in uveljavljanje standardov in
               dobrih praks korporacijskega upravljanja aktivno vključiti, dobro prakso tudi
               izvajati in dajati pozitivne zglede. Jaz mislim, da se s tem vsi strinjamo, vendar
               ravno ti zgledi, ki smo jim bili priča v določenih primerih, o katerih danes
               govorimo, tega dviga kulture korporativnega upravljanja ravno ne potrjujejo. Če smo
               poslušali gospoda ministra, ki je v uvodu povedal, da smo za to odgovorni tisti, ki
               sedimo v Državnem zboru, kajti mi smo potrdili nadzornike, se morate pač vprašati,
               ali spoštujemo dokumente, ki jih sprejemamo. Tu notri tudi piše: <q>»SDH mora kot
               upravljavec kapitalskih naložb države za doseganje ciljev upravljanja zasledovati
               dolgoročen interes družb, ki so lahko izključno ekonomski cilji, nacionalno
               strateški, kombinacija obeh in hkrati usmerjeni k trajnostnemu razvoju družb ter k
               vzpostavitvi take lastniške strukture, ki bo dolgoročno zagotavljala učinkovito
               upravljanje, konkurenčnost in uspešen razvoj«</q>. Nisem dobil nobenega odgovora in
               spoštovani kolegi in kolegice verjetno tudi ne, kakšna je verjetnost, da bo ta člen,
               ki ga imamo v strategiji zapisanega, veljal v primerih Palome ali v primeru Adrie, ki
               je še bolj simptomatičen. V primeru Adrie gre za dokapitalizacijo v višini 3,1
               milijona evrov, ki jo bo izvedla država, nato bo pa neka družba, ki je bila
               ustanovljena tik pred zdajci, vso zadevo kupila za sto tisoč evrov. To je tako, kot
               bi vi doma obnovili rabljen avto in ga potem <q>»šenkali«</q>. Komur je to jasno, naj mi
               poda odgovor.</p>
               <p>Še ena navedba v tej strategiji in tem odloku: <q>"Zelo pomembna naloga SDH v okviru
               upravljanja je imenovanje strokovnih in izkušenih članov kadrovske komisije in
               organov nadzora družb s kapitalsko naložbo države, zato mora uprava SDH dosledno,
               pregledno in odgovorno izvajati vse postopke pridobivanja in imenovanja kandidatov,
               vključno z izpolnjevanjem predpisanih pogojev, kot to določa Zakon o Slovenskem
               državnem holdingu. Temelj za to pa je pregledno in strokovno imenovanje članov uprave
               SDH, kar mora z najvišjo možno skrbnostjo zagotoviti nadzorni svet SDH, katerega
               člane predlaga Vlada in imenuje Državni zbor z doslednim upoštevanjem predpisanega
               postopka in pogojev, kot jih določa zakon"</q>. Kar nekaj opozoril smo slišali, kako so
               bili posamezni nadzorniki imenovani, od tega, da ne izpolnjujejo referenc, da se
               posamezne licence podelijo en dan, preden je nekdo imenovan, da se imenujejo na nekih
               nočnih sejah, da niti Banka Slovenije niti IMF še nista podala soglasij k imenovanju
               teh nadzornikov. Če to primerjate s tem členom v odloku, ki ste ga vi potrdili in
               sprejeli, se morate pogledati v ogledalo in se vprašati, ali so te navedbe v odloku o
               strategiji upravljanja dejansko izpolnjene. Še naprej v tej strategiji oziroma v tem
               odloku, ki je zaveza za SDH: <q>"Z naložbami, ki so s strategijo določene za pomembne
               ali strateške, se lahko razpolaga do v ZSDH-1 predpisanih minimalnih deležev, in
               sicer praviloma s ciljem povečanja osnovnega kapitala s stvarnimi in/ali denarnimi
               vložki zasebnih vlagateljev, pri čemer družbe na ta način pridobljene vložke
               uporabijo izključno za povečanje vrednosti posamezne naložbe in zagotovitev ustreznih
               pogojev za nadaljnji razvoj družbe"</q>. Nismo dobili odgovora ne pri Adrii ne pri
               Palomi, kdo zagotavlja vse te pogoje, ki jih imate zapisane v tem dokumentu. Nobenega
               odgovora glede tega. Nadalje v tej alineji pravi: <q>"Pri razpolaganju z
               najpomembnejšimi naložbami bo upravljavec kapitalskih naložb države zasledoval cilje,
               ki so pomembni z vidika stabilne gospodarske rasti in so v skladu s pravili o
               državnih pomočeh, kot so: zaposlovanje, konkurenčnost in uspešnost družb, izboljšanje
               javnih storitev in razvoja družb v prihodnje"</q>. Nikakršnega odgovora, kako boste za ta
               dva primera, kjer je prevzemnik nek poštni nabiralnik v davčni oazi, zagotovili
               pogoje, ki ste jih vi sprejeli in zapisali v dokument, ki nalaga pravila igre v
               primerih prevzemov. Noben od teh pogojev verjetno ni bil izpolnjen, predvsem ni
               nobenega dokumenta, dokaza, kako bo zagotovljeno zaposlovanje, kako bo zagotovljena
               gospodarska rast teh družb in tako naprej. Ampak to je zapisano v tem dokumentu, ki
               ste ga vi sprejeli.</p>
               <p>Še naprej v tej strategiji piše: <q>"Cilj prodaje kapitalskih naložb je s proračunskega
               vidika zagotoviti likvidne prejemke, zato je pomembno doseči čim višjo kopnino"</q>. V
               primeru Palome ni bil izbran ponudnik, ki je dal najvišjo ponudbo in zagotavljal
               najboljše pogoje, ampak je bila izbrana konkurenčna ponudba. Lahko bi kdo to pojasnil
               in bi verjetno imel neke argumente. V primeru Adrie pa vemo, da smo jo 2011
               dokapitalizirali s 50 milijoni. Takrat so vsi zagotavljali, da je to zadnja
               dokapitalizacija, ki bo omogočila, da to podjetje normalno funkcionira na mednarodnem
               tržišču. Po štirih, petih letih je ponovna dokapitalizacija in prodaja. Kot sem
               rekel, neko stvar popravimo, vložimo v to denar in jo kasneje podarimo nekomu. Če bi
               nekdo znal to pojasniti, mogoče bi kdo tudi kupil, mogoče bi tudi mene prepričal,
               vendar jasnih zagotovil glede tega ni. Zato je po svoje malo sprenevedavo s strani
               koalicije, ko pravi, da hočemo v tem primeru nagajati, da se naslanjamo na neke
               časopisne članke in vsevprek blokiramo strategijo in tako naprej. Navajamo samo
               konkretne primere, na katere bi želeli dobiti odgovore, in opozarjamo na težavo, ki
               jo boste imeli v nadaljevanju, če se bodo podobna imenovanja in podobne prodaje še
               dogajale. Saj nismo problematizirali vseh prodaj v tem trenutku in vseh imenovanj v
               vseh družbah, ki jih je ta koalicija izvedla. Opozorili smo na konkretne. In če ne
               samo v medijih, ampak tudi na spletnih straneh za določene ljudi ugotovimo, da niso
               sprejemljivi za neko funkcijo, ne vem, ali vi rabite posebne komisije, da to
               ugotavljajo. Očitno niso samo strici iz nekega ozadja, ampak ste morali nekatere
               uvoziti celo iz naftalina, kajti nekateri so bili že zdavnaj odloženi kadri. Govoriti
               o tem, da težko nekomu očitamo, da ni primeren, ko na spletu in v javnih medijih
               ugotovimo, da je bil odgovoren za delanje bančne luknje ali pa za potop nekaterih
               firm v preteklosti, to za vas ni noben jasen signal, da taka oseba ni sprejemljiva.</p>
               <p>Po drugi strani imate veliko besed, kako je treba mlade kadre postaviti na odgovorna
               mesta, ker so bolj sposobni, kako je treba iz tujine pripeljati nazaj strokovno
               usposobljene kadre. V tem primeru ste imeli veliko možnosti. Verjetno v tujini
               obstaja kar nekaj kadra, ki dela v mednarodnih finančnih institucijah in bi ga lahko
               vključili v to zgodbo, ki se odvija znotraj naše države pri tem prestrukturiranju, pa
               tega niste naredili. Govorili ste v zgodbi, ko je bilo treba, se pravi v predvolilnem
               času, kako je treba poskrbeti za mlade, kako je treba preprečiti beg možganov, takrat
               ko pa so na voljo primerne službe tudi v Sloveniji, pa tega očitno ne storite.</p>
               <p>Tudi ni bilo odgovora na to, kako lahko Vlada v določenih primerih direktno vpliva na
               neke odločitve, kaj se bo s posameznimi deleži v družbah storilo. V primeru Telekoma
               je bil recimo izgovor, da Vlada zaradi korporativnega upravljanja ne sme dati svojega
               mnenja, v primeru Save pa je direktno naročilo, kaj mora nekdo znotraj tega sistema
               izvesti in kako dokapitalizirati določeno stvar. Enako velja za Factor banko in
               Probanko, kjer je šlo za netransparentno pripojitev. Tisti, ki ste dlje časa v
               parlamentu, se spomnite razprave, ko je bila prva sanacija Factor banke in Probanke,
               kako se je večina Državnega zbora pridušala, da je treba ugotoviti odgovornost, da je
               treba pridobiti določene podatke iz tega naslova, ko pa je bilo glasovanje, pa sami
               veste, kaj je bilo. Ta sklep ni dobil podpore in enako se dogaja v tem primeru.
               Zatiskate si oči pred nekaterimi dejstvi.</p>
               <p>Prej je bilo s strani SMC govora o prenormiranosti. Ja, dobro jutro, saj ste že
               nekaj časa na vladi in v koalicijski zgodbi, pa bi nenazadnje lahko tudi vložili
               kakšen zakon, pa ne samo čakali, da vam opozicija namigne, kaj je narobe, če govorite
               o prenormiranosti. Potrudite se pa tudi kaj naredite glede tega.</p>
               <p>Veliko je bilo govora tudi o tem, da je treba prepustiti korporativnemu odločanju na
               eni strani in pravilom, ki so zapisana v strategijah in v zakonodaji, vendar ste
               poslanci SMC v isti sapi govorili tudi o tem, da ni nujno tista politika, ki nekaj
               nastavlja, slaba. Istočasno torej govorite o tem, da mora biti imenovanje neodvisno,
               na drugi strani sami sebe opravičujete, če ste imenovali slabe kadre. Dajte se
               zmeniti, ali boste spoštovali zakonodajo, ki je sprejeta, in strategije ali se boste
               resno vpletli tudi v imenovanje, za to prevzeli tudi odgovornost in s tem tudi na nek
               način mogoče kakšno stvar izboljšali ali pa tudi poslabšali.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Metod Dragonja, državni sekretar. Pripravi naj se gospod Tilen
               Božič.</p>
            </sp>
            <sp who="SDZ7:DragonjaMetod">

               <speaker>METOD DRAGONJA:</speaker>

               <p>Hvala lepa, gospod podpredsednik. Spoštovani poslanke in poslanci!</p>
               <p>Ključno vprašanje predvsem za tukaj prisotne predstavnike Vlade je, ali bo današnja
               diskusija prispevala k temu, da bo upravljanje državnega premoženja bolj učinkovito
               in bolj uspešno. Velko je bilo izrečenih besed, veliko je ropotanja. Namen tega
               ropotanja je predvsem, da se v javnosti ustvarja podoba, kako je upravljanje
               državnega premoženja problematično, neučinkovito, slabo. Seveda principi
               parlamentarne demokracije to omogočajo, pravzaprav parlament izvaja nadzor nad
               delovanjem Vlade, tudi nad delovanjem drugih inštitucij v državi, posredno tudi nad
               delovanjem takšnih inštitucij, kot so Slovenski državni holding ali pa drugi
               upravljavci. Vendar je tu treba povedati, da če neko tezo ponoviš desetkrat, tudi če
               ni najbolj na mestu ali če ni resnična, potem ko jo omeniš desetkrat, se v določenem
               obsegu tudi pravzaprav prime v javnosti. Tako da bi si predvsem želeli, da krešemo
               argumente v tej razpravi. Minister je v uvodu podal nekaj usmeritev oziroma nekih
               pozicij, po kakšnih principih Vlada deluje v temu segmentu. Vlada ima namen
               implementirati primerljive mednarodne standarde na področju upravljanja državnega
               premoženja po dobrih praksah in priporočilih OECD.</p>
               <p>Prva teza, s katero bi želel danes malo polemizirati, je ta, da Vlada odstopa od
               lastne Strategije upravljanja s kapitalskimi naložbami. To strategijo ste, spoštovani
               predlagatelji, zelo kritično sprejeli, ko smo jo prinesli v Državni zbor, zdaj jo pa
               zelo dosledno citirate v samem predlogu in tudi v nekaterih diskusijah. Relevantnost
               te strategije – prav je, da je podvržena kritiki – se bo še izboljševala, ampak je
               postavila nek okvir, v kateri smeri želimo iti, in je predstavila nek kompromis med
               različnimi pogledi na upravljanje državnega premoženja, predvsem kar se tiče
               privatizacije, koliko privatizirati, koliko premoženja ohraniti v državni lasti ali
               pa postopno potem spreminjati lastniško strukturo. V tem delu je torej določena
               protislovnost. Ob veliki kritiki do te strategije se pravzaprav postavlja teza, da jo
               Vlada ne spoštuje oziroma da je ne izvaja.</p>
               <p>Druga teza je vprašanje, ki je tudi zelo relevantno. Ali je Vlada pri upravljanju
               državnega premoženja zadosti uspešna, zadosti učinkovita? V okviru tega modela
               upravljanja, ki je implementiran, so postavljeni cilji in kazalci za celoten kompleks
               državnega premoženja, za vseh 12 milijard kapitalskih naložb. Minister je predstavil,
               kaj se pričakuje od tega bloka gospodarstva, kakšen finančni prispevek v javne
               finance bi moral prispevati in kakšne širše narodnogospodarske vidike naj bi potem
               sledil, tudi v smislu nefinančnih ciljev. To bo merljivo, prvi rezultati za leto 2014
               – glede na okvirna izhodišča, ki so bila postavljena – bodo znani do konca meseca
               marca, poročali bomo Državnemu zboru in v tem delu bo Državni zbor lahko izrazil
               svojo oceno, svojo kritiko. Smo odprti do kritike in delamo v tej smeri, da to
               upravljanje izboljšamo.</p>
               <p>Tretja teza je občutljiva. Ključno vprašanje je, ali so imeli Vlada in organi SDH
               zadosti srečno roko pri kadrovanjih na nekatere ključne pozicije. To je najbolj
               delikatna tema v tej diskusiji. Začne se pri kadrovanju in predlaganju nadzornikov
               SDH. Tukaj je bilo v diskusijah nekaj poenostavitev. Recimo, da Vlada imenuje
               nadzornike SDH, to je bilo v nekaj diskusijah. Vlada predlaga nadzornike SDH,
               imenoval jih je Državni zbor. Ob podobni diskusiji, ki jo je Državni zbor opravil v
               mesecu novembru, smo to že poudarili in bi še enkrat poudaril, da so v tem delu tudi
               možnosti vpliva Vlade kot skupščine SDH na delovanje SDH omejene. Vlada ne more
               samostojno odpoklicati nadzornikov SDH. Nadzornike SDH lahko odpokliče samo Državni
               zbor. V temu delu teze, da Vlada lahko na posameznih primerih nekaj naredi, da lahko
               skliče skupščino in tako naprej, to pač ni skladno niti z zakonskimi določbami niti s
               principi korporativnega upravljanja. Vlada lahko skliče skupščino SDH samo, če jo k
               temu pozove poslovodstvo. Poslovodstvo pa jo običajno skliče, če ne uspe pridobiti
               soglasja nadzornega sveta. Vlada ne more sklicati skupščine SDH in razpravljati o
               poslih. Lahko bi sklicali skupščino SDH samo v primeru, če tega ne bi naredili
               nadzorniki ali pa uprava, kar se tiče odobritve letnega poročila oziroma drugih
               podobnih vprašanj, ki so določeni v zakonu. To se pravi, da je sistem upravljanja
               državnega premoženja po Zakonu o SDH postavljen tako, da obstoji določena ločnica med
               pristojnostmi Državnega zbora in Vlade ter pristojnostmi, avtonomijo SDH. Prosil bi,
               da to kljub vsemu postopno upoštevamo in da to kupimo. Ta ločnica se vzpostavlja in
               avtonomnost SDH v tem delu je ključni del te ločnice.</p>
               <p>Glede na veliko vprašanj, ki so bila danes tukaj odprta in so zelo relevantna, bi
               pravzaprav moral tukaj sedeti SDH, ne pa Vlada. Pri tem, kako se vodijo posamezni
               postopki privatizacije, pri tem, kako se vodijo posamezni kadrovski postopki, je
               minister zelo jasno povedal, da niti ministrstvo niti Vlada – razen, kar se tiče
               imenovanja nadzornega sveta SDH – ne želita posegati v kadrovske odločitve ki jih
               mora SDH voditi samostojno. V tem delu sta ministrstvo in Vlada predvsem oblikovalca
               nekega sistemskega okvira, v katerem SDH deluje, ki je postavljen s strategijo, ki je
               postavljen z letnim načrtom upravljanja in tudi s cilji in kriteriji, ki so
               postavljeni za SDH. Če to kombiniramo še s Kodeksom upravljanja družb v javni lasti,
               ki jih je sprejel SDH, potem je to nek osnovni okvir, ki sta ga Vlada in Državni zbor
               skupaj postavila SDH, da v tem delu ta model korporativnega upravljanja potem tudi
               udejanja.</p>
               <p>Teza, da Vlada miži pri tem, kar se dogaja na področju kadrovanja, je dvolična. Vlada
               v kadrovske postopke na SDH direktno ne more posegati. Tukaj je bilo pač nekaj
               diskusij tudi v tej smeri.</p>
               <p>Kar se tiče upravljanja in nekaterih primerov nekaterih družb, ki so bile
               izpostavljene, vemo vsi, da imamo različne upravljavce državnega premoženja, da so
               poleg kapitalskih deležev tukaj še terjatve in da je DUTB tudi pomemben upravljavec.
               Zelo se problematizira ta odločitev Vlade, da je smiselno prenesti premoženje oziroma
               terjatve, ki so prenesene na slabo banko, v upravljanje SDH iz sedanjega upravljavca
               DUTB. V tem delu, če gre za to, da država oziroma Vlada kot skupščina oceni, da je
               smiselno iz določenih razlogov zamenjati upravljavca določene naložbe ali pa
               določenega premoženja, to ne pomeni direkten poseg v samo poslovno odločitev oziroma
               v to, kako se ta proces vodi. Ta odločitev Vlade je bila sprejeta po zelo tehtnem
               razmisleku, ki je baziral na tem, da nekaj v tej zvezi določa strategija, kar se tiče
               turizma in pa posebej te hotelske verige, ki je največja v Sloveniji, in da je
               ocenjeno, da je SDH bolj primeren dolgoročni lastnik, kot je v dani situaciji to
               DUTB. S tem je pravzaprav ta prenos utemeljen. Ta prenos še ni izveden, je precej
               kompleksen. V tem momentu je v neki odločilni fazi, kar se tiče pravnih formulacij
               oziroma pogojev tega prenosa, vendar to ne pomeni, da sam po sebi ščiti neke ljudi
               ali pa neka omrežja, ampak izhaja iz strateške vloge turizma in tega, da bi želeli,
               da je v največji turistični verigi zagotovljena usmeritev, ki je bila definirana v
               sami strategiji. Strategija je pravzaprav temeljno vodilo, na katero se vračamo pri
               tem, ko se ocenjujejo posamezne odločitve, za katere mora Vlada skozi letni načrt
               upravljanja ali pa skozi druge dokumente, ki so usmerjevalni dokumenti, dati
               soglasje.</p>
               <p>To diskusijo je treba pogledati tudi z zornega kota investicijske klime, ki se
               oblikuje v Republiki Sloveniji. To je minister posebej izpostavil. Investicijsko
               klimo je treba ocenjevati tako z vidika tujih vlagateljev, ki prihajajo v Slovenijo,
               kot tudi z vidika domačih investitorjev, ki naj čim večji del svojih investicij
               realizirajo v Sloveniji. To je gonilo razvoja, gonilo gospodarske rasti. V eni od
               zadnjih publikacij, ki jih imam na to temo, kar se tiče investicijske klime in
               dinamike v Sloveniji, nam ta kaže, da je bilo v Sloveniji izvedenih neposrednih tujih
               vlaganj v obliki transakcij, v katere so vstopili vlagatelji, 870 milijonov evrov.
               Lahko vam predstavim tudi rang teh večjih korporativnih prevzemov. Na prvem mestu je
               privatizacija Nove Kreditne banke Maribor, sledi vstop Heinekena v Pivovarno Laško,
               potem so zgodbe, ki so vezane na vstop novih lastnikov v Trimo, Perutnino Ptuj,
               Pekarno Grosuplje, Iskro Zaščite, Fito, Gorenje Surovina, Kempinski hotel – to so vse
               transakcije, ki so skupaj dosegle vrednost 870 milijonov evrov, ki so vezane na
               konkretne odločitve konkretnih investitorjev, ki so rezultat zahtevnih postopkov, ki
               so bili vodeni po vseh pravilih stroke in ki so uspešno zaključene. Potem smo v
               osnovi primerljivi z državami v regiji centralne vzhodne Evrope.</p>
               <p>Največja kritika, ki se v tem delu izpostavlja, je, da je bila neuspešno zaključena
               privatizacija Telekoma. V danih okoliščinah je bilo veliko napora vloženega v to, da
               se Telekom tudi privatizira. Referenčna transakcija za SDH je bila prodaja 49 %
               paketa slovaškega telekoma, ki je bil prodan za 900 milijonov evrov. Naš paket
               prodajalcev je bil na nivoju čez 70 % lastniškega paketa, bil približno na polovici
               vrednosti te referenčne transakcije. To je pač osnovno pravilo. Kljub temu da zelo
               polemiziramo, kaj vse je bilo narobe v tej transakciji, če cilji niso doseženi, pač
               ni pogojev zato, da se take stvari izvedejo.</p>
               <p>Kar se tiče nekaterih poudarkov iz diskusije. Vsi procesi, ki potekajo v SDH,
               posebej kadrovski procesi, zahtevajo visoko stopnjo zaščite proti morebitnim
               korupcijskim in drugim tveganjem v zvezi z integriteto, zato na to področje – ta je
               res velik poudarek v samem delovanju SDH – zelo pazi tudi nadzorni svet SDH in vedno
               se zelo pazi tudi na izogibanje konfliktu interesov. V tem delu so bila izpostavljena
               že sama vprašanja, kar se tiče imenovanja nadzornikov SDH in ocene, da obstoji
               konflikt interesa ene od nadzornic. Tukaj je treba reči, da je gospa, ki se jo
               problematizira, razkrila Državnemu zboru določeno izpostavljenost, ki jo ima glede
               potencialnega konflikta interesov v primeru Nove Ljubljanske banke, in je že v svojem
               razkritju Državnemu zboru v izjavi o integriteti napisala, da se bo izločila iz
               kakršnikoli odločitev, ki bodo vezane na privatizacijo Nove Ljubljanske banke oziroma
               na morebitni konflikt interesov pri prodaji NLB, kjer se bo iz postopka odločanja
               izločila, če bo ocenjeno, da ta konflikt interesov obstaja. Zakonski člen pa točno
               določa, da morajo nadzorniki SDH podati izjavo, v kateri se opredelijo do morebitnega
               konflikta interesa.</p>
               <p>Ta vprašanja so bila večkrat pojasnjena na delovnih telesih Državnega zbora. Na
               zadnji seji Odbora za finance in monetarno politiko je bilo tudi natančno pojasnjeno,
               kako je potekal proces nabora in imenovanja nadzornikov Nove Ljubljanske banke.
               Pojasnjeno je, da je bila to predhodna ocena primernosti teh kandidatov, po sistemu,
               ki je vzpostavljen v SDH, da pa bo v skladu z Zakonom o bančništvu naknadno oceno
               primernosti že imenovanih nadzornikov izvedel regulator, to sta Banka Slovenije in
               Evropska centralna banka.</p>
               <p>Diskusija spoštovanega poslanca gospoda Logarja, ,kaj smo napisali v pojasnilo Vlade,
               kakšni so kriteriji za nadzornike bank oziroma Nove Ljubljanske banke. V tem citatu,
               ki ga je poslanec prebral, je točna dikcija 34. člena Zakona o bančništvu, prepisan
               34. člen. Če je bila ob sprejemu Zakona o bančništvu ta dikcija sporna, je bila po
               načelu delitve oblasti med izvršno in zakonodajno vejo oblasti možnost, da se takšna
               dikcija spremeni oziroma modificira. Po mojih kriterijih – ki niso toliko
               pravnoformalistični, ampak bolj vsebinski – je to, kar je bilo zanikano, raznolikost,
               komplementarnost veščin, znanja in izkušenj. Temu se v poslovnem svetu običajno reče
               diversity on board, se pravi različnost v odboru. Da pa se citira iz internetnih
               strani, kaj so demografski vidiki in tako naprej, mislim, da odraža delno tudi
               enostranski pogled na to situacijo. Še enkrat, pri naboru nadzornikov Nove
               Ljubljanske banke, ki jo je izvedel SDH, je pač moral slediti usmeritvam, ki jih je
               glede sestave nadzornih svetov objavila Banka Slovenije. Tukaj sicer nimamo namena,
               da ščitimo odločitve SDH. Prav je, da so odločitve SDH, posebej, kar se tiče
               kadrovskih odločitev izpostavljene kritiki javnosti in kritiki parlamenta, ampak ko
               se tako občutljiva vprašanja izpostavljajo, bi pričakovali, da poslanci, ki ste
               sodelovali pri sprejemanju zakonov, to upoštevate, da posebno v tem primeru, ko gre
               za nadzornike največje sistemske banke, velja več zakonov, da imamo tudi delno
               kolizijo zakonskih določb oziroma da je te zakonske določbe treba obravnavati skupaj.</p>
               <p>Ustrezna zasedba organov upravljanja Nove Ljubljanske banke je ključni pogoj za
               uspešnost privatizacije. To je bilo večkrat poudarjeno. Brez tega, da so se izpolnile
               zahteve regulatorja bank glede kompletne zasedenosti in glede kompetentnosti
               nadzornega sveta, predvsem pa tudi glede neodvisnosti nadzornega sveta banke,
               praktično po začrtani poti, ki pa je umestitev delnice na organiziran kapitalski trg
               z mednarodno uvrstitvijo na eno od mednarodnih borz, takšne privatizacije ni možno
               izpeljati uspešno. Vsi pa vemo, da so roki, ki so tukaj izpostavljeni, saj zaveze, ki
               jih je dala Republika Slovenija v okviru postopka za dodelitev državne pomoči,
               zahtevajo, da se k tem aktivnostim relativno hitro pristopi. Še enkrat, ne bi želeli
               ščititi nikakršne odločitve SDH o konkretnem kadrovanju. Opravljena bo še naslednja
               etapa preverbe ustreznosti teh kandidatov s strani regulatorja bank. V tem delu, če
               bo pač potrebno opraviti korekcijo, nosi odgovornost za te postopke uprava SDH, ki je
               to peljala in bo morala to napako tudi odpraviti.</p>
               <p>Odgovor na diskusijo gospoda Horvata glede tega pogoja za 25 % lastništvo v Novi
               Ljubljanski banki, tudi v okviru privatizacijskega postopka. To je določba, ki je
               predvidena tudi že v zavezah, ki jih je Republika Slovenija dala Evropski uniji. To
               izhaja iz tega, da je NLB sistemska banka in – kar je tudi Evropska komisija razumela
               – da je v sistemskih bankah lahko tudi delno državno lastništvo o privatizaciji
               sprejemljiva opcija. V tem delu je tudi strategija tako usmeritev potrdila, ker
               strategija določa točno privatizacijo 75 % minus ene delnice in pa privatizacijo z
               umestitvijo te delnice na kapitalski trg. V tem delu je zaenkrat ta rešitev skladna s
               tem, ker so sprejete zaveze Slovenije in je skladna s strategijo upravljanja. Gospod
               Horvat je pa opozoril še na določbo glede razpršenosti lastništva, ki pa je lahko
               moteča v smislu omejevanja prostega pretoka kapitala. Ti argumenti se tehtajo, se
               ocenjujejo, bodo ključni element potem tudi pri odločitvah, kako potem to
               privatizacijo izpeljati. Vendar po definiciji, če imamo opravka z umestitvijo na
               kapitalski trg, ta sama po sebi že predvideva večje število vlagateljev, razpršenost
               lastništva. Kljub temu bo ta določba strategija še enkrat temeljito preverjena, ne
               samo z domačimi strokovnjaki, to bo ključni del preverbe tudi pri pripravi dokumentov
               za umestitev na kapitalski trg. V tem primeru, če bo taka ocena, pa bo pač treba
               predlagati tudi spremembo strategije, ki se tudi pripravlja.</p>
               <p>Glede konkretnih pripomb, ki so bile dane na posamezne postopke, ki jih vodi SDH pri
               privatizaciji Adrie, pri privatizaciji Palome. Imeli smo obsežne posebne seje
               Komisije za nadzor javnih financ z detajlnimi pojasnili. Žal mi je, da gospoda
               Pojbiča ni, ki je zelo kritičen pri tem postopku. Naj najprej pojasnim, da je
               stališče Vlade, da težko ali pa ne more posegati v postopke, ki so v teku.
               Kakršnakoli reakcija Vlade na postopke, ki so v visoki dinamiki privatizacije, pomeni
               rušenje investicijske klime. To prosim, da vsi spoštujete.</p>
               <p>Kar se tiče konkretno Palome in dilem okoli izbire enega od dveh vlagateljev, ki
               konkurirata v tej fazi, je treba poudariti, da je 99 % delničarjev Palome glasovalo
               za predlagano privatizacijo. 99 %. Volja delničarjev je tukaj kar pomembna. Samo en
               odstotek se ni strinjal, da je to eden od predlaganih vlagateljev. Ta en odstotek je
               sprožil zdaj pravna sredstva, začasne odredbe, izpodbojne tožbe in tako naprej. Gre
               torej za zelo ostro borbo, da se ta volja delničarjev na nek način izpodbije.
               Izpodbija pa se na ta način, da je postopek potekal nepravilno oziroma nepregledno.
               Ali je potekal pregledno ali ne, bo pač zdaj imelo možnost razsoditi sodišče.
               Preglednost v okviru mednarodnih praks in standardov se ocenjuje in v tem delu, kot
               rečeno, bo sodišče izreklo svoje mnenje. Ni pa nepomembno, da po informacijah, ki jih
               imamo na ministrstvu, konkurenčni ponudnik ni bil v stanju predložiti finančnih
               garancij. Brez finančnih garancij pa praktično ni možno zaključiti oziroma skleniti
               zavezujočega posla, ki bi potem pripeljal tudi do končne odločitve o tem, kdo bo
               vstopil v to firmo.</p>
               <p>Obsežne diskusije so bile na matičnih delovnih telesih glede teh tako imenovanih
               poštnih nabiralnikov oziroma družb, ki so ustanovljene v teh postopkih za lastniški
               vstop v podjetja, ki so v procesu privatizacije ali prevzema. Gre za tako imenovane
               namenske družbe, ki so v evropski pravni ureditvi običajne, ki so tudi v naši
               zakonodaji predvidene. Za te namenske družbe morajo v vsakem primeru za vse
               obveznosti, ki so sprejete v teh privatizacijskih postopkih – za plačilo kupnine, za
               realizacijo vseh nadaljnjih obveznosti –, finančno garantirati njihovi krovni skladi,
               ki običajno vstopijo v postopek. To je praksa, ki je v svetu običajna, posebej pa je
               je v Evropi. Če bi to prakso omejevali, tudi lahko pridemo v situacijo, da smo
               deležni ocene, da omejujemo prost pretok kapitala. V tem smislu pač je odgovornost
               SDH, da to finančno preverbo kupcev in pa vse te pravne vidike do konca dosledno
               oceni in na ta način pridemo do maksimalne eliminacije tveganj, kar se tiče
               morebitnih odstopov od zavez, ki se v takih prevzemih ali pa privatizacijskih
               postopkih zagotavljajo.</p>
               <p>To bi bilo nekaj teh osnovnih poudarkov. Vlada se bo trudila, da bo naprej ta segment
               državnega premoženja čim bolj odgovorno upravljala.</p>
               <p>Glede na to, da sem bil nekajkrat izpostavljen tudi osebno, želim reči samo to, da to
               funkcijo opravljava – tako jaz osebno kot minister – izključno v javnem interesu.
               Nimam nobenega osebnega interesa pri upravljanju te funkcije. Ne počutim se kot član
               kakršnegakoli omrežja, na ministrstvu delam od sedmih zjutraj pa do osmih zvečer,
               nimam niti časa, da se povezujem v kakršnakoli omrežja. V tem delu sem načeloma
               dolžen dati to pojasnilo Meni je kristalno jasno, kaj je javni interes, da je ta na
               prvem mestu, kaj pa je zasebni interes. Želim samo ta namigovanja oziroma te kritike,
               ki so bile dane, v dveh diskusijah, tudi pojasniti, da ne bo kakšnega dvoma.</p>
               <p>Vlada bo naprej delovala v tej smeri, da okvir za upravljanje državnega premoženja
               pelje v smeri, da bodo doseženi cilji tega upravljanja in da ustvarimo pogoje za to,
               da se dviguje nivo korporativnega upravljanja, še posebej v SDH, pa tudi v DUTB.</p>
               <p>O DUTB je bilo danes nekaj manj besede. Bilo je tudi nekaj tez v diskusijah, kako smo
               pravzaprav prakso slabega kadrovanja začeli s kadrovskimi menjavami v slabi banki.
               Tukaj bi posebej rad opozoril na to, da so enostranske ocene, da bodo tuji
               upravljavci postavili bistveno boljši standard korporativnega upravljanja ali pa
               upravljanja z državnim premoženjem, relativne. Izredna seja Komisije za nadzor javnih
               financ je bila sklicana na zahtevo poslanske skupine NSi, in sicer na temo
               neustreznega upravljanja premoženja v nekaterih primerih, ki jih upravlja DUTB.
               Konkretno so bili na to sejo povabljeni predstavniki T2, Avtotehne in še nekaterih
               drugih podjetij, ki so izpostavili principe, kako DUTB upravlja svojo dejavnost, kako
               je to neprimerno. To je pa sovpadlo z razrešitvijo nekaterih članov upravnega odbora
               SDH in se je potem smer te seje spremenila. Ampak tudi tukaj je treba reči, da je na
               eni strani treba zagotoviti v tem delu tudi širino upravljanja in da so mednarodne
               izkušnje vedno dobrodošle, niso pa v vsaki situaciji garant, da se najboljše prakse
               tudi uveljavljajo. Vlada je tako ocenila, da je nujno, da prenovi nadzorni svet DUTB
               in da tudi DUTB zagotovi, da bodo pri upravljanju tega dela premoženja, ki ga
               upravlja DUTB, ustvarjeni pogoji, da bo to upravljanje lahko doseglo cilje, ki so pa
               v primeru DUTB nekoliko drugačni, saj sledijo predvsem temu, da se poplača
               obveznosti, ki so nastale s prevzemom slabe aktive na bilanco Družbe za upravljanje
               terjatev bank. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Tilen Božič, pripravita naj se gospoda Roberto Battelli in Janko
               Veber.</p>
            </sp>
            <sp who="SDZ7:BožičTilen">

               <speaker>TILEN BOŽIČ (PS SMC):</speaker>

               <p>Hvala za besedo.</p>
               <p>Vsekakor je moje mnenje, da stanje na tem področju še ni idealno. Naredili smo nekaj
               velikih korakov. Eden izmed teh je bil, kot sem že povedal v stališču poslanske, da
               se je sprejela Strategija upravljanja državnega premoženja, zaradi tega, ker ni
               dovolj to, da nekdo skuša nekaj sprejeti ali pa skuša nekaj vpeljati, ampak je cilj
               predvsem to, da na koncu to tudi izpelje. Ta dejansko postavlja en dober okvir, en
               dober temelj. Praksa se na nek način še gradi, dograjuje, morda bo vmes tudi kakšna
               stranpot, kakšna napaka, to pa bo definitivno razkril čas. V tem teku je predvsem
               pomembno, da se čim hitreje naučimo obvladovati tveganja oziroma da se jih prepoznava
               in tudi ustrezno ukrepa, ko se ta pojavijo. Pri tem je dobrodošlo tudi to, da
               nekateri z nami delite te vaše izkušnje, ki ste jih imeli z upravljanjem državnega
               premoženja in z delovanjem na tem področju.</p>
               <p>Prej se je kolega Logar spraševal o jajcu in kokoši, kaj je bilo prej. Glede na
               tradicijo njegove stranke so bili oni v tej hiši pred obema, vsaj v primerjavi s SMC.
               Vsekakor so pokazali nekaj svojih praks in ekspertiz, kar se tiče upravljanja. Konec
               koncev je tudi kakšen poslanec, ki je tukaj, nosil pomembno funkcijo bodisi na Sodu,
               bodisi, ko govorimo o DUTB, bodisi, ko govorimo o kakšni sekretarski poziciji v
               Vladi, bodisi ob prvem ministru. Kar je potem vezano na to prakso, skrbi za to
               državno premoženje, ker dejstvo nenazadnje je, da je dobra priprava na delo vsaj tako
               pomembna kot delo samo, izkušnje pri trasiranju za vzpostavitev bančne luknje.</p>
               <p>Če gremo gledati razna leta, recimo od 2004 do 2017, smo šli z zunanjo zadolženost s
               15 na 32 milijard. Običajno je to raslo tam nekje do 10 % na letni ravni, v tistih
               letih smo se potem kar naenkrat odločili, da bo raslo med 15 in 30 %, kar se tiče
               zunanje zadolžitve. Tudi kar se tiče drugih kazalnikov v tistem času, so nekako
               nakazovali na to, da bo verjetno katarza oziroma pristanek kar trd, in ta se je
               zgodil. Nekaj vlad se je že ukvarjalo s tem in tudi naša vlada se s tem konec koncev
               ukvarja. In s tem se ne na zadnje ukvarjamo tudi poslanci v Državnem zboru, da se to
               stanje nekako sanira.</p>
               <p>Če gremo naprej, smo se pogovarjali tudi o ugledu, kako določene stvari koristijo,
               določene stvari škodijo tej državi. Pa vendar mislim, da so tudi kakšne pozitivne
               zgodbe, ki se zadnje čase dogajajo. Nenazadnje smo govorili tudi o raznih uvrstitvah
               po lestvicah, ko se je šlo še dol, zdaj, ko gremo gor, smo to malo spustili, ampak
               recimo na lestvici Svetovne banke smo prišli iz 35. na 29. mesto, na lestvici IMD iz
               55. na 49. mesto, na lestvic, ki jo pripravlja Svetovni ekonomski forum, smo prišli
               iz 70. na 59. mesto. Tako, kot smo naglo padali, se zdaj, kot pritiče takšnim majhnim
               in izvozno usmerjenim gospodarstvom, ki so lahko tudi relativno odzivna, hitro
               vzpenjamo.</p>
               <p>Če se vrnem nazaj k tistim izkušnjam, kar se tiče prodaj razno raznim skladom. Pred
               kratkim smo se v tej hiši pogovarjali o Alpini in v tisti zgodbi je vse notri. Imamo
               tisto zgodbo delavskega lastništva, kjer so imeli pretežni delež delavci, potem se je
               očitno zalomilo in je prišlo do tega, da je prešlo to premoženje na državo. Potem smo
               imeli naslednjo fazo, ko je to prišlo na sklad, iz tiste faze spet na državo in tako
               naprej. Izkušenj v tej državi vsekakor ne manjka, imamo dobre in slabe zgodbe, ne
               glede na to, kdo je bil v tem udeležen – ali so bili delavci, ali je bila država, ali
               je bil morda neki zasebni investitor. Kakorkoli že, iskati je treba vedno predvsem
               dobre prakse in na tistih graditi za naprej. Tudi sekretar je že odgovarjal glede
               tistih namenskih družb. Od 10 največjih kapitalskih skladov vsi delajo na tak način,
               tudi EBR dela na tak način in še številni drugi.</p>
               <p>Potem je bilo govora tudi o raznih poštnih nabiralnikih in o tem, da naj bi bili
               Ciper, Luksemburg in takšne države oaza. Jaz ne vem, morda jih velja poklicati in
               vprašati, če to drži. Jaz mislim, da to ne drži. Konec koncev je tudi vaša vlada, če
               govorimo o SDS, pripravila en relativno dober dokument za takrat, ko je bil dan ven,
               da se je definiralo oziroma vzpostavilo tisto črno listo, da so tudi ljudje nekako
               vedeli, kako ukrepati, kdaj je treba obračunati davčni odtegljaj in tako naprej, ko
               prihaja do izplačil do te države. Mislim, da tam notri Cipra in Luksemburga ni.
               Dobro, še marsikatere druge države ni, ki bi lahko bila tam, ampak v redu, teh dveh
               vsekakor ni in ni potrebe, da bi se tam našle. Poleg tega ima Slovenija tako
               nastavljeno davčno zakonodajo, da načeloma do oškodovanj ne more priti, vsaj ne pri
               nas.</p>
               <p>Potem se spet pojavlja ena zanimiva povezava. Jaz sicer nisem nek odvetnik tistih,
               ki so bili pred kratkim imenovani na odgovorne pozicije, vendar če nekdo postavi
               tezo, da je v času dela v upravi v neki družbi prišlo do 2 milijard slabitve naložb,
               se temu reče čiščenje bilanc. Še posebej, če se to zgodi po tistem brezglavem
               zadolževanju in podeljevanju kratkoročnih posojil, to bolj diši po streznitvi kot po
               kvarnem delovanju.</p>
               <p>V zadnjih parih sekundah bi izkoristil še eno zadevo. Nekaj je letelo na mojo
               kolegico Vervego, ki se k razpravi pač ni javila, in to je prišlo s strani gospoda
               Pojbiča. On je že kar nekaj mandatov v tem Državnem zboru in se lahko verjetno tudi
               iz tega njegovega dolgega staža v tej hiši vidi, koliko je do zdaj naredil v zvezi z
               družbo, ki jo omenja, torej sladkogorsko Palomo. Tako kot je njej namenil te besede,
               se lahko verjetno tudi glede njega njegovi volivci v kratkem oziroma v nekem
               doglednem času odločijo, ali je kaj naredil oziroma ali je storil dovolj. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Roberto Battelli. Pripravita naj se gospoda Janko Veber in mag.
               Andrej Šircelj.</p>
            </sp>
            <sp who="SDZ7:BattelliRoberto">

               <speaker>ROBERTO BATTELLI (PS IMNS):</speaker>

               <p>Hvala za besedo, gospod predsednik.</p>
               <p>Bančna luknja je nastala v nasprotju z mednarodnimi standardi in celo v popolnem
               nasprotju z obstoječimi notranjimi standardi. Zakaj je nastala, kako je nastala, kaj
               in kdo jo je povzroči? Njeno saniranje – Ali je sploh in kako je uspešno? Teh 5 in
               več milijard, kolikor je bilo vloženih –Kako se jih vrača v proračun, se bodo sploh
               vračali v proračun, zakaj da, zakaj ne? Ali se zgodba lahko ponovi in zakaj da, zakaj
               ne? Zakaj vsi trpimo posledice? Ali se lahko in kako se lahko odpravljajo vzroki?
               Osnovni pojmi niso razčiščeni in pravih informacij ni, da bi se te stvari razčistile.
               Če demokratične institucije niso v stanju jasno in javno odgovoriti na taka in
               podobna vprašanja, potem je s pravno državo, milo rečeno, nekaj hudo narobe. Ali pa
               je preprosto ni. Ali je sploh kdaj bila? Če je ni bilo, zakaj ne? Če je pa bila, kako
               to, da ni odreagirala? Kako se jo vzpostavi in ojača? Kdo in kako to lahko stori?
               Verjetno ta parlament, Vlada, pravosodje, nadzorniki, Banka Slovenije.</p>
               <p>Mi moramo najti način, da vsi skupaj odgovorimo na ta vprašanja ljudem. Tudi in
               predvsem zaradi tega, ker je iz bank šel pravi denar, mi pa po toliko letih nimamo
               odgovora na to, kam je šel.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Janko Veber. Pripravita naj se gospod mag. Andrej Šircelj ter
               predstavnik Vlade.</p>
            </sp>
            <sp who="SDZ7:VeberJanko">

               <speaker>JANKO VEBER (PS SD):</speaker>

               <p>Hvala za besedo in lep dober večer vsem.</p>
               <p>Mislim, da se moramo vsi zavedati, da nam je bilo družbeno premoženje, ki je bilo
               podržavljeno, s strani ljudstva, ki ima oblast v državi, zaupano v upravljanje.
               Izvoljeni smo v Državni zbor. Državni zbor imenuje Vlado in Vlada je tista, ki mora
               potem na operativni ravni izvajati te naloge.</p>
               <p>Jaz se ne spomnim ne predpisa ne zakona, s katerim nam bi ljudstvo omogočalo, da
               prodajamo premoženje na netransparenten ali špekulativen način. Tega soglasja s
               strani ljudi nimamo in mislim, da se pri teh zadevah moramo v prvi vrsti zavedati
               prav tega. Zagotovo je treba slediti tiste cilje, ki omogočajo nadaljnji obstoj in
               razvoj družb, delovnih mest, omogočati nove investicije, odpirati nove trge in
               ohranjati oziroma zagotavljati višjo dodano vrednost in s tem tudi kvalitetnejša
               delovna mesta. To so cilji, ki jih imamo zapisane tudi v Strategiji upravljanja
               kapitalskih naložb, vendar je bilo v dosedanji praksi sprejetih kar nekaj odločitev,
               tako v Državnem zboru kot tudi pri upravljavcih državnega premoženja, ki ravno ne
               sledijo vsem tem aktivnostim.</p>
               <p>Osebno sem vedno nasprotoval tem odločitvam, ki so bile netransparentne, nedorečene.
               Nasprotoval sem tako tistemu sklepu o prodaji 15 podjetij kot tudi ustanovitvi
               Slovenskega državnega holdinga, ker je odmik od tega, da ima Državni zbor – in s tem
               seveda ljudstvo – dovolj učinkovit nadzor nad tem delovanjem. Nenazadnje je danes
               tudi v svojem uvodnem nastopu minister za finance zelo jasno ponazoril, kako gleda na
               upravljanje nad državnim premoženjem, da se pravzaprav Državni zbor s tem problemom
               in s to tematiko sploh ne sme ukvarjati, ne sme pogovarjati. S tem je samo dodatno
               utemeljil moja opozorila, da je ta način upravljanja, kot se ga poskuša prezentirati,
               v nasprotju s tistim, kar nam je zaupalo ljudstvo.</p>
               <p>Ko spremljamo potem konkretne postopke, ki se peljejo v teh prodajah, je mogoče
               dobiti po mojem mnenju primere resnično slabih praks. Naj spomnim na Telekom, kjer je
               bilo Telekom treba prodati na vrat na nos, do 11. aprila lanskega leta in ni bila
               važna niti varnost države, prav noben kriterij tu ni bil pomemben. Do tega k sreči ni
               prišlo, ampak pozneje zasledimo kako se je preko Apolla, torej špekulativnega sklada,
               ki je pred tem postal ali poskušal postati lastnik ene od sistemskih bank v
               Sloveniji, uprava Telekoma odloči, da gre skupaj z Apollom v nakup srbskega telekoma.
               To naj bi izvedli na način, da bi bile pravzaprav stvarni vložek v to podjetje prav
               delnice našega Telekoma. Podjetje Apollo bi potem pravzaprav najelo kredit, ki bi ga
               zavarovalo ravno s tem stvarnim premoženjem, torej s premoženjem Telekoma Slovenije.
               Če bi bila ta aktivnost izpeljana in če se bi vlada Republike Srbije odločila za
               prodaj, prav Apollu in našemu Telekomu, ne bi v državni proračun dobili niti centa in
               seveda tudi dividend iz tega podjetja ne. Pravzaprav bi izgubili nadzor nad tem
               podjetjem, iz 75 % lastništva bi padli na 30 % delež, in hkrati bi seveda vse
               dividende in vse, kar bi se dogajalo, šlo za poplačilo kredita podjetja Apollo. Ampak
               takrat finančni minister ni odreagiral in opozoril na to, da se dogaja nekaj
               škodljivega, da se lahko zgodi nekaj škodljivega.</p>
               <p>Tudi zelo dolgo, predolgo je trajalo, da si je država sploh povrnila glasovalne
               pravice v Telekomu in Petrolu, dveh najpomembnejših podjetjih. Te glasovalne pravice
               v teh ključnih podjetjih so bile resnično predolgo odvzete, kar kaže na to, da niso
               vzpostavljeni pogoji za transparentno upravljanje z našim premoženjem. Ta primer
               Telekoma je usmerjen v to, da se poskuša priti do tega premoženja z nekim bypassom,
               kar seveda kaže na to, da zagotovo niti Ministrstvo za finance niti Vlada o tem, vsaj
               glede na to, kar je bilo javno objavljeno, nista odločala, nista razpravljala, vendar
               je postopek kljub vsemu tekel naprej.</p>
               <p>Če pogledamo nekaj postopkov, ki so bili zaključeni in so nenazadnje vezani prav na
               tisti sklep petnajstih podjetij. Ena od teh aktivnosti je seveda tudi predmet
               razprave, ki jo je sprožila opozicija, in prav je, da opozicija sproži to razpravo,
               to je njena osnovna naloga, zato smo tako tudi organizirani. To je hkrati nadzor nad
               koalicijo, nad Vlado, Državni zbor pa ima s tem možnost, da dejansko tudi uresniči
               tisto svojo vlogo, če oceni, da nima zaupanja do tistih, ki upravljajo s premoženjem.
               Ko pogledamo prodajo Adrie Airways, je bil pred tem izpeljan postopek celo prodaje
               Adrie Airways Tehnika, ki je imela izjemno visoko tehnologijo, znanje in tudi
               zaupanje letalskih prevoznikov za servisiranje letal. Tudi Adria Airways Tehnika je
               bila prodana poljski družbi, ki po teh informacijah, ki jih imamo iz medijev na
               razpolago, ni imela zaupanja letalskih prevoznikov za to, da bi lahko v večjem obsegu
               servisirala letala. Ko je kupila našo Adrio Tehniko, si je to seveda zagotovila,
               ampak s tem seveda tudi vpliv nad delovanjem tega podjetja in zagotovo tudi odliv
               dobršnega deleža dodane vrednosti dobička iz tega podjetja, ne v državni proračun, ne
               v državno podjetje Adria Airways, ampak v ta poljski sklad. Sam Aerodrom je bil
               prodan za, v tem primeru, resnično visok znesek, ampak posledično se je prekinil
               proces razvoja izgradnje terminala, ki ga je imel naš Aerodrom praktično že zaprtega
               s svojimi lastnimi sredstvi in evropskimi sredstvi. V bistvu bi postali
               konkurenčnejša destinacija kot recimo bližnja letališča v tej regiji. Danes se
               srečujemo s tem, da se v Aerodromu pravzaprav vlaga samo v posodobitev <q>"šalterjev"</q> in
               notranje opreme, notranje organiziranosti, kar ni razvoj, to je v bistvu samo nekaj
               olepševalnih aktivnosti, ki pač omogočijo potnikom, da mogoče prej pridejo do
               vozovnice in nič drugega. Da bi to prispevalo k temu, da bi imeli večji promet, da bi
               to prispevalo k temu, da bi imeli večjo vlogo v regiji, seveda daleč od tega.</p>
               <p>Skratka, to so primeri, ki dejansko kažejo na to, da nismo dovolj pozorni na to, kako
               se upravlja s tem premoženjem, kako se ga tudi prodaja. In za ta netransparenten
               način, poudarjam, tega soglasja nimamo.</p>
               <p>Nekaj podobnega se je zagotovo zgodilo tudi z Novo Kreditno banko Maribor. Ni
               običajno, da sistemsko banko dokapitaliziraš za 800, prodaš za 200 in vzameš še
               obveznosti na sebe, da če bodo podrejene obveznosti opredeljene kot take, da jih ni
               bilo, da se jih ni smelo odvzeti, bomo pravzaprav tudi to obveznost prevzeli na svoja
               pleča. Tako smo pravzaprav podarili teh 800 milijonov nekemu skladu. To je zelo resno
               vprašanje, o katerem se zagotovo moramo pogovarjati.</p>
               <p>Je pa res, da mnogi predlogi, ki jih dobimo s strani opozicije, opozorijo na te
               nepravilnosti, hkrati pa v nekem trenutku tudi preskočijo tisto fazo, ko se nalaga
               ugotavljanje odgovornosti za takšno početje. Prav bi bilo, da dejansko poskušamo
               slediti vsem tem procesom, in če nekje ocenimo, da gre za nezdružljivost in konflikt
               interesov, potem je prav, da ta konflikt interesov pravzaprav ugotovi Komisija za
               preprečevanje korupcije v skladu z njenimi pristojnostmi, potem je pa seveda na
               Vladi, da odreagira, to uredi, odpravi. Če tega ne uredi, je potem na vrsti Državni
               zbor, ki mora potem razrešiti nadzorni svet in zopet upravičiti zaupanje ljudi, da je
               bilo nekaj netransparentno ravno skozi ta način. V nekem postopku nam zakonodaja to
               omogoča, nalaga, daje to pristojnost, seveda pa ne smemo preskočiti vseh teh
               obveznosti na način, da pozabimo na nekatere ugotovitve, ki pa so ključne za to, da
               ti postopki tudi stečejo. Zato so bili tudi številni sklepi v dosedanjih fazah
               pravzaprav zavrnjeni, ker niso tekli prav za vso proceduro.</p>
               <p>Bi pa še enkrat opozoril na to, kar sem omenil tudi v uvodnem nastopu v imenu
               poslanke skupine. Z Zakonom o Slovenskem državnem holdingu smo se obvezali, da se KAD
               najkasneje do 31. decembra 2015 preoblikuje v neodvisen in avtonomen demografski
               rezervni sklad. To premoženje mora biti namenjeno tudi temu, da zagotavlja dolgoročno
               polnjenje pokojninske blagajne in s tem tudi nagrado vsem ljudem, ki so ustvarjali to
               premoženje tudi v prihodnosti. To je nekaj, kar je treba resnično realizirati, to
               premoženje pa potem tako upravljati, da se bo ta sklad ustrezno polnil. Prav bi bilo,
               da se tudi oblikujejo lastniški skladi zaposlenih iz tega državnega premoženja, s
               katerim gospodarijo potem zaposleni, torej ljudje, ki so sicer lastniki tega. To bi
               bila tista primerna oblika upravljanja in tudi zaupanja politike do ljudi in tudi
               obratno. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Andrej Šircelj.</p>
            </sp>
            <sp who="SDZ7:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa.</p>
               <p>Gremo proti koncu in vsekakor je vprašanje, kaj pravzaprav prinese takšna seja.
               Prinese vsekakor opozorilo vsem in seznanitev z dejanskim stanjem na področju
               upravljanja z državnim premoženjem. Tista informacija, ki je dejansko najbolj
               šokantna, je sporočilo ministru za finance, naj se o tem ne bi govorilo. Imam
               vprašanje za njega, ali gremo nazaj v nek drug sistem, totalitarni sistem, kjer se o
               določenih zadevah ni smelo govoriti in se ne sme govoriti.</p>
               <p>Tudi škodljivost tega je zelo diskutabilna. Verjetno je najbolj škodljivo to, da se
               prodaje vršijo netransparentno in – tudi na podlagi pomanjkljivih podatkov –, da se
               kadrovska politika dogaja tako, da pravzaprav prihajajo na plano tisti kadri, ki so
               imeli tudi že določene negativne posledice oziroma so izvršili nekatera dejanja, ki
               so škodovala Sloveniji, tako glede bančne luknje kot tudi glede določenih
               privatizacij. To je ena zadeva.</p>
               <p>Druga zadeva pa je, da bomo v Slovenski demokratski stranki stalno opozarjali na
               tovrstne težave, tudi na tovrstne nepravilnosti, ki se dogajajo pri opravljanju
               državnega premoženja. Zelo nam je žal, da nas koalicija ne podpre pri nekaterih
               predlogih, ki so relativno nevtralni in ki bili v korist vsem državljankam in
               državljanom.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Prehajamo v sklepni del splošne razprave, v katerem dobijo besedo še predstavnik
               Vlade in predstavnik predlagatelja. <stage type="interruption">/ oglašanje iz klopi/</stage> Pred tem še? Razprava?
               Dobro, ni problema.</p>
               <p>Najprej dajem besedo predstavniku predlagatelja mag. Marku Pogačniku, potem pa
               prehajamo na del, ki sem ga napovedal.</p>
            </sp>
            <sp who="SDZ7:PogačnikMarko">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za dano besedo.</p>
               <p>Po približno 7 urah današnje razprave sem jaz prepričan, da je bila zahteva za
               sklic, ki smo jo vložile tri poslanske skupine, upravičena, kajti dejstvo je, da je
               pri današnji razpravi od 7 poslanskih skupin 6 poslanskih skupin na nek način
               pritrjevalo vsem tem našim očitkom in pa pomislekom v zvezi z upravljanjem državnega
               premoženja. Pri tem je treba posebej poudariti, da sta imeli del kritične razprave
               tudi dve poslanski skupini, ki sta članici Vlade. Jaz sem prepričan, da je takšen
               korak, za katerega smo se odločili, pravi, dejstvo pa je, da nam ni vseeno, kaj se
               dogaja z državnim premoženjem oziroma kakšne posledice bodo zaradi tveganj, ki
               obstajajo pri tem upravljanju državnega premoženja, v bližnji prihodnosti nosili
               davkoplačevalci.</p>
               <p>Dejstvo je, da se vsa tista opozorila in pa na nevarnosti, ki smo jih opozarjali pri
               sprejemanju upravljanja državnega premoženja, pri spremembah Zakona o Slovenskem
               državnem holdingu, zdaj kažejo tudi v praksi. Ne glede na vse, mislim, da v današnji
               razpravi zgolj Poslanska skupina Stranke modernega centra ni sledila ali potrjevala
               določenih tez, ki smo jih navedli. Vsekakor smo predlagatelji prepričani, da
               upravljanje državnega premoženja s strani vlade Mira Cerarja in koalicije SMC, SD in
               Desus ni ustrezno. Ni ustrezno, ni učinkovito, ni transparentno. Zaradi tega verjetno
               obstaja veliko tveganje, da izplen pri prodaji ali pa pri upravljanju ne bo takšen,
               kot bi lahko bil.</p>
               <p>Predvsem so sporne nekatere kadrovske poteze, ki smo jih že navedli, kajti tudi
               tekom današnje seje predstavniki Vlade niso pojasnili, zakaj so zamenjali vodstvo
               Slovenskega državnega holdinga. Dejstvo je, da je bil takrat razpis za imenovanje
               dodatnega člana uprave, potem je pa na nočni seji prišlo do odločitve, da se razreši
               tako predsednika uprave kot enega člana uprave Slovenskega državnega holdinga.</p>
               <p>Kadrovanje v nadzorni svet Nove Ljubljanske banke. Laž od državnega sekretarja, ki
               jo je izrekel v zvezi z zahtevo Banke Slovenije, da se zamenja prvega nadzornega Nove
               Ljubljanske banke, gospoda Podbevška. Dejstvo je, da se začne v vseh viharjih, ki jih
               izvajata tako širša kot strokovna javnost, ta koalicija začne potem drugače obnašati.
               Dejstvo je, da so tudi tekom današnje razprave v Poslanski skupini SD in Poslanski
               skupini Desus jasno izrazili dejstva, da obstaja tudi z njihove strani grenak priokus
               pri kadrovanju v Novi Ljubljanski banki ter pri vodstvu in nadzornem svetu
               Slovenskega državnega holdinga. Treba je povedati, da se Vlada na nek način še vedno
               izogiba. Enkrat bi direktno opravljala z državnim premoženjem, drugič vse te
               pristojnosti daje na poslovodne organe SDH. Zakaj ste potem prenesli terjatev iz DUTB
               na Slovenski državni holding? S tem ste dali dejansko direktno nalogo. Zanima me
               tudi, kako bo Slovenski državni holding lahko prenesel to finančno breme. Po
               nekaterih informacijah prenos te terjatve zahteva 42 milijonov. Treba je poudariti,
               da je glavno poslanstvo Slovenskega državnega holdinga verjetno še vedno tudi
               poravnava vseh zakonskih obveznosti. Tudi prejšnje vodstvo je povedalo, da bo
               verjetno potrebno dodatno izobraževanja, sploh za obravnavanje zakonskih obveznosti
               glede na načrt odprodaje premoženja. Tukaj ste direktno dali neko nalogo, čeprav
               pravite, da se ne smete vmešavati. Dejstvo je, da Vlada mora predlagati zamenjavo
               nadzornega sveta, ampak ga ne more predlagati kar tako. Štiri alineje narekujejo,
               kdaj se sploh nadzorni svet lahko zamenja pri ugotavljanju konfliktov, pri
               ugotavljanju nepravilnosti.</p>
               <p>Drugo je pa dejstvo, ko se Vlada izogiba odgovornosti kot skupščina, da naloge in
               pristojnosti izvaja Vlada, in sicer tako v DUTB kot v Slovenskem državnem holdingu.
               Vsaj Zakon o Slovenskem državnem holdingu vam ne jemlje niti ene takšne pristojnosti,
               kot jo skupščini določa Zakon o gospodarskih družbah. Tukaj torej, spoštovani gospod
               Dragonja, poskušate malo megle spustiti na določene zadeve.</p>
               <p>Verjetno imamo v opoziciji to pravico, da opozarjamo na določene zadeve, da
               opozarjamo na določena tveganja pri prodaji državnega premoženja, omenjeni sta bili
               dve podjetji, in sicer Adria Airways in Paloma. Še vedno sem prepričan, da obstaja
               velik dvom, da magistrica Barbara Smolnikar ne izpolnjuje kriterijev za članico
               nadzornega sveta, ki jih narekuje Zakon o Slovenskem državnem holdingu. Še bolj sem
               postal v to prepričan, ko je predsednik nadzornega sveta Slovenskega državnega
               holdinga omenil, da se omenjena gospa izloča pri odločitvah, ki so vezane na Novo
               Ljubljansko banko. Še vedno ni odgovora, zakaj predsednik nadzornega sveta hodi v
               kabinet Vlade, če je SDH neodvisen. To je povedal sam predsednik državnega holdinga
               na seji, na kateri ste bili prisotni tudi vi.</p>
               <p>Na kup teh vprašanj danes še ni bilo odgovora. Nekaj časa še imate, spoštovani gospod
               Dragonja, in predlagam, da odgovorite na ta vprašanja.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Prehajamo v sklepni del splošne razprave, v kateri dobijo besedo še predstavnik Vlade
               in predstavnik predlagatelja.</p>
               <p>Najprej ima besedo predstavnik Vlade, državni sekretar na Ministrstvu za finance,
               gospod Metod Dragonja.</p>
            </sp>
            <sp who="SDZ7:DragonjaMetod">

               <speaker>METOD DRAGONJA:</speaker>

               <p>Hvala lepa, gospod predsednik.</p>
               <p>Normativni okvir upravljanja državnega premoženja v Sloveniji je bil od leta 2010
               zamenjan štirikrat. Do leta 2010 so podjetja v državni lasti upravljali pretežno na
               ministrstvih, 2010 je bil z ZUKN – Zakonom o upravljanju kapitalskih naložb
               vzpostavljen AUKN, ki je upravljal do sprejema ZZDH–1 leta 2012, kar je bil tretji
               model upravljanja, in leta 2014 je bil sprejet Zakon o Slovenskem državnem holdingu
               2, ki je vpeljal principe OECD v to upravljanje. Peta menjava modela upravljanja bi
               bila po oceni Ministrstva za finance nesmotrna, bila bi v nasprotju z dobrimi
               praksami, ki jih priporočajo mednarodne organizacije na tem področju. Naše stališče
               je, da je pač ta model upravljanja treba dosledno uveljavljati, treba ga je tudi
               izboljševati, dopolnjevati. Dopolnjevala se bo tudi Strategija upravljanja
               kapitalskih naložb, ki bo tudi predmet diskusije. Naša ocena je kljub vsemu, da je
               bolje, da imamo določeno strategijo, ki nam je vodilo pri upravljanju, kot da bi bili
               v tem obdobju brez strategije.</p>
               <p>Po tem, ko so bili vzpostavljeni ključni akti, ki predstavljajo okvir za upravljanje
               državnega premoženja, to so strategija, letni načrt upravljanja in postavljeni cilji
               SDH, je jasno postavljena tudi ločnica, kar se tiče pristojnosti Vlade in
               pristojnosti Državnega zbora pri poseganju v tista vprašanja, ki so v pristojnosti
               SDH. Vlada ni pristojna za to, da bi vplivala na upravljanje posameznih kapitalskih
               naložb ali na potek posameznih privatizacij. Prav tako takšne pristojnosti nima
               Državni zbor. Vlada tudi nima pristojnosti, da bi direktno posegala v kadrovske
               rešitve in postopke, ki jih vodi SDH. Vlada samo predlaga Državnemu zboru člane
               upravnega odbora Slovenskega državnega holdinga in morebitno njihovo razrešitev.</p>
               <p>Kar se tiče vprašanja, ki je bilo postavljeno, glede imenovanja oziroma menjave
               uprave Slovenskega državnega holdinga, ki jo je izvedel nadzorni svet Slovenskega
               državnega holdinga in ne Vlada, ta odločitev bazira na 33. členu Statuta Slovenskega
               državnega holdinga, in to je v gradivu precizno napisano. Ta določa, da po
               uveljavitvi Zakona o Slovenskem državnem holdingu uprava Soda nadaljuje svoj mandat
               kot uprava Slovenskega državnega holdinga, in sicer do imenovanja nove upravne
               družbe, ki jo imenuje nadzorni svet SDH, ki je bil imenovan v skladu z ZSDH-1. To se
               pravi, da je bila – ne v okviru te vlade, ampak že ko je prejšnja vlada sprejela
               oziroma vodila postopek sprejemanja Zakona o Slovenskem državnem holdingu 2 – v
               status vnesena določba, da bo po tem, ko bo imenovan nov nadzorni svet v skladu z
               novim zakonom, v tistem momentu nov nadzorni svet imenoval novo upravo družbe, saj
               tudi uprava zapade na nek način pod določbe reelekcije. 33. člen statuta, gospod
               Pogačnik, 33. člen statuta. V gradivu je to navedeno, večkrat smo to pojasnili in
               vedno znova se odpirajo ista vprašanja. Na določena vprašanja odgovarjamo trikrat,
               štirikrat ali petkrat, jasno pa je, da se v plenumu dodatno odpirajo ta vprašanja, da
               se problematizirajo ne zato, ker ne bi bila pojasnjena.</p>
               <p>Vlada bo še naprej aktivno upravljala državno premoženje. Aktivno upravljanje pomeni,
               da bo pridobivala oziroma je pridobila glasovalne pravice v tistih primerih, ko so
               bile glasovalne pravice odvzete. To so zahtevni postopki, glasovalne pravice so
               vrnjene v vseh podjetjih v državni lasti, v zadnjem obdobju so bile te vrnjene za
               zavarovalnico Triglav in za Telekom. V primeru Petrola, gospod Veber, pa nikoli niso
               bile odvzete. SDH bo aktivno upravljal podjetja, tako da bodo doseženi cilji, ki so
               postavljeni z letnim načrtom za SDH in za posamezna podjetja. Aktivno tečejo
               privatizacije, aktivno tečejo prestrukturiranja podjetij, ki jih delno vodi SDH,
               deloma pa DUTB. Aktivno tečejo tudi nekateri postopki pridobitev oziroma določenih
               lastniških sprememb, ki so bili delno tudi izpostavljeni v tej pobudi, ki pa imajo
               tudi zelo jasne cilje, ki so oprti na določbe strategije in na to, da se zagotovijo
               določena lastniška sidra, pod dodatnim pogojem, da se ustvarja dodatna vrednost, to
               se pravi, da se na osnovi takšnih pridobitev lahko potencialno računa na pridobitev
               premije, ki je vezana na določene lastniške <stage type="inaudible">/ nerazumljivo/</stage>, ki dajejo vpliv. V
               sklopu aktivnega upravljanja bo tudi vzpostavitev rezervnega demografskega sklada in
               preoblikovanje Kada v rezervni demografski sklad. Ta zakon je pripravljen in bo
               posredovan v javno diskusijo v kratkem. V sklop aktivnega upravljanja bo sodila tudi
               ocena, ali so izpolnjeni pogoji za to, da se dopolni Strategija o upravljanju
               kapitalskih naložb. Ta ocena mora biti usklajena, želeno je, da je usklajena med SDH,
               ki je upravljavec v tem delu, in med Vlado, jasno je, pa da bomo prisluhnili tudi
               drugim in parlamentarnim strankam, med drugim zato, da bi ta okvir upravljanja
               podjetij v državni lasti lahko še izboljšali. Mislim, da s tem izkazujemo aktivni
               pristop k upravljanju državnega premoženja po vseh principih gospodarnosti,
               preglednosti, odgovornosti za učinkovito upravljanje.</p>
               <p>So posamezna vprašanja, ki so še posebej občutljiva, kot so kadrovski procesi. Za ta
               vprašanja je v celoti pristojen SDH. Teorije o tem, kako se vrača neko obdobje old
               boysov oziroma da neke stare strukture prevzemajo, jasno, da so rezultat določenih
               ocen na tem področju, lahko rečemo, da so povsod po svetu nadzorniške strukture v
               glavnem sestavljene iz seniorjev, ki imajo dobre izkušnje pri vodenju in te izkušnje
               vodenja potem lahko prenašajo tudi v nadzor in upravljanje na nadzornih pozicijah v
               gospodarskih družbah. Še enkrat, ne želimo zagovarjati konkretnih odločitev SDH.
               Tukaj bodo izboljšave še potrebne in v tem delu bo treba procese kadrovanja,
               nominacij in potem tudi samega postopka imenovanja nadzornih svetov v družbah, ki jih
               opravlja SDH, še izpopolniti ter pridobiti optimalni in najboljši možni nabor
               kandidatov. Za to je bil opravljen en delni uvid v okviru razprave, ki je potekala v
               okviru matičnega delovnega telesa pred to sejo. V tem delu bo treba tudi pomagati
               SDH, da bodo ti procesi izboljšani, da bodo zagotovili proces in da bodo zagotovili
               želene rezultate. Tukaj je delno možna tudi vloga parlamenta, ker ima parlament
               direktni uvid v delovanje SDH skozi svojega predstavnika, predsednika Komisije za
               nadzor javnih financ, ki sodeluje pri delu nadzornega sveta SDH. Ta lahko tudi
               prispeva k temu, da se ti procesi izboljšajo, da se na eni strani izvaja nadzor nad
               tem, na drugi strani pa se dajo tudi predlogi, sugestije, kako te procese izboljšati,
               kako zagotoviti, da bomo tudi v tem bolj delikatnem delu prišli do tega, da bomo
               lahko zagotovili najboljše kadrovske zasedbe in potem tudi najboljše prakse
               korporativnega upravljanja z vidika kadrovske zasedbe nadzornih svetov in uprav
               gospodarskih družb v javni lasti. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima še predstavnik predlagatelja mag. Marko Pogačnik.</p>
            </sp>
            <sp who="SDZ7:PogačnikMarko">

               <speaker>MAG. MARKO POGAČNIK (PS SDS):</speaker>

               <p>Predsednik, hvala za dano besedo.</p>
               <p>Na vrsto vprašanj seveda odgovor ni bilo. Najbolj me pa razžalosti, ko se sklicujete
               na to, da predsednik Komisije za nadzor javnih financ lahko prisostvuje sejam
               nadzornega sveta Slovenskega državnega holdinga. Povejte, da predsednik Komisije za
               nadzor javnih financ nima glasovalne pravice in da s tem dejansko težko vpliva na
               izboljševanje poslovanje ali delovanje tako finančnega, organizacijskega Slovenskega
               državnega holdinga. Zdaj samo še čakamo, da bo nekdo rekel, da tudi predsednik
               Komisije za nadzor javnih financ gospod Šircelj nosi odgovornost za delovanje
               Slovenskega državnega holdinga. Mislim, da je to skrajno neresno in da se je treba
               zavedati, da smo mi večkrat predlagali in smo še vedno prepričani, da bi morala imeti
               opozicija mesto v Nadzornem svetu, tako v družbi SDH kot v družbi DUTB, seveda z
               glasovalno pravico.</p>
               <p>Spoštovani gospod Dragonja, treba je poudariti, da je bil pod vlado Mira Cerarja
               spremenjen tudi zakon o tako imenovani slabi banki. Glavno poslanstvo slabe banke je
               bilo odprodaja terjatev, vaša vlada in koalicija pa sta dodali dodatno nalogo, in
               sicer možnost prestrukturiranja podjetij, s tem pa ste vzpostavili dvojno
               upravljanje. Na eni strani SDH, na drugi strani DUTB, kar ste sami medtem tudi
               priznali. Vlada je direktno zamenjala del članov upravnega odbora v Družbi za
               upravljanje terjatev bank in s tem naprtila neko odgovornost, kljub temu, da je bil
               ta upravni odbor sestavljen z nekaterimi člani, ki ste jih prej imenovali, ampak jih
               pa niste zamenjali.</p>
               <p>Dejstvo je, da bodo vsi ti dvomi danes še vedno obstajali. Kot sem poudaril, me
               veseli, da je vsaj 6 poslanskih skupin danes nekako pritrdilo tem pomislekom in
               tveganjem, ki smo jih izpostavili, in sicer predlagatelji v Slovenski demokratski
               stranki, Novi Sloveniji in skupini Nepovezanih poslancev, pri tem pa sta tudi dve
               koalicijski stranki izrazili vrsto dvomov o učinkovitosti upravljanja državnega
               premoženja. Verjetno bodo kmalu prišli na plan predvsem ti rezultati, letna poročila,
               na kakšen način se upravlja. Nedvomno pa bo verjetno tudi dovolj velik mejnik, ko
               bosta morali dati Banka Slovenije in Evropska centralna banka soglasje k članom
               nadzornega sveta, ki je bil pred kratkim imenovan. Tukaj ste že sami tudi nekako
               napovedali, kdo bo nosil odgovornost. Bomo videli, kakšen bo potem izplen.</p>
               <p>Sila zaskrbljujoče je tudi, da naša največja sistemska banka nima nekega čvrstega
               vodstva. Odstopil je predsednik uprave, začasno je bil imenovan nov. Slovenski
               državnih holding je postavil nadzorni svet, na samem Odboru za finance in monetarno
               politiko pa smo lahko prišli do spoznanja, da tudi nekateri od teh članov, ki so bili
               imenovani, niso izpolnjevali tistih osnovnih kriterijev akreditacijske komisije v
               okviru Slovenskega državnega holdinga. Ta banka je pred resno privatizacijo in nima
               vodstva, nima takšne uprave, ki bi zahtevala, na kakšen način se bodo zdaj peljali ti
               privatizacijski postopki naše največje sistemske banke. Povedati je treba tudi, da je
               predsednik uprave Slovenskega državnega holdinga tudi prvič na tej komisiji povedal,
               kakšni so razlogi za podelitev nezaupnice Janku Medji na skupščini, da naj bi tako
               prvi nadzornik gospod Podbevšek, ki ste ga razrešili kot Janko Medja, po besedah
               predsednika uprave SDH preveč ukvarjal s privatizacijo tega podjetja.</p>
               <p>Zanimivo bo zdaj spremljati te nadaljnje postopke. Mislim, da bosta tako vlada kot
               koalicija pred pomembno odločitvijo, kako naprej. Predlagatelji smo prepričani, da bi
               vlada v Državni zbor morala dati novo strategijo upravljanja državnega premoženja, ki
               bi zagotavljala bolj učinkovito, bolj transparentno upravljanje državnega premoženja,
               predvsem pa da bi ta strategija jasno določala, kateri kupci so primerni in kateri
               kupci niso primerni za deleže, ki jih prodaja tako SDH kot DUTB.</p>
               <p>Osebno sem še vedno bolj prepričan, da bi bilo s spremembo zakona o tako imenovani
               slabi banki še bolj pomembno, da bi to strategijo dopolnili, novelirali, kajti
               mislim, da so se razmerja na trgu s to spremembo zakona bistveno spremenila in da ta
               strategija, ki sta jo potrdila Državni zbor in koalicija, ni več ustrezna.</p>
               <p>Prepričani smo tudi, da bi morala Vlada pod drobnogled vzeti določene odločitve, ki
               so jih sprejeli organi upravljanja Slovenskega državnega holdinga, predvsem pri
               imenovanju članov nadzornega sveta Nove Ljubljanske banke, pri prodaji deležev
               Paloma, d.d., Adrie Airways in pa seveda tudi nenazadnje razrešitve prejšnjega
               vodstva Slovenskega državnega holdinga.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Vsi prijavljeni razpravljavci, ki ste to želeli, ste dobili besedo. Ker čas, določen
               za razpravo, še ni potekel, sprašujem, ali želi na podlagi prvega odstavka 71. člena
               Poslovnika zbora še kdo razpravljati? Nihče.</p>
               <p>Potem zaključujem splošno razpravo o predlogu priporočila. V skladu z razlago
               Komisije za Poslovnik z dnem 9. 12. 2009 Državni zbor ugotavlja, da je postopek
               obravnave predloga priporočila končan.</p>
               <p>S tem zaključujem to točko dnevnega reda in 30. izredno sejo Državnega zbora. <stage type="time">Seja se je končala 15. marca 2016 ob 20.05.</stage>
               </p>
            </sp>
         </div>
      </body>
   </text>
</TEI>