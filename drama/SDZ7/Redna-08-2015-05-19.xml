<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ7-Redna-08-2015-05-19">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|8FADE1CC426D641EC1257E7D00452EEF</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=8FADE1CC426D641EC1257E7D00452EEF</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-08-2015-05-19.DZ" n="08">
               <name>Redna</name>
               <date when="2015-05-19"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-08-2015-05-19.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 8. seje</stage>
            <stage type="chairman">Sejo sta vodila predsednik Državnega zbora dr. Milan Brglez in pdpredsednik
            Primož Hainz.</stage>
            <stage type="time">Seja se je začela ob 10. uri. </stage>


            <sp xml:id="SDZ7-Redna-08-2015-05-19.sp1">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam nadaljevanje 8. seje Državnega zbora. Obveščen sem, da se današnje seje ne
               moreta udeležiti naslednje poslanke in poslanci: mag. Tanja Cink, mag. Jana Jenko,
               gospa Irena Grošelj Košnik do 13.30, mag. Andrej Šircelj in gospod Roberto Battelli.
               Vse prisotne lepo pozdravljam! <title>Nadaljujemo s prekinjeno 10. točko dnevnega reda,
                  to je z Mandatno-volilni zadevami.</title>
               </p>
               <p>Ker Mandatno-volilna komisija z obravnavo na seji Državnega zbora ni pripravila
               nobene zadeve oziroma ker do začetka nadaljevanja te točke ni bila predložena nobena
               druga zadeva, zaključujem z 10. točko dnevnega reda. Obenem obveščam zbor, da bom
               svoje vodenje in vodenje te seje prilagodil dejstvu, da nimamo podpredsednika. Torej
               lepo počasi. Če bo kakšna prekinitev, bo pač prekinitev.</p>
               <p>Prehajamo na <title>5. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  PRIKRITIH VOJNIH GROBIŠČIH IN POKOPU ŽRTEV.</title>
               </p>
               <p>Predlog zakona je v obravnavo zboru predložila skupina petih poslank in poslancev, s
               prvopodpisano gospo Ljudmilo Novak. V zvezi s tem predlogom zakona je skupina 21
               poslank in poslancev, s prvopodpisanim gospodom Jožetom Tankom, zahtevala, da Državni
               zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavnici predlagatelja
               predloga zakona gospe Ljudmili Novak.</p>
            </sp>
            <sp xml:id="SDZ7-Redna-08-2015-05-19.sp2">

               <speaker>LJUDMILA NOVAK (PS NSi):</speaker>

               <p>Hvala za besedo, gospod predsednik. Spoštovana gospa ministrica, kolegice in kolegi!</p>
               <p>Pieteta je globoko spoštovanje do vseh pokojnih in je temelj človeške civilizacije.
               Zavezuje nas, da mrtve pokopljemo, ne glede na to, na čigavi strani so se vojskovali,
               in ne glede na njihova politična prepričanja. Gre za civilizacijsko normo človeka in
               je izraz njegove človečnosti. K temu dejanju pa nas zavezuje tudi Ženevska
               konvencija. Po sedanjih podatkih Ministrstva za delo, družino, socialne zadeve in
               enake možnosti je bilo do sedaj v Sloveniji evidentiranih okrog 600 prikritih
               grobišč, v katerih se po nekaterih podatkih nahajajo posmrtni ostanki okoli 15 tisoč
               Slovencev in Slovenk. Vse žrtve imajo v skladu z načeli človečnosti pravico do
               spomina in do groba. Ob tem poudarjamo, da uveljavitev zakona o prikritih vojnih
               grobiščih in pokopu žrtev ne pomeni abolicije odgovornih za dejanja usmrtitev.
               Pristojnost za preiskovanje teh dejanj in odgovornosti ostaja na strani organov
               preiskovanja, kazenskega pregona in sodstva.</p>
               <p>Cilj predloga je celovita ureditev področja prikritih vojnih grobišč za vse žrtve
               revolucije vojnega in povojnega nasilja, s čimer bo vsem žrtvam zagotovljena pravica
               do dostojnega pokopa, groba oziroma grobišča in ohranjanja spomina nanje. V Novi
               Sloveniji smo prepričani, da potrebujemo nov zakon, ki bo zagotovil zadostno pravno
               podlago za nadaljnje delo evidentiranja, odkrivanja, prekopa, identifikacije, pokopa,
               vpisa v register grobišč in register kulturne dediščine ter tudi varovanja le-teh.
               Dejstvo je, da veljavni zakon o vojnih grobiščih to področje pomanjkljivo ureja in ne
               omogoča celovitega postopka odkrivanja teh grobišč in je v posameznih delih v
               nasprotju z drugimi zakoni. Tudi sosednja Hrvaška je to materijo uredila v posebnem
               zakonu in je to nalogo že opravila. Prednost našega predloga zakona je tudi v sestavi
               in pristojnostih vladne komisije za reševanje vprašanj prikritih grobišč, ki je bila
               do sedaj zgolj posvetovalno telo pristojnega ministrstva. Področje urejanja vojnih
               grobišč, vključno s prikritimi vojnimi grobišči, nastalimi zlasti po koncu druge
               svetovne vojne, se tako zakonodajno približuje ureditvam, kot ga imajo druge države
               članice Evropske unije.</p>
               <p>Spoštovane poslanke in poslanci! Vedno znova z vseh strani slišimo pozive k spravi
               in pokopu žrtev. Ali si upamo narediti korak naprej ali se bojimo, da bomo na
               volitvah za to kaznovani od svojih volivcev? Imamo priložnost, da postanemo vsi
               zmagovalci in nosilci upanja, da zmoremo tudi najtežje probleme naroda dostojno in
               primerno reševati sami. K več miru v slovenskem narodu nas v avli Državnega zbora
               nagovarja tudi 70 klekljanih golobov miru. Ker je bilo narejenih že nekaj neuspelih
               poskusov sprave, so ljudje nezaupljivi in vedno znova se pojavijo zlonamerni
               podpihovalci množic, ki jim sedanje stanje odgovarja in ga izkoriščajo za svoje
               namene, zato med ljudi sejejo dvom in nezaupanje. Ali bomo zaradi vseh neuspelih
               poskusov odnehali in obupali?! Prepričana sem, da si je kljub nezaupanju treba vedno
               znova prizadevati za mir in spravo, ker smo to dolžni slovenski domovini in
               slovenskemu narodu. Resnica osvobaja in samo resnica ima trajno vrednost, pomagajmo
               ji, da spregovori. Pomagajmo mrtvim, da dobijo svoj grob in živim, da bodo lahko
               žalovali. Vsem nam pa naj bodo ti grobovi v spomin in opomin, da se te grozote ne bi
               ponavljale. S tem bomo pomagali tudi sebi in slovenskemu narodu.</p>
               <p>Spoštovani! Pred nami je torej zakon, ki bo, tako smo Krščanski demokrati
               prepričani, mnogim svojcem žrtev teh pobojev dal upanje, da bodo njihovi domači
               pokopani tako, kot nam to narekuje človeško dostojanstvo. To smo dolžni storiti … <stage>/
               znak za konec razprave/</stage>… kot narod in kot država, ki svojo prihodnost gradi iz
               izkušenj preteklosti.</p>
            </sp>
            <sp xml:id="SDZ7-Redna-08-2015-05-19.sp3">

               <speaker>PREDSEDNIK DR. MILAN BRGLEZ:</speaker>

               <p>Za uvodno obrazložitev mnenja dajem besedo predstavnici Vlade, ministrici za delo,
               družino, socialne zadeve in enake možnosti dr. Anji Kopač Mrak.</p>
            </sp>
            <sp xml:id="SDZ7-Redna-08-2015-05-19.sp4">

               <speaker>DR. ANJA KOPAČ MRAK:</speaker>

               <p>Spoštovani predsednik Državnega zbora, poslanke in poslanci!</p>
               <p>Skupina poslank in poslancev, s prvopodpisano gospo Ljudmilo Novak, je dne 9. 4.
               2015 Državnemu zboru Republike Slovenije predložila v obravnavo in sprejetje Predlog
               zakona o prikritih vojnih grobiščih in pokopu žrtev. Po mnenju predlagatelja je cilj
               predloga zakona celovita ureditev področja prikritih vojnih grobišč za vse žrtve
               vojnega in povojnega nasilja, s čimer bo vsem padlim zagotovljena pravica do
               dostojnega pokopa, obeležitve groba oziroma grobišča in spomina nanje. Vlada
               Republike Slovenije v zvezi z navedenim ugotavlja, da področje vojnih grobišč in tudi
               prikrita vojna grobišča, po obstoječem zakonu imenovana grobišča žrtev vojne, po
               vojni usmrčenih oseb normativno že ureja veljavni zakon o vojnih grobiščih. Veljavni
               zakon že ureja vrste vojnih grobišč, območje vojnih grobišč, pristojnost države,
               obseg varstva, upravljanje in urejanje vojnih grobišč, register vojnih grobišč,
               varstveni režim, postopek izkopa ali prekopa, novoodkrita vojna grobišča in finančne
               obveznosti. Na podlagi veljavnega zakona pristojno ministrstvo izvaja postopke
               ureditve vojnih grobišč, med katere spadajo tudi prikrita vojna grobišča. Tako je
               bilo že izvedenih 600 evidentiranih prikritih vojnih grobišč, 185 sondiranj, 60
               prekopov in izkopov ter druge aktivnosti v povezavi z varstvom vojnih grobišč. Na
               podlagi navedenega je pristojno ministrstvo v preteklih letih že uredilo prikrita
               vojna grobišča na območju Kočevskega roga, opravilo iznos posmrtnih ostankov iz
               kraških brezen, zgradilo spominski park Teharje, kostnico v Mariboru in Škofji Loki.
               Trenutno potekajo še nadaljnje aktivnosti v zvezi z ureditvijo spominskega parka in
               vojnih grobišč na območju Kamniške Bistrice, aktivnosti v zvezi z ureditvijo vojnega
               grobišča Barbara-rov v Hudi jami in aktivnosti v zvezi s postavitvijo spomenika vsem
               žrtvam vojn. Potekajo tudi aktivnosti v zvezi s postavitvijo nove informacijske baze
               za vodenje evidence prikritih vojnih grobišč in registra vojnih grobišč. Kljub
               navedenemu pa Vlada Republike Slovenije meni, da je treba predlog zakona, ki je
               predložen, preučiti v smislu sistemskopravnega vidika, ali bi bilo boljše, da se
               cilji in nameni predlagatelja zakona uredijo s spremembo že veljavnega zakona o
               vojnih grobiščih. Vlada Republike Slovenije razume in podpira prizadevanja
               predlagatelja zakona, da je treba vsem žrtvam vojnega in povojnega nasilja na ozemlju
               Republike Slovenije zagotoviti dostojni pokop in s tem vsem žrtvam zagotoviti pravico
               do dostojnega pokopa, vendar je vprašanje, kako to doseči na najboljši možni način. S
               tem mnenjem Vlada Republike Slovenije ne želi odpirati tem, ki spodbujajo ideološki
               boj in ustvarjajo nove delitve. Namen Vlade Republike Slovenije je, da Slovenija,
               njeni državljani in prebivalci ponovno postanemo del odprte, poštene, solidarne,
               pravične in napredne ter samozavestne družbe. Končni namen Vlade Republike Slovenije
               je, da vsi deležniki, ki si prizadevamo za rešitev dostojnega pokopa vseh žrtev
               povojnega, vojnega in povojnega nasilja, združimo moči in najdemo najboljšo možno
               rešitev. Razpravo danes jemljemo predvsem kot možnost, da poslušamo različne
               argumente in skupaj najdemo najboljšo možno rešitev. Hvala.</p>
            </sp>
            <sp xml:id="SDZ7-Redna-08-2015-05-19.sp5">

               <speaker>PREDSEDNIK DR. MILAN BRGLEZ:</speaker>

               <p>Prehajamo na predstavitev stališč poslanskih skupin.</p>
               <p>Besedo ima Poslanska skupina Slovenske demokratske stranke, zanjo gospa Eva Irgl.
           </p>
            </sp>
            <sp xml:id="SDZ7-Redna-08-2015-05-19.sp6">

               <speaker>EVA IRGL (PS SDS):</speaker>

               <p>Najlepša hvala za besedo. Spoštovane poslanke, spoštovani poslanci!</p>
               <p>Na območju Slovenije so se po koncu druge svetovne vojne izvajali množični pomori
               vojaških ujetnikov in civilistov. Med njimi je bilo tudi veliko število žensk in
               otrok. Nekateri to danes utemeljujejo z naravnim pravom, drugi pa z zlonamerno
               interpretacijo takrat veljavnih mednarodnih konvencij. Zato besede, ki jih je izrekel
               predsednik Zveze združenj borcev za vrednote NOB gospod Tit Turnšek, da je zakon
               vojne, da se izdajalce umori, pri čemer se kot izdajalce označi nasprotnike
               ideologije komunistične revolucije in njihove družine, vsakega razumnega človeka
               pustijo brez besed. Sploh če vemo, da so na primer v Ormožu po vojni komunistične
               oblasti do smrti pustile izstradati 39 otrok, starih od nekaj mesecev pa do petih
               let. Človek, ki pusti stradati otroka do smrti, je razčlovečen človek. In prav
               takšnega razčlovečenega človeka je ustvarila totalitarna ideologija, ki je še vedno
               nismo sposobni enotno obsoditi in jo tako pravno kot moralno diskvalificirati. In
               seveda se samo po sebi na tem mestu postavlja vprašanje – ali so bili tudi ti otroci
               izdajalci? Vemo tudi, da se čast in pogum vsakega vojaka ne merita po tem, koliko
               vojnih ujetnikov in civilistov je likvidiral. Septembra 2013 so tem otrokom na
               ormoškem pokopališču postavili spomenik. Njihova imena so na slovesnosti prebrali
               ormoški otroci. Množični pomor, ki se je zgodil v Sloveniji, je za seboj pustil več
               kot 600 množičnih morišč, kar kaže na velikost bremena in na tragiko, ki je bila in
               je še vedno povzročena slovenskemu narodu. Vsem, zlasti pa mladim generacijam, med
               katerimi so tudi takšne, ki nekritično malikujejo Tita in takratni čas, torej tisti
               totalitarni režim, moramo jasno povedati, da ne glede na razloge in ne glede na
               vzroke brez sodnih procesov v vsakem civiliziranem in demokratičnem svetu velja
               takšen pomor za zločin. Naj ob tem spomnim na Srebrenico, na armenski genocid, na
               katinski pokol, na holokavst, na množični poboj pripadnikov ljudstva Hererov, na
               ukrajinski holodomor oziroma gladomor. Ena od definicij genocida pravi takole,
               citiram: <q>"Genocid v splošnem pomenu se nanaša na množično pobijanje velikega števila
               ljudi, ki ni vojaška akcija zoper oborožene sile odkrito priznanega sovražnika, v
               okoliščinah, ko so žrtve v bistvu nemočne in se ne morejo braniti."</q> Konec citata.
               Odgovorna in iskrena obsodba genocida in zločinov zoper človečnost ne sme biti
               obsodba samo iz moralnega vidika, ampak mora biti zavest in zaveza vsakega
               civiliziranega naroda, da se genocidi ne ponovijo. Slovenija je bila po 2. svetovni
               vojni del komunističnih držav, kjer je genocid bil prikrito uzakonjen, legitimiran.</p>
               <p>Če pogledamo skozi zgodovino, lahko vidimo, da se na primer ni obsodilo v pravem času
               holodomora, gladomora, prav tako kot se ni ob pravem času obsodilo povojne morije na
               naših tleh, kar pomeni, da če se napake iz zgodovine ne priznajo in se ne obsodijo,
               je velika verjetnost, da se bodo ponovile, čemur smo bili tudi priča ob razpadu SFRJ.
               Odgovornost za morijo na slovenskih tleh nosijo tisti, ki so dajali ukaze za poboj,
               in tisti, ki so te ukaze izvrševali. Do sedaj še nihče ni odgovarjal za ta zločin, pa
               čeprav je policija, zlasti prek kriminalistične akcije, imenovana Sprava, pod
               vodstvom Pavla Jamnika izdala v svojem poročilu pomembne ugotovitve, ki so pripeljale
               vsaj do enega imena – imena Mitje Ribičiča, takratnega pomočnika načelnika Ozne. Pa
               se ni, spoštovane kolegice in kolegi, v nadaljevanju prav nič procesiralo oziroma je
               bil postopek s strani tožilstva in preiskovalnega sodnika ustavljen kljub utemeljeni
               kazenski ovadbi. Dokument Glasom majorja Mitje je bil dokaz, ki pa našega tožilstva
               ni prepričal. Postopek je bil nedvomno namerno ustavljen. Proti ostalim pa se niso
               mogli niti ustaviti, ker teh postopkov niso nikoli niti začeli. Na slovenskih tleh se
               je torej zgodil zločin brez zločincev. Žrtvam tega zločina pa se že 70 let odreka
               pravica do dostojanstva in groba. In kdo je tisti, ki že 70 let deli kosti, kot se je
               izrazil nedavno dr. Janez Stanovnik, tako da mnogim odreka pravico do groba, svojcem
               pa pravico do spomina zgolj na podlagi ideološkega kriterija? Leta 1996 je bila v
               Državnem zboru ustanovljena preiskovalna komisija o raziskovanju povojnih množičnih
               pobojev. Vodil jo je dr. Jože Pučnik. Na osnovi pričevanj je komisija med drugim
               ugotovila, da je komunistična partija odrejala likvidacije, da so bili transporti na
               morišča organizirani, da je bila Ozna tista, ki je ob pomoči Knoja izvrševala
               likvidacije, postopek z žrtvami pa je bil po izpovedi prič brutalen. Pobijanje
               civilistov, med njimi tudi otrok in žensk, kar najbolj številčno in nazorno
               izpričujejo spletene kitke ženskih las iz Hude jame, ki jih je izvrševala
               komunistična oblast, katere dediči imajo še danes največjo moč vplivanja na vse
               sisteme in podsisteme v državi, je potekalo na različne načine. To po navedbah
               zgodovinarjev izhaja iz seznamov, na katere so po skupinah razvrščali ljudi za
               določen način likvidacije. Ocene o številu pobitih so različne, vendar ostaja
               dejstvo, neizpodbitno, grenko in žalostno, da je Slovenija prepredena s posmrtnimi
               ostanki ljudi, ki so bili žrtve revolucionarnega nasilja in katerih pravica do groba
               še vedno ni udejanjena. Dostop do morišč je bil do osamosvojitve prepovedan, čeprav
               se je veliko šušljalo o tem in čeprav so okoliški prebivalci na tiho vedeli, kaj se
               skriva v zemlji. Po osamosvojitvi so se stvari nekoliko spremenile, vendar ne povsem.
               Še obstajajo območja, na primer na idrijsko-cerkljanskem območju, pa tudi drugod, ki
               niso raziskana oziroma niso dovolj raziskana, pa čeprav v globini gozdov skrivajo
               človeške gosti, ki jih je tja zagrebla revolucionarna komunistična oblast in upala,
               da se nikoli ne odkrijejo. Vendar pa imajo takšna dejanja dolge sence. Nekoč z vso
               silo butnejo na plan in takrat jih ni moč ustaviti. Kakšno sporočilo o našem
               vrednostnem sistemu bomo pustili zanamcem, če ne dosežemo civilizacijske norme
               pokopa, ki je bila samoumevna že v stari Grčiji? Pomor, ki se je zgodil, je v narodu
               pustil veliko rano, o kateri se je dolga leta moralo molčati. In še danes marsikdo
               molči. Tako tisti, ki jih je strah, ker je bil teror s strani komunistične partije
               prevelik, kot tisti, ki vedo, kaj se je zgodilo, ki so celo soodgovorni za to, kar se
               je zgodilo, pa ne želijo spregovoriti, pa čeprav bi morali. Evropski parlament je
               pred leti sprejel resolucijo o evropski zavesti in totalitarizmih, v kateri med
               drugim piše, da mora Evropa, če želi biti združena, sposobna oblikovati enoten pogled
               na svojo zgodovino, da morajo države članice Evropske unije opraviti poglobljeno
               razpravo o zločinih tako nacizma kot fašizma in komunizma. Gre namreč za našo skupno
               dediščino. In še da je, citiram: <q>"… končni cilj razkritja in ocene zločinov, ki so
               jih zagrešili totalitarni režimi, tudi komunizem, sprava, ki jo je mogoče doseči le s
               priznanjem odgovornosti in prošnjo za odpuščanje"</q>. Danes torej ne govorimo o
               nikakršnih ideoloških vprašanjih, ampak govorimo o vprašanjih skupne odgovornosti, o
               vprašanjih človekovega dostojanstva, o tem, kaj je etično, o tem, kaj je prav ter o
               tem, kaj je pravično. Govorimo o pravici do groba, ki je neodtujljiva pravica,
               govorimo o nedotakljivosti človeškega življenja, ki je lepo pojasnjena v komentarju k
               17. členu Ustave Republike Slovenije. In govorimo o osnovnih civilizacijskih normah,
               ki vsak narod delajo civiliziran in ga ločujejo od barbarstva. Govorimo torej, še
               enkrat, o človeškem dostojanstvu, da ga tudi po smrti ne etiketiramo z ideološko
               podmeno, zlasti pa ne zlorabljamo za dnevnopolitične cilje. In prav tu je ključ do
               vsega. Civiliziran narod namreč ne potrebuje nobenega zakon, da pokoplje svoje mrtve.
               Civiliziran narod ve, kaj je prav, in naredi kar je prav. Ne, ker mu tako veleva
               zakon, ampak ker mu tako veleva vest. Država mora biti sposobna najprej enotno
               obsoditi bolečo zgodovinsko izkušnjo, mora biti sposobna obsoditi komunistični režim
               in povojno revolucijo, tako da to obsodimo vsi predstavniki ljudstva v okviru svojih
               ustavnih pristojnosti. To je v okviru kateregakoli formalnega akta. Dokler celotna
               politika in vsi mi, ki danes tukaj sedimo, tega ne stori, potem tega tudi z zakonom
               ne moremo doseči. To je, popraviti zgodovinsko krivico, ki se je zgodila določenemu
               delu naroda, in pokopati svoje mrtve, brez da bi jih ob tem še kdaj ideološko
               etiketirali. Zlasti se tega ne da doseči, če zakon, ki ga imajo pred seboj,
               konceptualno izhaja iz sedaj veljavnega zakona o vojnih grobiščih, kjer pa izhodišča
               in duh zakona ne izhajajo iz temelja pravičnosti in enakopravne obravnave
               dostojanstva žrtev in njihovih svojcev. Levica bo morala pogledati na vprašanje
               obsodbe komunizma kot totalitarnega sistema z vidika čisto osnovnih civilizacijskih
               norm, ne pa s stalnim podtikanjem očitka desnosredinski politiki, da želi s takšnimi
               obsodbami in s takšnimi razpravami rehabilitacijo kolaboracije in nekakšno
               revidiranje zgodovine. Spoštovanje osebnega dostojanstva pomorjenih ni rehabilitacija
               kolaboracije in ni revidiranje zgodovine, temveč etično ravnanje civiliziranega
               naroda, ki v sebi nosi tudi zgodovinski spomin.</p>
               <p>Obsodba komunizma in komunistične revolucije je predpogoj, je podstat za iskreno
               reševanje vprašanja povojnih morišč. Vse do takrat je lahko bolj populizem pa tudi
               piar na račun žrtev, zlasti če vemo, da so tisti, ki so najbolj vitalno povezani s
               povojno morijo, torej s svojci žrtev, izjemno zadržani do zakona, o katerem danes
               govorimo. Kakšno pa je potem reševanje tega vprašanja, če se z njim ignorirajo
               tistim, katerim je namenjeno? Kot predsednica Komisije za peticije ter za človekove
               pravice in enake možnosti pa tudi kot poslanka že dolgo obiskujem posameznike, ki
               raziskujejo povojno morijo, ter svojce žrtev, ki še 70 let po zločinu ne vedo, kje so
               posmrtni ostanki njihovih najdražjih. Spomnim se med drugim obiska pred leti pri
               skupini Moč preživetja, kjer sem govorila s svojci žrtev, ki želijo, preden umrejo,
               izvedeti samo to, kje ležijo njihovi najbližji. In tukaj na tej točki ne govorimo
               niti o pokopu, ampak samo o mestu, kjer so bili ti ljudje, njihovi svojci zagrebeni –
               da bi jim lahko na tem mestu prižgali svečko in se poslovili od njih. Imajo upanje in
               hvaležni so, da se s tem ukvarjamo tudi tisti, ki nismo direktno vezani na te
               zločinske dogodke, se pa zavedamo odgovornosti, da se popravi krivica. Ne bom
               pozabila, stiska rok teh ljudi, ki je bil prežet z eno samo prošnjo: ne odnehajte in
               vztrajajte. Po pripovedovanju poznam zgodbo, ko se je oseba, ki sprva ni kazala nekih
               občutkov do teh vprašanj, popolnoma zlomila, ko so ji pokazali lokacijo, na kateri je
               bil umorjen njegov bližnji. Pred časom smo na Komisiji za peticije ter za človekove
               pravice in enake možnosti opravili razpravo o razumevanju dogajanja v Sloveniji v 20.
               stoletju. Tudi glede tega, da so se morali protagonisti revolucije za realizacijo
               ideologije oziroma za vzpostavitev režima zateči v skrajno nasilje, ki se je končalo
               s povojno morijo in več kot 600 množičnimi grobišči. Žal pa se poslancem koalicije ni
               zdelo vredno priti na sejo. In kako naj potem tistim, ki si ne upajo priti na sejo,
               kjer govorimo o povojni moriji, ki si ne upajo izreči do te vsebine, zaupamo in
               verjamemo, ko skupaj s predsednikom vlade govorijo o reševanju vprašanja pokopa, še
               posebej, če za takšno dejanje v proračunu ni namenjenih nobenih sredstev. Prav tako
               se seje ni udeležil nihče iz tožilstva, da bi nam pojasnil, kaj je bilo z njihove
               strani narejenega za odkritje in procesiranje storilcev tega genocidnega kaznivega
               dejanja, ki ga mednarodno pravo skupaj z vojnim hudodelstvom ter zločinom zoper
               človečnost opredeljuje kot najhujše kriminalno dejanje na sploh in dejanje, ki ne
               zastara. Zločini proti človeštvu so večinoma usmerjeni proti določeni skupini. V tem
               primeru proti tistim, ki so se tistim, ki so nasilno z revolucijo po vojni prevzeli
               oblast, zdeli moteči. Med njimi so bile tudi noseče ženske in otroci. In vsakršno
               udejstvovanje v smeri, da se kazensko preganjajo odgovorni za zločin, ni revanšizem,
               ni maščevanje in ni politično obračunavanje. V Nemčiji prav sedaj poteka proces proti
               93-letnemu Oskarju Groeningu, računovodji v Auschwitzu zaradi domnevnega sostorilstva
               poboja Judov. Najprej moramo vsi skupaj ugotoviti, ali smo kot država sploh
               pripravljeni obsoditi zločin, ki je pripeljal do tega, da je Slovenija prepredena z
               morišči zaradi povojne morije. Za to, da se pokopljejo mrtvi, ni potreben zakon,
               sploh pa ne nov zakon. Predlog takega zakona je tako v vsaki civilizirani državi
               zgolj gesta všečnosti. V vsaki necivilizirani državi pa je vseeno, ali je sprejet ali
               ne, saj se tako ali tako ne bo izvrševal. Že na podlagi obstoječega zakona o vojnih
               grobiščih navkljub pomanjkljivostim, ki jih ta zakon ima, je mogoče pokopati žrtve iz
               prikritih morišč. Evidentiranje omogoča obstoječi 13. člen Zakona o vojnih grobiščih,
               pokop oziroma postopek pokopa se je tako začel pred nedavnim v Kamniški Bistrici,
               kjer so bili pomorjeni črnogorski četniki. Dovolj je bilo samo, da je ministrica Anja
               Kopač Mrak temu morišču podelila status vojnega grobišča. In sedaj se vprašamo, ali
               bi potrebovali nov zakon, če bi na primer danes odkrili množično grobišče nacističnih
               ali fašističnih zločinov. Odgovor je ne. In prav je tako. Očitno je v tem delu
               Stanovnik imel prav, ko je dejal, da še danes delimo kosti, ampak delimo jih na
               podlagi v Evropi že preživete ideologije. Predlog zakona je tako nepotreben z vidika
               zagotavljanja dostojnega pokopa žrtev na več kot 600 prikritih moriščih v Republiki
               Sloveniji in ne služi zagotavljanju spoštovanja dostojanstva umorjenih, lahko pa bi
               služil zagotavljanju prestiža na tej občutljivi temi, kjer bi morala biti poenotena
               vsa slovenska javnost, politika pa bi jim morala pri tem biti zgled. Za slovensko
               politiko velja, da desnica zagovarja, da je treba obsoditi zločine na vseh straneh in
               pokopati mrtve na vseh straneh. To pomeni obsodba fašističnih, nacističnih ter
               komunističnih zločinov ter pokop njihovih žrtev. Za levico pa velja, da obsoja
               zločine le s strani fašizma in nacizma. Žrtve komunizma pa so vedno predmet
               relativizacije. Njih očitno v sedemdesetih letih ni bilo treba pokopati. Vendar pa
               pokop ne more biti le označitev morišča v naravi. Pokop je dejanje dostojanstva, pri
               katerem morajo sodelovati svojci in predstavniki žrtev, ki pa se s zakonom ne
               strinjajo ravno oziroma so do njega zadržani. Žrtve revolucionarnega nasilja morajo
               biti pokopane kot žrtve revolucionarnega nasilja, drugače dejanje pokopa ni vredno
               naziva pokopa in predstavlja tudi lahko norčevanje iz dostojanstva teh žrtev.</p>
               <p>Že obstoječi zakon o vojnih grobiščih je neustrezen z vidika spoštovanja
               dostojanstva žrtev revolucionarnega nasilja. Predlog zakona, ki je pred nami, pa ta
               zakon skuša samo tehnično nadgraditi, saj ga v ničemer ne razveljavlja ali spreminja.
               Izhaja torej iz popolnoma istih izhodišč, zaradi katerih sta tako Slovenska
               demokratska stranka kot tudi Nova Slovenija leta 2003 že obstruirali sprejetje sedaj
               veljavnega zakona. V Slovenski demokratski stranki pri tem ostajamo tudi danes
               načelni in se ne odmikamo od jasnih stališč po spoštovanju dostojanstva žrtev, ne
               glede na to, ali so bile žrtve fašističnega, nacističnega ali komunističnega nasilja
               in ideologije. Naj spomnim, da ko je Novo Slovenijo vodil zdaj že pokojni dr. Andrej
               Bajuk, je bilo izhodišče za takratno obstrukcijo Nove Slovenije, kot že rečeno, je
               tudi Slovenska demokratska stranka takrat obstruirala pri sprejemanju zakona, jasno,
               da mora obstajati soglasje o tej temi, se pravi politike kot celote, da zakon ne sme
               biti žaljiv do pobitih ljudi in njihovih svojcev, da se ne sme kovati politični
               kapital ob tem vprašanju, da mora biti spoštovana volja svojcev, da morajo biti
               obeležja na grobovih primerna, kar pomeni, da morajo upoštevati želje svojcev, tudi
               ko je govora o zapisu na spomeniku. Pietetni pokop je pomemben ne samo sedaj ampak
               tudi za našo prihodnost, mora biti spravno dejanje in temeljiti na dejstvih, ne na
               manipulacijah. Dr. Andrej Bajuk je tudi razumel, da, citiram: <q>"… z zakoni seveda ni
               moč nadomestiti duhovnih dejanj, kakršna je narodna sprava, toda brez duhovne
               prostosti in odprtosti življenju ni mogoče pisati in sprejemati pravičnih zakonov."</q>
               Konec citata. Zakon ima samo tehnične določbe, medtem ko se vsebina na pravi,
               celosten način ne dotakne oziroma je ne rešuje. V Slovenski demokratski stranki
               pozdravljamo vsakršne napore, ki jih Nova Slovenija udejanja na tem področju, ki
               gredo v smeri rešitve vprašanja pokopa po vojni pomorjenih. Vendar pa morajo biti
               izhodišča takšna, da varujejo dostojanstvo žrtev in njihovih svojcev ter da ne
               dopuščajo potvorjene interpretacije zgodovine. V zakonu mora biti jasno zapisana tudi
               obsodba povojnega revolucionarnega nasilja, obsodba storilcev, česar pa zakon ne
               prinaša, kljub temu da se navezuje na resolucije in konvencije.</p>
               <p>Zakon, ki ga imamo pred seboj, gradi na definiciji vojnega grobišča iz zakona iz leta
               2003. Opredelitev vojnega grobišča je bila neprimerna takrat in je neprimerna tudi
               danes. Tudi zato sta tako naša poslanska skupina kot poslanci NSi takrat obstruirali
               sprejetje zakona. Naj pojasnim, zakaj je pojem <q>"vojno grobišče"</q> po našem mnenju
               sporen vsaj z dveh vidikov. Prvič, ne gre za grobišče. To je namreč morišče, to je
               prizorišče zločina. Na teh mestih so se izvajale likvidacije. Tu ni šlo za pokop,
               zato tega ne moremo imenovati grobišče. Uporaba pojma grobišče pomeni, da žrtve že
               imajo svoj grob, da so že pokopane. Drugič, žrtve tudi niso bile usmrčene, ker
               usmrtitev pomeni odvzem življenja na neki pravni podlagi. Šlo je za umore, ker ni
               bilo za to niti ene pravne podlage, niti domače, niti tuje, niti niso bili speljani
               minimalni postopki za ugotavljanje krivde. Konvencije so to prepovedovale. Bili so
               izvensodno pobiti na podlagi ideološkega kriterija. Pojem <q>"dokončen dostojni pokop"</q>,
               ki je v zakonu zapisan, lahko pomeni tudi degradacijo človekovega dostojanstva, saj
               se predlaga, da pomeni zgolj označitev novoodkritega vojnega grobišča v naravi, da ga
               je pač mogoče prepoznati. Če se resnično zagovarja enakost in dostojanstvo žrtev vseh
               totalitarizmov, njihovih svojcev in potomcev, se jim morajo omogočiti tudi enaki
               standardi za pokop. Predstavljajte si, da bi dostojen pokop žrtev Srebrenice potekal
               samo z označitvijo morišča v naravi, ki bi se ga potem samo proglasilo za grobišče.
               Mi si tega ne moremo predstavljati, zato na takšna zakonska izhodišča ne moremo
               pristati.</p>
               <p>Vztrajanje pri definicijah in pojmih, ki so bili sporni tudi za predlagatelje zakona
               že leta 2003, pomeni lahko tudi revidiranje zgodovinskih dejstev, saj večina žrtev
               med vojno zlasti pa po vojni, sploh civilisti niso bili umorjeni zaradi razloga
               vojne, ampak zaradi revolucije, zaradi nasilnega prevzema oblasti. Pristajanje na
               takšne definicije t. i. vojnih žrtev bi pomenilo, da se civilne žrtve in žrtve
               revolucije označi kot vojne žrtve in s tem na nek način opraviči njihove množične
               umore v smislu, saj so bile vojne razmere. Niso bile vojne razmere! Niso bile vojne
               razmere!</p>
               <p>Naprej. Izvrševanje predlaganega zakona bo odvisno od komisije, ki jo bo imenovala
               Vlada, torej bo politično imenovana in bo imela popolno diskrecijo glede tega, da bo
               ocenila, ali je možno grobišče vpisati ali ne. Torej bo odvisno od politične
               odločitve, kot že do sedaj, kako hitro in ali sploh se bo uresničeval cilj zakona.
               Kakšne pa so bile te politične odločitve v zadnjih 70 letih pa nam nazorno govori več
               kot 600 morišč. Ivan Oman je dejal, da je zakonu mogoče nasprotovati le iz
               političnih, ideoloških ali prestižnih razlogov. Seveda lahko velja tudi obratno, da
               je zakon mogoče predlagati le iz političnih, ideoloških ali prestižnih razlogov.</p>
               <p>V Slovenski demokratski stranki smo do zakona zadržani ne zaradi političnih,
               ideoloških ali prestižnih razlogov, temveč zaradi načelnih razlogov, tako kot že leta
               2003. Slovenska demokratska stranka ne spreminja svojega mnenja čez noč, zlasti ne
               pri vprašanjih, ki bodo vplivala tudi na prihodnje generacije, in na to, kakšen
               vrednosti sistem bomo pustili našim zanamcem. V SDS zakonu ne bomo nasprotovali, saj
               pozdravljamo, da se je po 12-ih letih ponovno odprla razprava o moralnem dolgu, ki ga
               imamo vsi skupaj do žrtev revolucionarnega nasilja, in verjamemo, da je namen
               predlagatelja dobronameren. Ker pa zakon v obliki, kot je pred nami, ne rešuje prej
               izpostavljenih temeljnih vprašanj in ostaja v enakih vsebinskih okvirih kot zakon iz
               leta 2003, ne vidimo razloga, da bi ravnali tokratne nenačelno in neodgovorno. Še
               posebej v luči dejstva, da so do zakona zadržani tudi predstavniki tistih, ki jim je
               zakon prvenstveno namenjen. Hvala.</p>
            </sp>
            <sp xml:id="SDZ7-Redna-08-2015-05-19.sp7">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospod
               Uroš Prikl.</p>
            </sp>
            <sp xml:id="SDZ7-Redna-08-2015-05-19.sp8">

               <speaker>UROŠ PRIKL (PS DeSUS):</speaker>

               <p>Spoštovani predsednik, spoštovane ministrica, spoštovani kolegice in kolegi!</p>
               <p>Dovolite, da vam na kratko predstavim stališče Poslanske skupine Desus glede
               Predloga zakona o prikritih vojnih grobiščih in pokopu žrtev. Že ko so predlagatelji,
               kolegi v Novi Sloveniji predstavili prvi predlog zakona o dostojnem pokopu, smo bili
               v Poslanski skupini Desus do njega zadržani in moram povedati, da se naše stališče,
               kljub temu da je predlagatelj predlog popravil in spremenil ime zakona, ni bistveno
               spremenilo. Da pojasnim. Naši poglavitni pomisleki ostajajo.</p>
               <p>Prvič. Veljavni zakon o vojnih grobiščih ureja vse tisto, kar je predlagano v novem
               zakonu, zato nas skrbi podvajanje zakonodaje ter morebitna zmeda, ki jo zna novi
               zakon povzročiti, saj se določene zadolžitve in rešitve, kot povedano, prikrivajo.</p>
               <p>Drugič. Tudi mnenje Vlade RS je zelo zadržano. Poleg tega gre za normativno slab
               predlog zakona, saj naj bi bilo treba vsaj 18 členov predlaganega predpisa
               amandmirati, če bi prišel zakon v drugo branje. To so vsi členi. Kje je potem sploh
               smisel vsega tega? Ob tem pa nas izkušnje učijo, da zakon, ki je v pretežnem delu
               amandmiran, ne pomeni dobre popotnice za njegovo učinkovito izvajanje tudi v praksi.</p>
               <p>Tretjič. Trenutno je v veljavi Zakon o vojnih grobiščih, ki je bil sprejet leta
               2003, noveliran 2009. Prepričani smo, da lahko z morebitnimi ustreznimi amandmaji
               izboljšamo že obstoječi zakon, ki opredeljuje tematiko vojnih grobišč. Še več.
               Prepričani smo tudi, da veljavni zakon o vojnih grobiščih v resnici normativno ureja
               že vse to, kar je podlaga v novem zakonu, le izvajati ga je treba. Podobno mnenje
               deli tudi zelo široka civilna in družbena javnost. Dejstvo je, da se Zakon o vojnih
               grobiščih uresničuje počasi in nepopolno. Enako je z Zakonom o varstvu kulturne
               dediščine, sploh v delu, ki govori o vojnih grobiščih kot arheološki in memorialni
               dediščini, za kar ni nobenega resnega oziroma utemeljenega opravičila.</p>
               <p>Četrtič. Ob upoštevanju vsega naštetega ni nobene, ampak resnično nobene potrebe za
               sprejemanje takih predpisov, ki imajo za posledico dodatne finančne obveznosti, ki v
               oceni finančnih posledic predlagatelja znaša med 500 tisoč in 700 tisoč evrov na
               letni ravni. Da slučajno tukaj ne bi bil napačno razumljen, finančna sredstva, taka
               ali drugačna, nikakor ne smejo biti in ne morejo biti opravičilo za nepietetni odnos
               do vseh umrlih.</p>
               <p>Hkrati v Poslanski skupini DeSUS ugotavljamo, da je ključni problem v uvrstitvi
               lokacij iz evidence vojnih grobišč v sam register. Postopki med uvrstitvijo iz
               evidence v register trajajo predolgo, kar je po našem mnenj posledica samih
               dolgotrajnih postopkov, zapletenih in nemalokrat birokratskih, kakor tudi pomanjkanje
               resursov ter samega načina dela in organiziranosti. Tukaj bo potrebno zadeve bistveno
               pospešiti. Nikakor ne želimo, da s takšnimi in podobnimi zakoni odpiramo oziroma še
               poglabljamo ideološke delitve. Še manj želimo, da se ob tem in ob obeleževanju
               70-letnice zmage nad nacifašizmom postavlja vprašanje rehabilitacije kvizlinštva, kar
               je nedopustno, prav tako ob takih vprašanjih ne dopustimo, da se omalovažuje
               narodnoosvobodilni boj, kot eno najsvetlejših obdobij v zgodovini slovenskega naroda.
               Ponavljam, pietetni odnos do vseh mrtvih, vključno z njihovim dostojnim pokopom je
               eden izmed ključnih ciljev vlade, ki ga bo, jaz sem prepričan, tudi realizirala. Ob
               tem želim izraziti tudi veselje ob dejstvu, da je praktično pred realizacijo
               postavitev spomenika žrtvam vseh vojn, za kar smo si mnogi izmed nas prizadevali že
               kar nekaj časa nazaj.</p>
               <p>Kolegice in kolegi! Ob tem velja vlado in za to pristojne institucije pozvati, da
               sprejmejo konkretni in zavezujoč operativni plan urejanja vojnih grobišč, da se v
               proračunu Republike Slovenije zagotovijo zadostna finančna sredstva, da se ustrezno
               organizira in po potrebi okrepi služba za vojna grobišča, ki bo pri tem imela
               ustrezna in dovolj velika pooblastila za svoje delo. Določiti je treba jasne
               rezmejitve in pristojnosti med Službo za vojna grobišča pri ministrstvu in Komisije
               Vlade Republike Slovenije za reševanje vprašanj prikritih grobišč. Preveriti je
               treba, kako občine uresničujejo naloge v zvezi z vojnimi grobišči in z varstvom
               spomenikov in spominskih obeležij ter se sprejmejo ustrezni ukrepi. Zagotoviti je
               treba, da bo Inštitut za novejšo zgodovino lahko dokončal register in analizo
               slovenskih smrtnih žrtev v 2. svetovni vojni. Zavezati je treba vse pristojne organe
               in službe, da svoje naloge na področju vojnih grobišč opravljajo prednostno,
               učinkovito in z vso odgovornostjo in o tem ustrezno in kontinuirano obveščajo tudi
               Državni zbor.</p>
               <p>Spoštovane kolegice, spoštovani kolegi! Iskreno upam, da na tej točki ne gre za
               nabiranje političnih pik na račun žalostnih človeških usod in osebnih tragedij. Ni
               treba sprejemati novega zakona, treba je sprejeti konkretni akcijski plan, morebiti
               amandmaje, pravilno organizirati delo, odpraviti vse administrativne ovire in
               postopke, ki nemalokrat hromijo delo na tem področju, predvsem pa se strniti in jasno
               izraziti voljo, da pridemo do skupnih ciljev.</p>
               <p>Spoštovane kolegice, spoštovani kolegi! V Poslanski skupini Desus si bomo še naprej
               prizadevali za doseganje univerzalnega spoštljivega in brezpogojnega, ponavljam
               brezpogojnega, pietetnega odnosa do vseh pokojnih, vključno s postavitvijo osrednjega
               spomenika žrtev vseh vojn. Pri tem pa bomo podpirali rešitve, ki ne bodo povzročale
               ločevanj, temveč takšne, ki nas bodo povezovale. Slovenke in Slovenci smo v svoji
               preteklosti nemalokrat pokazali, da znamo in da zmoremo stopiti skupaj, da smo
               sposobni doseči poenotenje. In prav takrat smo bili najmočnejši.</p>
               <p>Tokratnega predloga zakona pa zaradi povedanega seveda nikakor ne bomo podprli. Hvala
               lepa za pozornost.</p>
            </sp>
            <sp xml:id="SDZ7-Redna-08-2015-05-19.sp9">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospa Marija Bačič.</p>
            </sp>
            <sp xml:id="SDZ7-Redna-08-2015-05-19.sp10">

               <speaker>MARIJA BAČIČ (PS SD):</speaker>

               <p>Spoštovani gospod predsednik, kolegice in kolegi!</p>
               <p>Socialni demokrati Predloga zakona o prikritih vojnih grobiščih in pokopu žrtev, ki
               ga je v obravnavo Državnemu zboru Republike Slovenije predložila skupina poslank in
               poslancev, s prvopodpisano Ljudmilo Novak, ne bomo podprli. Prepričani smo, da
               veljavni zakon o vojnih grobiščih na sistemski ravni povsem ustrezno in dostojno
               ureja vsa temeljna vprašanja, ki jih predlagatelji izpostavljajo kot predmet ureditve
               tega zakona. Socialni demokrati tudi ne sprejemamo teze in pogostih namigovanj, da se
               veljavni zakon o vojnih grobiščih ne izvaja ter da se zlasti na področju prikritih
               vojnih grobišč v vsem času od uveljavitve zakona ni storilo praktično ničesar, kar je
               daleč od resnice. Če želimo objektivno in verodostojno spregovoriti o tem predlogu
               zakona, ki je danes pred nami, je zato nujno, da nekoliko osvetlimo dogajanje
               preteklih mandatov pri obravnavi in sprejemanju t. i. vojnih zakonov, kamor zagotovo
               tudi sodi tudi ta zakonski predlog.</p>
               <p>Za tematiko vojnih zakonov velja, da urejajo različna vprašanja polpretekle
               zgodovine, ki zadevajo čas druge svetovne vojne in čas po koncu le-te. Hočemo ali ne,
               ostaja dejstvo, da so vedno znova v ospredju zlasti tista vprašanja, ki jih tudi po
               70-ih letih dojemamo na različne načine ter gojimo do njih različna čustva, saj jih
               različno sprejemamo in vrednotimo. In od tu nas žal loči le še korak k temu, kar
               pogosto označujemo kot ideološki boj in nove delitve med ljudmi, česar, verjamem, si
               nihče med nami ne želi. To Socialni demokrati poudarjamo zato, ker iz izkušenj
               preteklih mandatov Državnega zbora vemo, da se je praviloma k razpravi o odprtih
               vprašanjih polpretekle zgodovine pristopalo drugače, kot smo priča danes. Šlo je za
               koordinirane razgovore s predstavniki vseh parlamentarnih političnih strank ter
               predstavniki veteranskih in domoljubnih organizacij, na katerih se je skušalo doseči
               čim širše soglasje o marsikaterih občutljivih vprašanjih, kar bi tlakovalo pot k
               skupnim ciljem, ki jih razumemo kot medsebojno spoštovanje, pomiritev, pietetni odnos
               do umrlih in spravo.</p>
               <p>Socialni demokrati smo razumeli tedaj enako, kot razumemo danes, da ta vprašanja ne
               morejo in ne smejo biti v polju političnega prestiža in dominacije ene stranke ali
               poslanske skupine, če smo resnično dobroverni in si želimo tovrstna vprašanja rešiti
               na način, ki za seboj ne bo nikomur puščal grenkega priokusa ter bo slehernemu
               razblinil vsak najmanjši dvom glede pravilnosti in pravičnosti skupnih odločitev. Ko
               je pred približno desetimi leti pristojni minister Drobnič iz politične stranke, iz
               katere danes prihajajo predlagatelji zakona, pripravil osnutke vojnih zakonov, je med
               tedanjimi političnimi strankami prevladalo zavedanje o tem, da ni vseeno, na kakšen
               način se lotiti reševanja tovrstnih vprašanj. Socialni demokrati smo pri tem vedno
               tvorno sodelovali. V pogovore in usklajevanja zakonskih rešitev je bilo vloženega
               precej časa in truda, pa kljub temu v mandatu 2004–2008 vojni zakoni niso dosegli
               zadostne uskladitve in se zakonodajni postopek o vojnih zakonih ni nadaljeval.
               Nadaljeval pa se je trud in iskanje rešitev o teh zakonih v mandatu, ko smo vladno
               koalicijo vodili Socialni demokrati in v letu 2009 je bila sprejeta zelo pomembna
               novela Zakona o vojnih grobiščih, ki jo je, kot rečeno, v osnovnih rešitvah pripravil
               že minister Drobnič. Zakon je bil usklajen v najširšem možnem političnem krogu, saj
               so ga poleg štirih levosredinskih vladnih strank podprli tudi v tedaj opozicijski
               Slovenski ljudski stranki. Po našem prepričanju je novela Zakona o vojnih grobiščih
               prinesla pomembne rešitve, ki jih bodisi danes še ne znamo bodisi jih nočemo korektno
               vrednotiti, in sicer je novela predvidela, da se v Ljubljani postavi spomenik vsem
               žrtvam vojn in z vojnami povezanih žrtev na Slovenskem s posvetilnim napisom Otona
               Župančiča, Domovina je ena, nam vsem dodeljena in eno življenje in ena smrt.
               Predvidela je, da se za posmrtne ostanke oseb, ki ne bodo imele samostojnega grobišča
               ali groba postavi na območje spominskega parka Teharje osrednja kostnica. Predvidela
               je tudi različna besedila posvetilne narave na grobiščih, pri čemer se je na
               grobiščih civilnih žrtev vojne in po vojni usmrčenih oseb napisalo: Žrtve vojne in
               revolucionarnega nasilja, Republika Slovenija. Predvideno je, da se svojcem omogoči
               prenos posmrtnih ostankov v drug grob na istem ali drugem pokopališču. Predvidela je
               natančnejša določila o evidentiranju vojnih grobišč ter je precizirala pravno podlago
               za varstvo vojnih grobišč Republike Slovenije v tujini, ki so urejena v meddržavnih
               sporazumih oziroma dogovorih.</p>
               <p>Danes zato ni možno in ni pošteno govoriti o tem, da na področju urejanja in
               odkrivanja prikritih vojnih grobišč ni bilo ničesar storjenega. Vlada je v svojem
               mnenju zelo jasno zapisala, katere aktivnosti, ki zadeva prikrita vojna grobišča, je
               v preteklem času že izpeljala. Tako je bilo izvedenih 600 evidentiranih prikritih
               vojnih grobišč, 185 sondiranj, 60 pokopov in izkopov. V preteklih letih je vlada
               uredila prikrita vojna grobišča na območju Kočevskega roga, opravil se je iznos
               posmrtnih ostankov iz kraških brezen, zgrajen je bil spominski park Teharje, zgrajena
               kostnica v Mariboru in Škofji Loki. Ob tem potekajo še druge aktivnosti urejanja na
               različnih lokacijah vojnih grobišč ter aktivnosti za postavitev spomenika vsem žrtvam
               vojn v Ljubljani. In ne nazadnje tečejo tudi aktivnosti za vzpostavitev nove
               informacijske baze za vodenje evidence prikritih vojnih grobišč in registra vojnih
               grobišč. Res je, da je obseg aktivnosti na tem področju prvenstveno odvisen od
               zmožnosti financiranja oziroma od vsakoletne vsote proračunskih sredstev, namenjenih
               urejanju vojnih grobišč, še posebej v času javnofinančnih varčevanja na vseh
               področjih. Najbrž tudi ni mogoče zanikati, da bi se v preteklih letih lahko na tem
               področju storilo še kaj več. Pa vendar, to dejstvo ne daje nikomur pravice zavajati s
               trditvami, da država na tem področju ni postorila ničesar.</p>
               <p>Kot rečeno, Socialni demokrati ne delimo mnenja, da je treba za učinkovitejše in
               boljše urejanje prikritih vojnih grobišč sprejeti poseben zakon. Tudi predlagatelji
               sami v uvodu zakonskega predloga navajajo, da to področje ureja Zakon o vojnih
               grobiščih, ki se po njihovem izvaja prepočasi, pri čemer poudarijo, da je izvajanje
               zakona v veliki meri odvisno od politične volje vsakokratne vlade za reševanje tega
               področja, tudi zagotavljanje sredstev za ta namen. Torej predlagatelji sami
               ugotavljajo, da ob veljavni zakonodaji po njihovem mnenju ni toliko težava v sami
               pravni ureditvi, kot je po njihovem težava v pomanjkanju politične volje in
               proračunskega denarja. Zakaj torej poseben zakon? Predlagatelji nadalje sicer
               navajajo, da se pri prikritih grobiščih zatika pri vpisovanju tovrstnih grobišč v
               register, vendar to ne more biti tehten razlog za poseben zakon. Socialni demokrati
               na to vprašanje do danes nismo dobili prepričljivega odgovora, zato ne vidimo
               nobenega resnega argumenta, zakaj bi se za točno določeno vrsto vojnih grobišč
               sprejel poseben specialen zakon, poln takšnih določil, ki po svoji naravi sodijo v
               podzakonski predpis in nikakor ne v zakon. Prepričani smo, da bi s sprejetjem takega
               zakona na to pravno področje vnesli preveč pravne zmede, ob tem pa bi eno kategorijo
               grobišč brez tehtnih vsebinskih razlogov izvzeli iz sistemske ureditve, kot jo danes
               poznamo v Zakonu o vojnih grobiščih.</p>
               <p>Socialni demokrati smo se o tem predlogu zakona o prikritih vojnih grobiščih in
               pokopu žrtev pogovarjali tudi s predstavniki Zveze združenj borcev narodnoosvobodilne
               borbe, ki so v preteklosti vedno tvorno sodelovali pri iskanju skupnih rešitev, kadar
               so bili na dnevnem redu tako imenovani vojni zakoni. Na tej točki z njimi delimo
               mnenje, da ta zakon po svoji vsebini ni primeren niti potreben, saj imamo to področje
               dokaj dobro urejeno v Zakonu o vojnih grobiščih. Prav tako pa delimo mnenje, da bi se
               na tem področju moralo kaj izboljšati zlasti pri učinkovitejšem izvajanju veljavnega
               zakona. Socialni demokrati ne nasprotujemo dostojnemu pokopu in pomiritvi, vendar
               tega ne gre povezovati z vprašanjem, ali ta predlog zakona podpiramo ali ne. Naš
               zadržek izhaja iz prepričanja, da glede novelacije obstoječega zakona ni bila
               opravljena širša razprava vseh deležnikov in tako dejansko nimamo stališč vseh
               zainteresiranih strani, nimamo pa niti prepričljivih vsebinskih pojasnil
               predlagatelja, kaj zavira ali ovira izvajanje zakona, če govorimo le o njegovi
               vsebini in če pustimo ob strani zmožnosti države pri zagotavljanju višjih
               proračunskih sredstev.</p>
               <p>Socialni demokrati bomo zato na podlagi vsega navedenega glasovali proti sklepu, da
               je Predlog zakona o prikritih vojnih grobiščih in pokopu žrtev primeren za nadaljnjo
               obravnavo. Hvala lepa.</p>
            </sp>
            <sp xml:id="SDZ7-Redna-08-2015-05-19.sp11">

               <speaker>PREDSEDNIK DR. MILAN BRGLEZ:</speaker>

               <p>Besedo ima poslanska skupina Združena levica, zanjo Violeta Tomić.</p>
            </sp>
            <sp xml:id="SDZ7-Redna-08-2015-05-19.sp12">

               <speaker>VIOLETA TOMIĆ (PS ZL):</speaker>

               <p>Spoštovane kolegice in spoštovani kolegi! Spoštovani predsednik, hvala za besedo.</p>
               <p>V teh dneh praznujemo 70 let od zmage nad fašizmom, 70 let od osvoboditve. Žal pa te
               obletnice nismo praznovali vsi. Vsekakor pa nismo vsi praznovali istih stvari. Iz
               zmage nad fašizmom in narodne ter socialne osvoboditve so nekateri prešli na
               praznovanje konca druge svetovne vojne. Smo v obdobju zaostrenega zgodovinskega
               revizionizma, potvarjanja in spreminjanja zgodovine. To je proces, ki se odvija po
               celi Evropi, zelo intenzivno pa tudi pri nas v Sloveniji. Spreminjanje zgodovine ni
               brez posledic v sedanjosti. S tem, ko se skuša izbrisati spomin na osvobodilne,
               socialistične in druge upore, se skuša utrditi prevlada neoliberalnega ekstremnega
               centra tako leve kot desne in moderne sredine. Hkrati pa se skuša demonizirati in
               očrniti vse tiste alternative, ki ne pristajamo na krvoločni kapitalizem,
               izkoriščanje in zatiranje ter mračnjaštvo vseh vrst. Skuša se izbrisati upor proti
               tuji nadvladi, upor proti imperializmu, skuša se izbrisati socialna revolucija, ki je
               odpravila stari zatiralski režim predvojne kraljevine Jugoslavije. Skuša se izbrisati
               spomin na gradnjo socialistične družbe, skuša se izbrisati opomin, da je mogoča tudi
               drugačna prihodnost. Zakaj ta uvod k zgodovinskemu revizionizmu? Ker gre pri
               predlaganem zakonu o prikritih grobiščih in pokopu žrtev v veliki meri prav za to –
               za zgodovinski revizionizem. Veljavni zakon o vojnih grobiščih zadostuje svojemu
               namenu in primerno ureja to področje. Nujno je namreč treba ločevati dve dimenziji,
               osebno in politično. Zagotovo je vsaka izguba bližnjega zaradi nasilne smrti huda
               tragedija za svojce. Nobena vojaška barva, ki jo je nosil umrli, ne more zmanjšati
               trpljenja. Vsi mrtvi si zaslužijo grob. V smrti smo vsi enaki. Toda – in to je
               ključni vidik besed o spravi, civilizacijskih načelih in dostojnem pokopu, ki jih
               slišimo iz ust politikov vseh odtenkov – osebna, intimna razsežnost ne sme biti
               zlorabljena za politično izenačevanje antifašizma in fašizma, za izenačevanje
               partizanov in kolaborantov z nacisti. Pri predlaganem zakonu je na mizi vprašanje,
               kako bo danes glede tega ravnala država. Naloga države ni, da svojcem in potomcem
               žrtev narekuje, kaj naj čutijo ob svoji izgubi in kako naj jo sprejemajo. Naloga
               države je, da se jasno opredeli do političnih vrednot in posledic, delovanja sprtih
               strani. Antifašistični konsenz, ki je nekoč povezoval zahod in vzhod in ki je bil
               kljub velikim nasprotjem in sporom v bipolarnem svetu vsaj v grobem najmanjši skupni
               imenovalec celotnega sveta, je danes trd. To lahko vidimo v odnosu do zgodovine, kot
               je nedavna proslava v Moskvi, to lahko vidimo v Ukrajini, kjer Evropska unija in
               Združene države Amerike brez sramu podpirata neonacistične organizacije in z njimi
               odkrito sodelujeta. Očitno se zahod lažje odpove antifašizmu kot svojim političnim in
               ekonomskim interesom v Ukrajini. Pa tukaj ne gre le za odpoved antifašizmu. V Evropi
               se vse močneje vzpenja fašizem. V zadnjih letih lahko spremljamo vzpon skrajno desnih
               strank, od Zlate zore v Grčiji do Nacionalne fronte v Franciji. Skrajna desnica
               uspeva zaradi nedemokratičnosti Evropske unije, pa tudi njene migrantske politike,
               zaradi katere vsakodnevno umirajo emigranti v Sredozemlju in na mejah trdnjave
               Evrope. Uspeva zaradi varčevalnih ukrepov in zategovanja pasov, ki uničujejo socialno
               državo in standard delovnih ljudi, uspeva zaradi ukrepov desne sredine, ki tudi sama
               vse bolj prevzema fašistično retoriko, saj se je prisiljena odzivati na vzpon
               ekstremno desnih strank. Zato je ohranjanje spomina in zgodovinske resnice danes
               ključna naloga. Predloga zakona o prikritih grobiščih in pokopu žrtev ne moremo
               podpreti. Odpira namreč vrata za še večje odmerke zgodovinskega revizionizma. A to še
               ni vse. Ta revizionizem se dviguje na nivo uradnih dejanj države. Indikativno je, da
               se predlagani zakon že v 1. členu sklicuje na zlogasni evropski resoluciji o
               izenačevanju tako imenovanih totalitarnih režimov. Ti resoluciji sta izvrsten primer
               poskusa reinterpretacije zgodovine, na katero nikakor ne smemo pristati in na katero
               ne more pristati nihče, ki kritično razmišlja in pozna svojo zgodovino.</p>
               <p>V predlogu zakona sta najbolj problematični dve točki. Prvič, ustanavljanje
               komisije, ki bi imela 9 članov, od tega 6 tako imenovanih strokovnjakov in 3 člane iz
               Združenja svojcev žrtev povojnega nasilja. Komisija ne bi bila podrejena nobenemu
               ministrstvu, ampak neposredno Vladi, med drugim pa naj bi popolnoma samostojno
               odločala o kraju in načinu pokopa žrtev ter kooordinirala delo drugih pristojnih
               organov. Utemeljeno lahko sklepamo, da bo takšna komisija močno nagnjena k politični
               rehabilitaciji kolaborantov z nacisti in fašisti, ki niso bili le taktični in
               pragmatični kolaboranti, ampak so že pred vojno v skupinah, kot je bila tista zbrana
               okoli glasila Straža v viharju ali organizacijah, kot je bilo gibanje Katoliška
               akcija, odkrito izražali naklonjenost nacizmu, antisemitizmu in rasni politiki.
               Neprimerni sta tako sestava komisije kot njene pristojnosti. Uradna dejanja države
               lahko odrejajo in zanje odgovarjajo samo uradni državni uradniki.</p>
               <p>Drugič, predlog zakona odpira možno za postavljanje spomenikov domobranstvu in
               kolaborantstvu. 11. člen predloga zakona predvideva postavitev žalnih obeležij in
               izvedbo žalnih slovesnosti, ni pa določeno, za kakšna obeležja dejansko gre. To je
               korak nazaj, glede na sedanji zakon, ki jasno določa, da, citiram: <q>"Niso dovoljene
               označbe, ki poveličujejo in slavijo pripadnost ali sodelovanje z okupatorji."</q> Konec
               citata. Hkrati bi bila po predlogu zakona vsa grobišča vpisana v register kulturne
               dediščine, kar bi prineslo določene pravne posledice, izhajajoče iz režima varstva
               kulturne dediščine, kar pomeni dodaten simboličen prispevek k normalizaciji fašizma
               in kolaboracije s fašizmom. V Združeni levici zgodovinskemu revizionizmu pravimo
               jasen ne. Prikazovanje domobranstva kot narodnega domoljubja, prikazovanje
               kolaboracije z nacizmom, ne pozabimo, slovenski domobranci so prisegli Adolfu
               Hitlerju osebno. Izdajali so, ubijali sonarodnjake, tudi ženske in otroke, in
               stražili konvoje, ki so vozili v koncentracijska taborišča. Izenačevanje kolaboracije
               kot enakovredne strani partizanskemu gibanju in kot ene od dveh popolnoma legitimnih
               izbir v 2. svetovni vojni je zavrženo in celo nevarno početje. Uradna državna
               proslava pred nekaj dnevi je bila posvečena koncu 2. svetovne vojne, ne pa zmagi nad
               fašizmom in osvoboditvi. Zato ni čudno, da je slavnostni govornik, predsednik
               Državnega zbora dr. Milan Brglez, večino svojega časa govoril o dogajanju pred in po
               vojni, kot pa o narodnoosvobodilnem boju in o žrtvah, ki so jih imele partizanske
               enote, da so porazile nemške, italijanske in madžarske okupatorje in njihove, zdaj
               menda nedolžne, domače sodelavce. Uradni predstavniki države so se s tem početjem in
               z drugimi dejanji, kot je bil bojkot praznovanja v Moskvi s strani predsednika Boruta
               Pahorja, distancirali od tiste strani, ki je v 2. svetovni vojni premagala fašizem in
               zatiralski predvojni režim, pridružili izenačevanju strani v 2. svetovni vojni.
               Izenačevanje tistega, ki je bil na pravi strani, s tistim, ki je bil na napačni
               strani, pa je razvrednotenje pravične stvari in rehabilitacija zavržene. Hkrati je to
               ilustracija, kam pripelje politika všečnosti, sredinskosti in t. i. neideološkosti.
               Vsi trije najvišji politični predstavniki v državi, poleg omenjenih dveh še premier
               Miro Cerar, aktivno prispevajo k zgodovinskemu revizionizmu, sklicujoč se na ideale
               etike, morale in človekovih pravic. Popolnoma enako kot pri privatizaciji, kjer gre,
               če uporabim grobe a točne besede, za organiziran rop in plenjenje, kar dokazuje
               nedavni primer Telekoma in sklada Cinven, z načrtnim zbijanjem cene, s katerim je
               bila vlada seznanjena, a se kljub temu še naprej sklicuje na transparentnost, etiko
               in moralo. In ko smo že pri pokopih. Prav pod krinko besed o etiki in morali bo ta
               vlada pokopala razvoj in življenjskih standard ljudi s podivjano privatizacijo ter
               pokopala antifašistično tradicijo narodnoosvobodilnega boja s svojim zgodovinskim
               revizionizmom. Očitno so bile na mestu besede predsednika Državnega zbora, da tukaj v
               parlamentu sedijo le različni odtenki konzervativizma.</p>
               <p>2. svetovna vojna je bila najbolj krvav in uničujoč vojaški spopad v človeški
               zgodovini. Čeprav je bila nacistična Nemčija že uradno poražena, so dnevi in tedni po
               zmagoslavju zahtevali številne žrtve po vsej Evropi, kot jasno popisuje britanski
               zgodovinar Keith Lowe v knjigi Podivjana celina. Proporci in intenzivnost druge
               svetovne vojne so bili takšni, da so odzvanjali še mnoga leta. Povojno nasilje je
               treba najostreje obsoditi. Ampak prav tako tudi vojnega. A kruto nasilje je tisto,
               kar je skupno vsem vojnam in kar je skupno vsem vojskujočim se stranem. Nikakor,
               zares nikakor pa ne smemo pozabiti, katere strani so se v vojni spopadle in kdo se je
               boril za pravične stvari, za narodno in kulturno osvoboditev, za socialno osvoboditev
               in proti fašistični okupaciji. To je bilo partizansko gibanje, ki je osvobodilo
               Jugoslavijo, ki je osvobodilo Slovenijo. To je jasna zgodovinska resnica.</p>
               <p>Zgodovinski revizionizem, ki to resnico skuša spremeniti, potvoriti, je obsojanja
               vredno in politično nevarno dejanje, zato v Združeni levici predloga zakona nikakor
               ne bomo podprli. Hvala.</p>
            </sp>
            <sp xml:id="SDZ7-Redna-08-2015-05-19.sp13">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, zanjo mag.
               Matej Tonin.</p>
            </sp>
            <sp xml:id="SDZ7-Redna-08-2015-05-19.sp14">

               <speaker>MAG. MATEJ TONIN (PS NSi):</speaker>

               <p>Spoštovane kolegice in kolegi!</p>
               <p>Rojen sem bil 38 let po koncu 2. svetovne vojne. Sem eden izmed tiste srečne
               generacije, ki je 1. razred osnovne šole začela obiskovati v Jugoslaviji, končala pa
               ga je v samostojni in neodvisni Sloveniji. Samostojnost in neodvisnost Slovenije je
               nam vsem dajala veliko upanje, upanje za gospodarski preporod in tudi upanje za
               spravo, a so kasnejša leta pokazala, da se očitno nismo iz zgodovine nič naučili in
               da uspešno prosperirajo sovražni govori, kakršnemu smo bili priča pred menoj.</p>
               <p>Nerazčiščena zgodovina nas je začela obremenjevati in nam preprečuje, da bi lahko
               dosegli politično soglasje o ključnih razvojnih ciljih Slovenije. Zgodovina ni
               črno-bela. V vojni ni samo dobrih in ni samo slabih. Bolečine mater in žena za
               izgubljenimi sinovi in možmi so na vseh straneh iste. Kje je torej socialna
               človečnost tistih, ki razlikujete mrtve, ki razlikujete državljane na tiste, ki lahko
               žalujejo za svojimi žrtvami, in na tiste, ki ne smejo zato, ker naj bi bili na
               napačni strani? Zgodovina je siva in je kompleksna. Seveda zgodovine ni mogoče
               spreminjati, dejstva so dejstva. Lahko pa na zgodovinske dogodke gledamo pošteno,
               objektivno in jih tudi razumemo. Lahko pa za potrebe nabiranja političnih točk še
               naprej zgodovino predstavljamo navijaško in hujskaško. Vendar to Slovenijo še dodatno
               hromi in nam preprečuje, da bi naredili korak naprej. V vsaki vojni so storjene hude
               krivice, ki jih tudi čas ne more izbrisati. Pustijo neizbrisen pečat in 2. svetovna
               vojna je na slovenskem ozemlju zagotovo pustila izrazi negativen pečat. Zahtevala je
               ogromno človeških žrtev tako med Slovenci kot tudi pripadniki drugih narodov. In kot
               da to ne bi bilo dovolj, kot da 4 leta vojne ne bi bilo dovolj, je revolucionarna
               oblast v povojnih pobojih brez kakršnihkolih obsodb likdvidirala kar 14 tisoč 885
               Slovencev. Gromozanska številka. 14 tisoč 885 Slovencev. Ne tujcev, ne Nemcev, ne
               Italijanov, ampak 14 tisoč 885 Slovencev. Teh žrtev naša država niti po 70 letih ni
               pokopala. Ti ljudje nimajo groba, njihovi posmrtni ostanki so raztreseni po vsej
               Sloveniji. Ni jim bila odvzeta le pravica do poštenega sojenja, temveč tudi pravica
               do groba in spomina. Dejstvo je, da so bila ta grobišča po 2. svetovni vojni prikrita
               in so o njih upali le malokateri glasno govoriti. Šele po resnični svobodi leta 1991
               se je o teh stvareh začelo govoriti tako, kot je to značilno za civilizacijski narod.</p>
               <p>V Novi Sloveniji si že dolgo prizadevamo, da bi Slovenci zaključili to poglavje naše
               polpretekle zgodovine s spoznanjem, da smo vsi del istega naroda. Čeprav smo bili ali
               so bili na različnih straneh, smo vsi del istega narodovega telesa, ki od nas terja
               enak pogled odgovornosti na svetost življenja in posvečenost mrtvih. Res je žalostno,
               da za dostojen pokop teh žrtev potrebujemo zakon in da moramo na normativni ravni
               urejati stvari, ki so v večini držav samoumevne. Tukaj se lahko s kolegi iz SDS
               strinjamo. Upam pa tudi, da kolegi v SDS razumejo, da nam zmanjkuje časa. 70 let po
               koncu vojne je še vedno veliko državljanov, ki neutrudno iščejo svoje svojce, ki jih
               želijo pokopati in se od njih posloviti. Vsi ti ljudje so v letih, 70 let po koncu
               vojne je dolga doba. Dragi kolegi iz SDS, nimamo časa, da čakamo, da krvniki končno
               spregledajo in obžalujejo svoja dejanja. Tega najverjetneje ne bodo nikoli storili.
               Tudi ni pričakovati, da bi se nekateri kmalu odpovedali branjenju revolucije. Prav
               zato smo skupaj dolžni storiti vse, da v okviru možnosti še živečim omogočimo, da
               najdejo in pokopljejo svoje svojce. Zakaj pravzaprav potrebujemo nov zakon, če pa naj
               bi veljavni zakon o vojnih grobiščih iz leta 2003 že uredil pokop žrtev? Če bi bilo
               to res, potem danes ne bi imeli širom Slovenije 600 še neevidentiranih, neoznačenih
               in neurejenih morišč. Ozemlje naše države je prepredeno s trupli in posmrtnimi
               ostanki naših sodržavljanov, ki so morali obmolkniti. Kar 600 je takšnih morišč, ki
               jih je vladna komisija za reševanje vprašanj prikritih grobišč ob vseh svojih naporih
               doslej že odkrila. Ta grobišča so zgolj evidentirana in torej še niso varovana v
               skladu z Zakonom o vojnih grobiščih, ker niso vpisana v register vojnih grobišč.
               Preprosto in po domače povedano – zanje nihče ne skrbi in jih ne varuje. Dejstvo je,
               da z vsakim letom izgubljamo živa pričevanja, ki bi nam pomagala odkrivati doslej
               prikrita vojna grobišča. Poleg tega sedanji zakon o vojnih grobiščih predstavlja
               mnoge tehnične in postopkovne ovire za učinkovito delo komisije in prav zato
               potrebujemo nov zakon, ki bo odpravil vse birokratke ovire, ki so na poti, da končno
               opravimo svojo civilizacijsko dolžnost. Žal trenutno veljavni zakon o vojnih
               grobiščih tega ne omogoča. Temu pritrjuje tudi vladna komisija za reševanje prikritih
               grobišč, ki jo vodi dr. Dežman. Člani te komisije sprejetje novega zakona podpirajo,
               saj v njem prepoznavajo vso pravno podlago, na podlagi katere bodo lahko svoje delo
               še intenzivirali in ga tudi zaključili. Zaključeno delo pa pomeni, da bodo posmrtni
               ostanki teh žrtev ne le odkriti, temveč tudi pokopani kot vse ostale žrtve, padle med
               2. svetovno vojno.</p>
               <p>Krščanski demokrati se sprašujemo, zakaj že doslej pred obravnavo v Državnem zboru
               toliko nasprotovanj sprejetju našega zakona, zakaj toliko argumentov proti in malo
               oziroma skoraj nič za. Bodo žrtve, ki se niso mogle braniti, ne pozabimo, med njimi
               so bile tudi ženske in otroci, še naprej le neme priče tragičnega dogodka? Bomo še
               naprej gledali stran in rekli, da se to ni zgodilo, da so bili na napačni strani?</p>
               <p>V letu 2015, ko se po Evropi in v Sloveniji vrstijo spominske slovesnosti in obeležja
               ob 70. obletnici največje svetovne morije in zmage zavezniških sil nad razčlovečenim
               poosebljenim zlom, slovenski narod v svoji lastni državi že vedno težko občuti svojo
               tragiko državljanske vojne. V Hudi jami, ki je postala sinonim za težo naše vesti in
               vse večje razdvojenosti, so na človeško nedostojen način v plastičnih zabojih
               razmetane kosti žrtev povojnih pobojev, ki jih je naša demokratična država že
               ovrednotila kot zločin. Krščanski demokrati smo zato prepričani, da moramo v iskanju
               civilizacijske norme te človeške posmrtne ostanke dostojno pokopati. Ob tem dejanju
               bodo postavljeni prvi koraki in prvi temelji za spravo, ki bo po naši oceni temu šele
               lahko sledila. Spoštovane kolegice in kolegi, poslanke in poslanci! Naj bo danes
               tisti dan, ko bomo dokazali, da se zmoremo soočiti z neprijetnimi dejstvi naše
               polpretekle zgodovine in da bo danes tisti dan, ki bomo lahko skupaj upali in si
               želeli, da bo končno prišel čas, ko se bosta domobranec in partizan objela, tako kot
               sta se nemški vojak in ameriški vojak objela na bojiščih Normandije nedavno. In upamo
               si lahko le to še, da bo prišel čas, ko bomo desni in levi politiki vsem žrtvam vojne
               skupaj polagali vence, tako kot sta to storila nedavno v Sankt Peterburgu nemški in
               ruski zunanji minister.</p>
            </sp>
            <sp xml:id="SDZ7-Redna-08-2015-05-19.sp15">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Zavezništvo, zanjo gospod Jani Möderndorfer.</p>
            </sp>
            <sp xml:id="SDZ7-Redna-08-2015-05-19.sp16">

               <speaker>JANI (JANKO) MÖDERNDORFER (PS ZaAB):</speaker>

               <p>Dober dan! Imam veliko papirja, pa nič ne bom bral, razen kakšno stvar pogledal.</p>
               <p>Toliko ideologije, kot smo jo sedaj poslušali v zadnji uri in pol, od kar smo začeli
               to sejo, je v resnici predlagatelj, ko je predlagal ta zakon, verjetno ni
               predvideval, vsaj tako so nas prepričevali, ko so prišli v poslansko skupino in so
               nam zagotovili, da s tem zakonom želijo samo tehnično urediti tiste stvari, česar
               osnovni zakon v resnici ne ureja. Pa vendar. Danes celo od predlagateljev poskušam,
               ki so se izogibali tej temi, kako je treba narediti spravo. Oprostite, z zakonom se
               sprava ne dela, in se tudi ne bo zgodila. Mi lahko danes pišemo, kar hočemo, desni in
               levi bodo ostajali. Ideološka prepričanja tudi. Sam osebno pa sem prepričan, da
               zgleda, da potrebujemo malo več časa kot nekateri drugi narodi, ki so to uspeli prej
               narediti, in zgleda, da bomo morali počakati na generacijski zamik ali pa bodo še
               nekateri svoje generacije in generacije <q>"pumpali"</q> na to večno sovraštvo. Sam osebno
               izhajam iz družine, kjer v resnici imam ene in druge. Moram reči, da če bi se doma
               tako pogovarjali, kot se sedaj pogovarjamo v tem parlamentu, bi bilo to res
               neverjetno. Glede na to, da smo predstavniki ljudstva, imamo v parlamentu
               demonstracijo tistega, kar mislite, da se lahko zgodi s tem zakonom, da se to ne bo
               zgodilo. In to ves čas demonstriramo tukaj kar naprej. Zelo malo pa sem slišal v
               stališčih o smislu samega zakona. Poslušal sem od tega, da nekateri ne razumejo, da
               je bila 2. svetovna vojna, ampak raje govorijo revolucija, drugih, ki kar naprej
               ponavljajo samo to, da je treba razpoznati, kdo je bil zmagovalec in kdo je bil
               tisti, ki je izgubil vojno in si pripenjal kolajne, zraven tega, da še danes ne
               razumem, kako lahko tisti, ki je izgubil vojno, v resnici postane zmagovalec.
               Zmagovalec je lahko samo takrat in tisti, ki lahko gleda z nekimi pogledi v naprej.
               Ko bomo tega razbremenjeni, se bomo lahko iskreno res šele pogovarjali v parlamentu,
               kaj resno mislimo za nazaj urediti.. S figo v žepu nekateri danes prepričujejo in
               spreminjajo celo izrazoslovje. Namesto grobišča uporabljajo besedo morišča, da bodo
               ja še bolj poglobili ta razkorak med Slovenci. In celo tako daleč gredo in rečejo, da
               na morišču pa ja kosti ne morejo biti pokopane, ampak morajo iti v grobišče.
               Pozabljajo pa, da je potem treba tudi Teharje prekopati, saj tam je bilo morišče. Če
               me razumete, v kakšni dimenziji in igri besed se mi pogovarjamo. To je na nek način
               za mene lažna sprava, je pa demonstracija ideje in demonstracija moči za prihodnost,
               kako počasi, perfidno, v bistvu na kosteh, ki bi lahko največ povedale same, pa danes
               ne morejo, nekdo te kosti zlorablja za to, da se bomo danes pogovarjali o tem, kdo je
               zmagovalec in kdo je tisti, ki je izgubil. In to je narobe. Sedaj pojdimo pogledat
               zakon. Najprej moram reči, da sem nenavadno presenečen, da je tudi vlada v resnici na
               nek način pokazala neko zbeganost pri sami opredelitvi do tega zakona. Zakaj je to
               umaknila s seje vlade in potem samo na dopisni seji sprejela neko stališče, več ali
               manj jasno govori, da tudi v vladi obstajajo deljena mnenja, kako je treba stvar
               rešiti. Se pravi, se niso mogli poenotiti. Na eni strani poslušamo predsednike
               najvišjih organov v tej državi, kjer poskušajo demonstrirati, da se je končno treba
               na nek način spraviti, po drugi strani pa v resnici ugotavljajo, da to zelo težko
               sprovedejo in izvedejo. In to je tisto, na kar smo v Zavezništvu opozarjali. Če
               predlagatelj misli delati ta zakon zato, da bo popravljal tehnične napake ali
               ugotovitve, s katerimi bi odpravil birokratske ovire za to, da bi lahko pospešil na
               nek način samo odkrivanje grobišč in ne nazadnje tudi njihovo obeležitev ter na koncu
               tudi dostojni pokop, potem seveda ni dosegel tega namena. Če boste pogledali zakon,
               boste videli, da zakon v eni majhni stvari sicer res izboljša zadevo, pa dajmo kar
               povedati, kaj je to, da se ne bomo sprenevedali na dolgo in široko, da ločuje, kaj je
               arheologija, kaj pa je nekaj, kar se je zgodilo in je že vnaprej jasno, da gre za
               grobišče, zato s tem pocenimo in pospešimo postopek, po drugi strani pa imamo
               problem, ker s tem istim zakonom želimo nekaj zelo jasno zapisati v kulturno
               dediščino, predlagatelj pa pozablja, da tudi kulturna dediščina ima v nekem drugem
               zakonu neke druge postopke, ki pa zopet zadevo podaljšujejo in jo razvlečejo. Kaj
               bomo pridobili s tem zakonom? Pridobili bomo v resnici komisijo, ki bo svojevrsten
               poseben institut, ki bo zelo podoben Državni volilni komisiji, ki odloča o vsem,
               odgovorna pa ni za nič. Odgovorna bo Vlada, ki pa ne bo imela nobene besede. Še več,
               ena druga stvar je zelo pomembna, kaj se bo zgodilo. Ta komisija bo v resnici celo
               začela podvajati neko delo, ki ga opravlja že nekdo drug. V letu 2008 smo ustanovili
               v državi Študijski center za narodno spravo in temu študijskemu centru smo podelili
               tudi neka pooblastila za raziskovanja polpretekle zgodovine. Zdaj pa te iste naloge,
               nekatere, ki jih ima Študijski center, prenašamo na to komisijo. Kaj bo kdo zdaj
               delal? Kaj počne ta komisija? Jaz moram reči, če bi jaz bil odgovoren na ministrstvu
               za dostojne pokope, kakorkoli se že imenuje to ministrstvo, obstoječe je seveda
               Ministrstvo za delo, da se razumemo, ne bi pristal, če bi bil minister, da ena
               komisija odloča namesto mene, odgovornost pa bi nosil jaz. In prav to ta zakon zdaj
               dela. 18 členov ima ta zakon. Poslanci in poslanke, preberite si ta zakon. 18 členov!
               Edino zadnji člen se ne bo spreminjal z amandmajem, vsi ostali se pa bodo. Zadnji
               člen govori, kdaj začne veljati zakon. In ta je edini, ki je točno napisan. Imamo
               problem, da tehnični zakon na koncu krokarji napadejo in ga zlorabijo za politično
               idejo ter spomnijo na problem, ki ga v tej državi imamo. Podoben problem bomo imeli,
               ko bomo postavili spomenik – eni že danes napovedujejo, da se jim fučka za ta
               spomenik – vsem padlim, ker oni še zdaj pravijo, da to ni vse skupaj nič. Zato se
               včasih sprašujem, in prav je, da se spomnimo na en stavek, ki je bil tudi izrečen v
               zadnjih dneh, ko praznujemo 70. obletnico na različnih dogodkih. Ne vem, zakaj si
               Slovenci hočemo navleči toliko bremena na svoj hrbet, za katerega res nismo čisto za
               vse odgovorni.</p>
               <p>Na koncu je prav, da povemo še nekaj drugega. Ta zakon tudi odkriva neko besedišče in
               s tem želi dodatno urediti določena vprašanja: prikrita vojna grobišča, domnevna
               vojna grobišča, novoodkrita vojna grobišča in dokončni dostojni pokop. Oprostite,
               kolikokrat bomo še pokopavali? Kolikokrat?! Jaz sem za to. In povejte mi, ali danes v
               slovenskem prostoru ni mogoče narediti dostojnega pokopa. Tisti, ki to trdi, ali ne
               pozna zakonodaje ali pa to počne namenoma. Kdo danes v slovenskem prostoru ne more
               dobiti mrliškega lista, če pove ime in priimek in lokacijo in kje je bil ali pa če
               samo pove, da je bil? Povejte mi, kdo ne more dobiti mrliškega lista. Vsi ga lahko
               dobijo. Povejte mi, kdo danes načrtno prikriva povojna grobišča. Ga kdo pozna? Mi
               dejansko delamo nekaj, kar ni potrebno. Je pa res, da ima obstoječi zakon probleme in
               tehnične ovire. In to se da popraviti. Predlagatelj pravi, da so najprej želeli
               popravljati obstoječi zakon, so imeli to idejo, in predlagatelj tudi pravi, da jim je
               stroka rekla, da je treba napisati nov zakon. Zakaj moramo v državi, kjer
               ugotavljamo, da imamo že na stotine in stotine zakonov, ki se duplirajo, sedaj
               zavestno duplirati še en zakon? Še en zakon duplirati in v resnici reči, da se
               starega ne da popraviti. Zakaj potem starega ne ukinemo? Zakaj v tej določbi ne piše,
               da star zakon preneha veljati? Ker ga rabimo. In to predlagatelj dobro ve.</p>
               <p>Kaj prinaša novi zakon? Denar. Denar se da dobiti tudi brez novega zakona. To je
               stvar vsakokratne vlade, ko se bo odločila. Je pa tudi eno dejstvo. Tudi če danes
               nakažemo na račun eventualne nove komisije, da razpolaga z 10 milijoni evri, ta hip,
               tega problema ne bo rešila še najmanj v dveh, treh letih, ker je to fizično nemogoče.
               Neizvedljivo. Torej vsi vemo, da potrebujemo čas. Ne samo čas, predvsem strpnost in
               predvsem odklon od ideologije, da se lahko resno pogovarjamo. Smo zreli za to?
               Današnje uvodne razprave me v to niso še najbolj prepričale.</p>
               <p>Kako se bomo odločili? Če bi se danes odločal na podlagi teh razprav, vam zagotovo
               povem, da bi rekel takoj ne. V Zavezništvu smo se dogovorili, da se bomo pogovarjali
               in dogovorili pred glasovanjem. Lahko pa z zagotovostjo danes povem, da ta zakon v
               resnici ni potreben in da se da starega popraviti. Predvsem pa je to naloga tistega,
               ki je na koncu tudi odgovoren za to. To pa je ministrstvo oziroma vlada. Hvala.</p>
            </sp>
            <sp xml:id="SDZ7-Redna-08-2015-05-19.sp17">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina italijanske in madžarske narodne skupnosti, zanjo dr.
               László Göncz.</p>
            </sp>
            <sp xml:id="SDZ7-Redna-08-2015-05-19.sp18">

               <speaker>DR. LÁSZLÓ GÖNCZ (PS IMNS):</speaker>

               <p>Hvala lepa za besedo, gospod predsednik. Spoštovani predstavniki Vlade, kolegice in
               kolegi! Kljub različnim stališčem v naši poslanski skupini ocenjujemo, da cilji
               Predloga zakona o prikritih vojnih grobiščih in pokopu žrtev zasledujejo večinoma
               pravilno smer. Po dolgih letih nedoslednega reševanja te pietetne naloge ni treba
               trošiti preveč besed v podporo stremljenju, da se prikrita grobišča za vse žrtve
               vojnega in povojnega nasilja dostojno uredijo. Označba oziroma obeležitev vseh
               tovrstnih grobov ter pravica do dostojnega pokopa je civilizacijska norma, ki bi
               morala biti izpolnjena tudi brez zakonskih obveznosti. Lahko bi zadostovala tudi že
               Ženevska konvencija in tudi dosedanji zakonski okvir, kot je v svojem stališču ali
               nagovoru poudarila tudi ministrica nekaj minut ali približno uro pred menoj, če bi
               bilo v preteklosti dovolj politične volje. Vendar zaradi vseh nam dobro znanih
               okoliščin, nesoglasij in konfliktov po osamosvojitvi Slovenije, stroge ignorance
               enopartijskega režima do tega vprašanja ter vzdušja, ki se je takrat ustvarjalo, da
               enostranske interpretacije zgodovine niti ne omenjamo, tega žal doslej nismo bili
               sposobni celovito in dosledno urediti. Zato je korekcija zakonske ureditve po našem
               mnenju tako ali drugače potrebna. V zadnjim mesecih o tem sicer dokaj enovito
               govorijo v okviru večine političnih in družbenih subjektov. Tudi premier dr. Cerar je
               včeraj v okviru odgovora na poslansko vprašanje po mojem mnenju govoril o takšnem
               kontekstu. Skratka, upamo, da obstaja konsenz o potrebi po celovitem reševanju tega
               občutljivega vprašanja, zato tudi pri iskanju nadgradnje zakonskih rešitev ne bi
               smeli na novo odpirati konfliktnih področij, ki bi nas še naprej razdvajala. Končno
               je treba konkretno stopiti korak naprej v pravo smer, kar je lahko v neki meri tudi
               podpora temu predlogu zakona v prvem branju. Vendar tudi če podpore ne bo, se
               urejanje te pomembne naloge ne sme ustaviti. Čeprav imamo v zvezi z nekaterimi
               konkretnimi rešitvami predlaganega zakona različne poglede tudi z naše strani, lahko
               omenjena materija služi za izhodiščno podlago pri nadaljnji obravnavi in
               izpopolnjevanju besedila. Predvidevali smo, po dosedanjih stališčih tega več ne morem
               trditi, da bo največ razprave in tehtnega premisleka potrebnega pri iskanju pravilne
               oblike delovanja in sestave komisije za urejanje zadev v zvezi s prikritimi grobišči,
               pri iskanju najbolj smotrne oblike dela in priprave registra vseh prikritih in
               ostalih grobišč ter v zvezi s finančnimi vprašanji. Kljub vsemu bo verjetno nujno
               spreti marsikateri konsenz, naj bo odločitev takšna ali pa drugačna, vendar mora biti
               naša skupna odgovornost, da morebitna razhajanja ponovno ne zaustavijo celotnega
               postopka. Menimo, da se lahko pri nekaterih rešitvah prevzamejo tudi dobre prakse iz
               drugih držav. O tem danes praktično nihče ni govoril, čeprav takih imamo kar nekaj.
               Narodna pripadnost žrtev, podobno kot tudi politična, ideološka, verska, ni prvotnega
               pomena pri tem vprašanju, pa je vendarle treba poudariti, da zgolj omenjanje
               posmrtnih ostankov pripadnikov narodnih skupnosti, ki živijo v Sloveniji, je bila v
               preteklosti največkrat tabu tema, o kateri se ni smelo govoriti. V primeru madžarske
               narodne skupnosti smo v zadnjih letih postavili spominska obeležja tistim, in to res
               v zadnjih letih, v zadnjih dveh letih, ki so jih poleti 1945 po naključnem izboru,
               torej na osnovi tako imenovane kolektivne odgovornosti ali pa krivde po vzorcu
               totalitarnih režimov odpeljale boljševistične struje nove oblasti v koncentracijsko
               taborišče v Hrastovec oziroma pozneje v Strnišče, današnje Kidričevo. Poudarjam, da
               skrajne struje omenjenih oblasti in s tem ne omalovažujemo partizanskega boja niti
               narodnoosvobodilnega boja. Torej tudi z naše strani oziroma z vidika narodnih
               skupnosti lahko omenim tudi italijansko narodno skupnost kot tudi nekatere druge
               etnične skupnosti, to vprašanje še niti ni raziskano, še manj pa celovito zaključeno.
               Če bi prišli korak naprej in bi se pogovarjali o konkretnih rešitvah zakona, bi bil
               naš predlog v okviru nadaljnje obravnave, da bi k sodelovanju povabili tudi pristojne
               narodnostne organizacije, predvsem kar se tiče zbiranja in pa obdelovanja podatkov.
               Hvala lepa.</p>
            </sp>
            <sp xml:id="SDZ7-Redna-08-2015-05-19.sp19">

               <speaker>PREDSEDNIK DR. MILAN BRGLEZ:</speaker>

               <p> Besedo ima Poslanska skupina Stranke modernega centra, zanjo dr. Mitja Horvat.</p>
            </sp>
            <sp xml:id="SDZ7-Redna-08-2015-05-19.sp20">

               <speaker>DR. MITJA HORVAT (PS SMC):</speaker>

               <p><q>"Malo nas je, bratje, še ostalo."</q></p>
               <p>Sem šel kar v citat iz zelo preprostega razloga, ker sem danes mislil, da bomo mi
               najbolj zadržani do predloga zakona, pa očitno temu ni tako. Vendar je treba uvodoma
               poudariti, da smo v Stranki modernega centra zavezani k iskanju resnice, zavezani k
               izražanju resnice, zavezani k tolerantnosti do te mere, da omogočimo enake možnosti
               za vse. Tukaj je naša peza in seveda naš izhod. Kajti danes, kot sem uvodoma povedal,
               nas je malo, ki stojimo na stališču, da je treba reči bobu bob, da je treba izraziti
               resnico, kot se je zgodila, in posledice tega, kar se je zgodilo, tudi spraviti z
               dnevnega reda tem, ki nas ločujejo. 2. svetovna vojna prežeta s sovraštvom in željo
               po uničevanju družbenih dosežkov zahodne civilizacije je vsem prihajajočim
               generacijam, ki še dolga leta po drugi svetovni vojni niso mogle zaživeti v sožitju
               ob spoštovanju različnosti, tako verske kot narodne, tiste povezane s politično
               usmeritvijo ter svetovno nazorskim pogledom, ideologijo, je za seboj pustila številne
               žrtve. Revolucija, ki ji je sledila, pa prav tako. Na to nas vsak dan opozarjajo
               posmrtni ostanki žrtev vojnih in povojnih pobojev, njihovi svojci, katerih edina
               želja ostaja ohranjanje človekovega dostojanstva, spoštljiv odnos do pokojnikov,
               obiskovanje grobov svojcev, spoštovanje pravice do pietete in končno enaka možnost
               vključevanja v družbo, brez negativnih oznak.</p>
               <p>Vse žrtve vojnega in povojnega nasilja si zaslužijo dostojen pokop, in spoštovan.
               Ali smo kot družba sposobni preseči različnosti in dostojno pokopati vse žrtve vojnih
               in povojnih pobojev? V Stranki modernega centra menimo da, a le, če bodo v ospredju
               žrtve in njihovi svojci. Odprta vprašanja so premostljiva, vztrajanje na ideološkem
               boju pa je nesprejemljivo. V Poslanski skupini Stranke modernega centra podpiramo
               cilj, ki ga je predlagatelj zakona izpostavil: celovito urediti področja prikritih
               vojnih grobišč za vse žrtve vojnega in povojnega nasilja, s čimer bi bila vsem
               zagotovljena pravica do dostojnega pokopa, obeležitve groba oziroma grobišča in
               spomina nanje.</p>
               <p>Prav tako se strinjamo, da potrebujemo ustrezno pravno podlago za nadaljnje delo na
               področju odkrivanja prikritih vojnih grobišč in njihovega vpisa v register vojnih
               grobišč, identifikacijo žrtev v teh grobiščih in njihov dostojen pokop ter obeležitev
               grobišča v razumnem sorazmernem smislu. Pri tem moramo vnaprej vedeti, kateri so
               razlogi, da se že sedaj veljavni zakon o vojnih grobiščih v določenih delih ne
               implementira, in ali je možno cilj predloga zakona, ki ga danes obravnavamo, doseči
               tudi kako drugače, kot pa s sprejetjem še enega zakona, katerega vsebina odpira vrsto
               vprašanj. Danes mi je mnogo lažje, ko smo vam iskreno povedali, kakšni so naši
               pomisleki glede besedila, glede na to, kakšen je bil odziv drugih poslanskih skupin
               tega sklica parlamenta. Upam, da ste se lahko prepričali, da je bil naš namen
               konstruktiven, iskren in ne bi zahajal na tem mestu in v tem trenutku, ker je bilo že
               vse povedano. Tako kot poslanske skupine pred nami tudi mi menimo, da bo očitno,
               glede na to, da nismo našli skupnega jezika, v čem je treba določbe predlaganega
               zakona izboljšati, treba z amandmaji poseči praktično, kot je bilo tudi že povedano,
               v vse člene zakona. V takem trenutku seveda nastopi razum in resno se vprašamo, ali
               ima smisel nadaljevati s tovrstnim početjem ali ne bi veljalo na podlagi tega, kar
               bomo in kar lahko prinese današnja splošna razprava, če ne ravno sprejetja predloga
               kot primernega za nadaljnjo obravnavo, glede na to, da smo slišali, da nas je <q>"malo
               bratje še ostalo"</q>, da bi tisti, ki bo predlagal zakon, celovito in učinkovito
               razrešil odprta vprašanja, dobil dovolj argumentov in dovolj podlag za to svoje
               početje. Ne glede na to, ali boste kot predlagatelji vztrajali še naprej in vlagali
               nove predloge ali bo ministrstvo oziroma vlada zmogla ta napor, da pridemo do rešitve
               odprtih vprašanj. Težko je razumeti, da za pokop vseh mrtvih potrebujemo dva zakona.</p>
               <p>V Poslanski skupini Stranke modernega centra bomo vložili vse napore za dosego
               omenjenega cilja, enako pa pričakujemo tudi od predlagatelja zakona konstruktiven
               pristop, sodelovanje pri iskanju ustreznega sredstva za dosego cilja. Mladim moramo
               zapustiti družbo priložnosti in razvoja. Pomemben vidik razvoja je tudi razvoj na
               področju človekovih pravic, enakih možnosti. Da pa se bomo končno lahko osredotočili
               na prihodnost in razvoj, moramo najprej zaceliti rane, ki že več desetletij bremenijo
               slovensko družbo. Dostojno moramo pokopati vse žrtve. Predlagatelj ima danes možnost
               prepričati nas, da je za dosego našega skupnega cilja, to je, da dostojno pokopljemo
               vse žrtve, najboljša pot prav ta, ki jo sam predlaga, brez odpiranja ideoloških
               vprašanj. Na koncu dneva bomo morali živeti s svojo odločitvijo.</p>
               <p>Bistveno je, da bomo z njo lahko živeli in zato podobno, kot je bilo rečeno že pri
               predhodnikih, bomo dokončno odločitev sprejeli po tem, ko bomo slišali vse argumente
               v današnji razpravi. Najlepša hvala za pozornost.</p>
            </sp>
            <sp xml:id="SDZ7-Redna-08-2015-05-19.sp21">

               <speaker>PREDSEDNIK DR. MILAN BRGLEZ:</speaker>

               <p> Končali smo s predstavitvijo stališč poslanskih skupin. Sledi splošna razprava
               poslank in poslancev.</p>
               <p>Prvi dajem besedo predlagateljici gospe Ljudmili Novak.</p>
            </sp>
            <sp xml:id="SDZ7-Redna-08-2015-05-19.sp22">

               <speaker>LJUDMILA NOVAK (PS NSi):</speaker>

               <p> Hvala za vaša mnenja, za vaše razprave.</p>
               <p>Bom začela na koncu, tam kjer je gospod Horvat končal, ko je izrazil željo o našem
               konstruktivnem pristopu pri zasledovanju cilja. Dobro veste, da sem se sama skupaj s
               strokovno ekipo odpravila v vsako poslansko skupino in tudi v nekatera civilna
               združenja, da bi poiskali skupne točke oziroma da bi pogledali, kaj je moteče, kaj ni
               prav, da bi zakon izboljšali. Z nekaterimi smo se sestali celo večkrat. Žal je bilo
               konkretnih predlogov prav malo oziroma nekateri ste celo jasno izražali podporo, da
               je treba nekaj narediti. Kot pa sedaj vidim iz vaših stališč, pa vsak ostaja na
               svojem ideološke polu, če tako rečem.</p>
               <p>Kot sem že tudi velikokrat razložila, v Novi Sloveniji smo se vprašali, zakaj ne
               napredujemo pri odkrivanju prikritih grobišč, zakaj je takrat bilo samo eno, zdaj
               mislim, da so tri vpisana v register, zakaj ni nobenega napredka, zakaj ne pokopljemo
               mrtvih. In vse to, kar je gospa ministrica naštevala, kaj je vse vlada storila,
               večina od teh stvari je bila narejenih do leta 2009. Takrat se je odkril rov v Hudi
               jami, očitno je bilo to preveč, in vse skupaj se je ustavilo. In kot veste, v
               plastičnih gajbicah so posmrtni ostanki. Zdaj je bil izveden en razpis, ki pa niti ni
               bil pravilno izveden oziroma ni bilo upoštevano mnenje stroke za to področje. Ko smo
               ugotavljali, kaj je, kje so problemi, smo dobili informacije, da je tudi zakon
               problem. Najprej smo Zakon o vojnih grobiščih želeli izboljšati, popraviti,
               dopolniti. Ko pa smo se sestali s komisijo, dosedanjo vladno komisijo za prikrita
               grobišča, ki pa je posvetovalni organ vlade, so nam pa povedali, da so problemi
               drugje, da so tehnične narave. Seveda, dokler je volja in denar, lahko tudi
               napredujemo, če pa zmanjka volje na ministrstvu, če ni zagotovljenih dovolj sredstev,
               če niso spoštovani in upoštevani predlogi komisije, potem pa se stvari ustavijo. In
               tako so se ustavile. Zakaj je bilo vpisano grobišče v Kamniški Bistrici zdaj v
               register? Ker so tam v glavnem črnogorske žrtve in Črnogorci želijo tam postaviti
               spomenik. Ali ni to žalostno, da obžalujemo genocid v Srebrenici, da se spominjamo
               žrtev v Armeniji, Katinskem gozdu in še kje drugje, nismo pa zmožni in sposobni
               pokopati Slovencev? Ni bil namen Nove Slovenije povzročati novih ideoloških delitev,
               zato smo rekli, da želimo z zakonom reševati tehnično postopke, da bomo lahko
               dejansko ta zakon izvajali. In zakaj zakon o vojnih grobiščih ni ustrezen –_nastal je
               leta 2003 po 5-letnem usklajevanju, noveliran leta 2009? Zato ker takrat niti niso
               vedeli, s kakšnimi problemi vse se bodo pri izkopavanjih oziroma pri teh grobiščih
               srečevali. Niso vedeli. Že zdaj imamo mi tukaj različna stališča, kako bi se morala
               ta problematika urejati. Vsak ima svoje poglede in mnenje. Zato smo predlagali, da bi
               imela komisija več pristojnosti. Komisija bi bila sestavljena iz 9 članov, od katerih
               je 6 strokovnjakov z različnih področij: zgodovinarja, antropologa, arheologa,
               kulturna dediščina, v glavnem šest profilov in trije predstavniki civilne družbe, ki
               zastopajo tudi svojce žrtev. Ta komisija bi imela večje pristojnosti zaradi tega, da
               bi operativno delo bolje potekalo. Zdaj je komisija delala, nekaj predlagala, na
               ministrstvu pa se ni nadaljevalo to, ni se vpisalo v register. 600 prikritih grobišč,
               nekatera se že zaraščajo, jih skorajda ni več mogoče najti, čeprav so jih
               evidentirali. Priče umirajo, nekateri pa še vedno pravijo, da imamo še dovolj časa,
               da se mora prej zgoditi vse drugo, preden pokopljemo naše mrtve. Mi jih tudi nismo
               delili, ne na partizane, ne na domobrance, ne na civiliste, ne na Slovence, ne na
               Nemce ali kogarkoli drugega, ker so bili vsi ljudje. In vsak človek zasluži, da je
               pokopan, da ima grob, da je na njem zabeleženo njegovo ime, če ga seveda poznamo. In
               tudi vsak si drugače predstavlja, kako bomo ta grobišča urejali. Eden s takšnim
               znamenjem, drugi tako, tretji tako. Zato bi spet imela pristojnosti ta komisija, ki
               bi vendarle strokovno, s konsenzom, na strokovnih podlagah se o tem odločala, ali je
               v nekem primeru bolj potreben prekop, izkop ali je v nekem primeru grobnica ali vaško
               pokopališče oziroma kaj je v določenem položaju oziroma določenem grobišču najboljše
               in najpametnejše. Ta komisija, ki bi jo imenovala Vlada, seveda, vlada je politični
               organ, jo lahko tudi zamenja, vlada in komisija pripravita program dela. Vlada odobri
               sredstva za to, torej si komisija ne more kar samovoljno nekaj izmišljevati in
               delati, in tudi odgovarja vladi, ki jo tudi lahko razrešuje. Ali mislimo, da uradniki
               na ministrstvu poznajo vse konkretne probleme? Ali so strokovnjaki za vsa področja?
               Niso. Zelo me žalosti, ker smo imeli zelo produktiven, dober sestanek s predstavniki
               Ministrstva za delo, družino, socialne zadeve in enake možnosti, ki je pristojno za
               to področje. Takrat so člani dosedanje komisije, nekateri že dvajset let sedijo v tej
               komisiji, podrobno povedali, s kakšnimi problemi se srečujejo. In tudi z ministrstva
               so potrdili, da imajo prav, da v mnogočem obstoječi zakon ne rešuje problemov. Ampak
               žal so si vzeli nekaj časa, nekaj dni in se spet odločili politično. To, kar se sedaj
               dogaja, to je gašenje požara, zato da izgleda, da se nekaj dela. Do leta 2009 so bile
               v glavnem vse stvari narejene, sedaj pa le malo. In še to, kot slišimo, svojci morajo
               plačevati za to, da lahko dobijo posmrtne ostanke svojih sorodnikov. Pa še takšen
               nesmisel v obstoječem zakonu, da lahko zahtevajo svojci izkop, če so prepričani, da
               so nekje pokopani njihovi svojci, na koncu pa še sami to plačajo, za stvari, ki jim
               jih je povzročila vojna, povojno dogajanje, za katere niso bili sami krivi. Zelo me
               žalosti, da je v tem času, ko vsi govorimo, kako je treba nekaj narediti, ker mislim,
               da je zemlja pripravljena, zorana, da so tudi ljudje pripravljeni na to z obeh
               strani, spet vztrajamo vsak na svojem. Ni nam do tega, da se problem reši, ampak da
               se o tem govori, da vsak nabira svoje politične točke in da vsak zagovarja svoj prav.
               Lahko rečem, da nas je lahko sram, ker smo odgovorni za stanje v družbi. Žalostno je,
               da se tukaj manipulira z imenom pokojnega dr. Andreja Bajuka. Že v času življenja so
               nekateri dovolj z njim manipulirali, samo opravičiti bi se morali. Ko govorimo o
               prestižu – kakšen prestiž je to, če nekdo želi, da pokopljemo mrtve. Samo tisti, ki
               si to tako predstavlja, želi imeti neki prestiž. Ko govorimo o finančnih sredstvih –
               seveda, potrebna je dobra zakonska podlaga, potrebna je volja pristojnih in potreben
               je tudi denar. Spomnimo se zadnje, niti ni zadnja, ampak letalske nesreče
               strmoglavljenega letala, kako so pripeljali svojce na kraj, kjer se je to zgodilo, da
               so lahko žalovali. Kako so iskali, da bi ja vse posmrtne ostanke našli, jih lahko
               identificirali in pokopali. Kako je to pomembno. Kako je to pomembno, da vemo, kje so
               posmrtni ostanki oziroma da priznamo tem žrtvam dostojanstvo človeka, ne glede na to,
               kje je bil, kaj je počel. Kdor je poslušal pridigo nadškofa Zoreta na Brezjah, jaz bi
               priporočala, da bi vsi vsaj prebrali, če niste slišali, ko je dejal, da so mimo
               slovenskih domov hodile različne vojske in so vzele enkrat enega, enkrat drugega,
               malokrat je bila to osebna odločitev nekoga. Moral je iti, sicer so trpeli njegovi
               domači. Omenil je tudi to, kdo so največje žrtve teh časov. Tisti, ki so morali
               izvajati krvoločna dejanja. Tisti so največje žrtve, ker jim je nekdo ukazal, da so
               to naredili in ker so potem morali večji del krivde prevzeti. Ampak ne govorim sedaj
               o teh. Mislim, da je večina ljudi odpustila, oprostila, ampak vrnimo pa vendarle
               ljudem dostojanstvo in omogočimo, da bodo ta grobišča odkrita, urejena, prekopana, da
               bodo ljudje dobili pravico do groba, svojci do žalovanja.</p>
               <p>Seveda, sprave ni mogoče uzakoniti, lahko pa naredimo nekaj praktičnih, konkretnih
               korakov, da pridemo bliže reševanju problemov te naše žalostne preteklosti.</p>
            </sp>
            <sp xml:id="SDZ7-Redna-08-2015-05-19.sp23">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Lilijana Kozlovič, pripravi naj se gospod Jožef Horvat.</p>
            </sp>
            <sp xml:id="SDZ7-Redna-08-2015-05-19.sp24">

               <speaker>MAG. LILIJANA KOZLOVIČ (PS SMC):</speaker>

               <p>Spoštovani podpredsednik, hvala za besedo. Spoštovani kolegi in kolegice!</p>
               <p>Tisto, kar vem, je, da se veselim, da živimo že 70 let v svobodi, jaz sicer nekoliko
               manj, ker sem mlajša, ampak mislim, da je to tista dragocenost, ki se je moramo
               dejansko zavedati. In tudi tisto, kar vem, je, da ne moja pamet, ne moj razum, ne
               duša ne morejo razumeti niti dogodkov med 2. svetovno vojno, niti po 2. svetovni
               vojni, niti nobene svetovne vojne na splošno. Preprosto teh stvari sama pri sebi ne
               morem dojeti. Govorimo, da imamo še čas. Jaz se s tem ne strinjam. Veliko smo že
               zamudili. Veliko držav je to storilo že takoj po 2. svetovni vojni, in to bo morali
               storiti takrat verjetno tudi mi. In kje smo danes? Kje so razlogi? Ali nas je tega
               strah? Ali ni denarja? Kje so pravzaprav razlogi? Mislim, da predvsem ni bilo prave
               politične volje. To pa zato, ker verjetno vsak od nas spravo razume na popolnoma svoj
               način. Kot je rekel že kolega Horvat pred menoj, enako delim mnenje z njim, in
               mislim, da vsi člani naše stranke, da pravzaprav spravo razumemo na način, da
               razumemo, da so v času vojne ta dejanja počeli vsi. In to je povedal tudi Inštitut za
               novejšo zgodovino. Povedal je, da so to počeli vsi, ki si bili oboroženi takrat na
               našem ozemlju: okupatorji, domači izdajalci, domobranci, zavezniške sile, partizani,
               skratka vsi. In tisto, kar moramo storiti, je, da obsodimo vsa tista dejanja, ki so
               bila nedopustna, ne glede na to, kdo jih je storil.</p>
               <p>Če se dotaknem samega zakona, ki je danes predmet razprave, predvsem se bom
               dotaknila enega elementa, in sicer evidentiranja in opisa. Naš cilj je, nekako vseh,
               da bi te žrtve ustrezno pokopali, evidentirali in da bi imeli ustrezno varstvo. Zakon
               pravi, da so povojna grobišča oziroma na splošno grobišča so tista, ki so
               evidentirana, jih državno telo prizna in jim potem zagotovi tudi ustrezno varstvo. Ta
               element je nekako vključen, da pridemo do tistega končnega cilja, ki si ga želimo.
               Vidim, da je bila težava prav pri evidentiranju. Tako kot je gospod dr. Dežman rekel,
               da je zakon iz leta 2003 dober zakon in je imel dober namen, je pa manjkal določen
               segment, predvsem metodologija, kako določene stvari urediti. Torej je vprašanje,
               kako zagotoviti pravo evidenco, kako evidentirati. Kot vidimo, imamo okoli 600
               grobišč, ki so evidentirana, niso pa vpisana v register grobišč, da bi dobila
               ustrezno varstvo. Tu nam lahko danes vlada pove, pa ne ta, verjetno tudi vse nazaj,
               zakaj se to ni zgodilo, kateri so razlogi, da do tega vpisa v register pravzaprav ni
               prišlo. Ker če bi bila vpisana, bi se danes verjetno o tem ne pogovarjali v taki
               meri.</p>
               <p>Prav tako slišimo, da problem denar. In res je, našla sem samo eno, pa verjetno so
               vse vlade enako ravnale. Za leto 2013 je minister Vizjak določil 2 tisoč 500 evrov za
               povojna grobišča, in sicer sklep, v katerem je navedeno, da je to za delo in za seje
               komisije. Več kot to ni bilo narejeno. Dejansko opozarjajo, da vpis, no danes slišim,
               da so trije vpisi in da je Kamniška Bistrica, prav ta primer sem našla, da so
               ugotovili, da ni dovolj ustrezne zakonske podlage. Se pravi, da je treba te stvari
               spremeniti. Ampak ko sem se pripravljala na ta govor, sem zapisala, da bom šele iz
               razprave razumela, kaj si pravzaprav želimo in kje ostajamo. Sedaj iz razprave
               ugotavljam, da ostajamo vsak nekako na svojem bregu, da je vsak povedal svoje
               stališče in da ni tiste prave politične volje, da bi te stvari dejansko uredili. Naj
               pa še enkrat povem, da v Stranki modernega centra nismo obremenjeni z ideološkimi
               temami, čeprav nam skušate to včasih pripisati. Ne delimo našega naroda ne na leve,
               ne na desne. Tisto, kar si želimo, je, da naše ljudstvo živi v duhovnem miru, v
               ekonomski preskrbljenosti in predvsem, da je ljudstvo zadovoljno. Želimo si rešiti to
               vprašanje, a na povsem objektiven način, brez delitve na ideologijo, na levo in
               desno.</p>
               <p>Eden ali dva zakona, to je bilo danes že rečeno. Če si želimo te stvari urediti, tudi
               zakona ne bi praviloma potrebovali. Pomembna je samo politična volja, da te stvari
               pripeljemo do konca. Mislim pa, čeprav smo slišali, naj nam bo to v opomin in spomin,
               da se ne dogodijo stvari ponovno, ampak prav skrajno leva in skrajno desna
               razmišljanja, se bojim, da nas lahko pripeljejo. Pa tudi določena brezbrižna mnenja,
               ki sem jih danes slišala, mislim, da tega problema ne bodo rešila. Mislim, da smo že
               veliko časa zamudili in da je čas, da te stvari rešimo. Hvala.</p>
            </sp>
            <sp xml:id="SDZ7-Redna-08-2015-05-19.sp25">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Jožef Horvat, pripravi naj se gospod Igor Zorčič.</p>
               <p>Izvolite, gospod Horvat.</p>
            </sp>
            <sp xml:id="SDZ7-Redna-08-2015-05-19.sp26">

               <speaker>JOŽEF HORVAT (PS NSi):</speaker>

               <p>Hvala, gospod predsedujoči. Drage kolegice, dragi kolegi!</p>
               <p>Na začetku se želim najprej iz srca zahvaliti članom komisije, vladne komisije za
               vprašanje prikritih grobišč, ki so ključno pomagali pri snovanju besedila, ki ga
               danes obravnavamo. Dr. Jože Dežman, dr. Mitja Ferenc, gospod Pavle Jamnik in mnogi
               drugi. Obžalujem, da vlada svoje vladne komisije absolutno ni poslušala in
               upoštevala. Zato, drage kolegice in kolegi, preko Udisa ste danes dobili pismo dr.
               Jožeta Dežmana, lepo prosim, preberite si, zelo kratko je, in razumeli boste, v čem
               je problem. In v čem je problem, ki ga želimo s tem zakonom rešiti? Na vprašanje,
               kdaj se je rodila civilizacija, antropologi odgovarjajo: <q>"Človek je postal človek, ko
               je začel pokopavati svoje rajne in označevati kraj pokopa."</q> Ko smo ljudje trupla
               drugih ljudi začeli dojemati kot nekaj svetega, smo odločno prestopili mejo, ki loči
               živalsko in človeško. Ko smo kraj pokopa svojih rajnih zaznamovali ter se tja vračali
               s spoštovanjem, je nastopilo nekaj, čemur lahko rečemo prvinsko, versko obnašanje,
               občutek za presežno, slutnja nesmrtnosti. Grob, ki ga med nami ni, kolegice in
               kolegi, pa bi moral biti, je lahko v medčloveških odnosih za stoletje in več dejavni
               vir napetosti, nesreče in sovraštva. Grob je svet, grob pomeni, da verujemo v
               človeško in vztrajamo v človeškem. Grob je enkrat že zgradil civilizacijo, naj jo
               ohrani in gradi tudi v naših časih.</p>
               <p>In zdaj na praktični primer, drage kolegice in kolegi. Mi že 5 let stojimo pred
               odprtim grobom. Kaj grobom! Pred tisočimi odprtimi grobovi pri rovu Svete Barbare. In
               pravite, da zakon deluje, da vse normalno teče. Kakšna družba smo mi?! 5 let stojimo
               pred odprtimi grobovi, tisočimi odprtimi grobovi! Kje v Evropi, kje v svetu najdete
               takšen primer. Kje?! Kakšna družba smo mi, gospe in gospodje? 5 let zremo v odprte
               grobove in jih nismo sposobni zakopati. In pravite, vse deluje, vse je normalno. Da
               bomo to malo drugače pokopali. Da saj bo že, ne. Spominjam se tudi sam odprtega groba
               dr. Andreja Bajuka, ki ga je omenila kolegica Eva Irgl. Koliko ponižanja je doživel,
               šele pri odprtem grobu so vsi dahnili in se prerivali, kako bodo rekli: <q>"Joj, bil je
               velik človek."</q> Mi smo to vedeli že davno. Je moj politični oče, če koga zanima. Potem
               so se vsi prerivali, kako mu bodo peli hvalnice. Bil je ponižan. Edino Evropa mu je
               dala priznanje. In veliko si je prizadeval, da bi to slovensko rano zacelili. Mu ni
               bilo dano, bil je zasramovan, ponižan. Tako kot čutimo danes mi, predlagatelji, tega
               zakona. Hvala.</p>
            </sp>
            <sp xml:id="SDZ7-Redna-08-2015-05-19.sp27">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Igor Zorčič, pripravi naj se gospod Uroš Prikl. Izvolite, gospod
               Zorčič.</p>
            </sp>
            <sp xml:id="SDZ7-Redna-08-2015-05-19.sp28">

               <speaker>IGOR ZORČIČ (PS SMC):</speaker>

               <p>Gospod podpredsednik, hvala za besedo.</p>
               <p>Danes sem na začetku te točke pričakoval, da bo zadeva izpadla tako, kot je bila
               predlagana. To je, da bomo obravnavali zakon, ki bo v največji meri recimo temu
               tehnične narave, čeprav se morda grdo sliši. Obravnavamo pokope izvensodno po vojni
               pobitih. Pa vendarle zakon, kot je bil predstavljen, je bil mišljen v tem smislu, da
               se bo pač uredilo tisto, kar nam neke civilizacijske in humanistične norme nalagajo,
               torej da pokopljemo mrtve, ki niso bili pokopani, ki ležijo v jarkih, jamah in
               podobno. Človek se od ostalih živih bitij razlikuje prav po tem. Tudi po drugih
               stvareh, pa tudi po tem, da goji nek spomin do svojih prednikov, da goji nekakšno
               spoštovanje in da ta spomin tudi obeležuje na določenih mestih, kjer so pokojni
               pokopani. V tem smislu je bil po moji oceni na začetku mišljen tudi predlog tega
               zakona. Ampak danes smo bili priča razpravi, ki me je presenetila. Spet so se odprla
               nekakšna ideološka preračunavanja. Zdelo se je kot da ena stran provocira drugo
               stran. Eni pravijo, da pravzaprav sploh ne potrebujemo zakona, da bi kogarkoli
               pokopali, da takšne zakone potrebujejo samo barbari. Nekateri pa pravijo, da rabimo
               še določene pogoje izpolniti. Se pravi, da moramo obsoditi nekatere ideologije. Drugi
               spet pravijo, da je treba nekatere ideologijo poveličevati ob takšnih dejanjih. Niti
               z enim, niti z drugim se ne moremo strinjati. Vse to pa kaže, da je v tem državnem
               zboru danes veliko nesoglasje glede tega zakona. To je verjetno ena takšna dimenzija
               predloga zakona, ki je niti ne moreš predvideti, ko sam predlog zakona bereš.</p>
               <p>Kar se tiče določil zakona, imam neke pomisleke. Mogoče mi bo predlagatelj tekom
               današnje razprave odgovoril nanje. Slišali smo že – ali je potreben nov zakon?
               Pravijo, stari zakon je. Vlada pravi, da se izvaja, sicer ne najbolje, vlada nam je
               postregla z informacijo, da je bilo doslej na podlagi obstoječega zakona izvedenih
               600 evidentiranj prikritih vojnih grobišč, 185 sondiranj, 60 prekopov in izkopov.
               Predlagatelj pravi, da se ne izvaja. Jaz ne razpolagam s podatkom, kje so ti glavni
               problemi. Saj slišimo danes, da na neki načelni ravni ni v redu to, ni v redu, ono,
               ni denarja, ni metodologije, problemi tehnične narave, ampak ne vemo, kateri. In ker
               ne vemo kateri, ne vemo, če se bo pri novem zakonu spet odvila ista pesem. Se pravi,
               da se tudi po novem zakonu ne bodo stvari odvijale tako, kot bi se morale. V tem je
               problem. Če pa vemo, kateri so problemi, je pa tudi treba razmisliti o tem, da se
               stari zakon ustrezno spremeni ali pa da se z novim zakonom popolnoma nadomesti star
               zakon, ker soobstoj dveh zakonov, ki po svojem bistvu urejata isto materijo, prinaša
               cel kup nekakšnih nejasnosti, nelogičnosti in jih bo zagotovo tudi v bodoče pri delu
               komisij.</p>
               <p>Eden od pomislekov, ki jih imam v zvezi z zakonom oziroma predlogom zakona so
               pristojnosti novoustanovljene komisije. Opredeljeni so nekako tako, da naj bi bil
               tajnik komisije tudi direktor direktorata oziroma vodja direktorata na ministrstvu.
               Jaz mislim, da v tem delu zakon posega tudi verjetno v Zakon o državni upravi in bi
               verjetno bilo tudi v tem delu treba ta drugi zakon o državni upravi spremeniti, ki v
               bistvu nekako določa, da ima nad direktorji glavno besedo minister. V tem delu lahko
               pride do nekih nesoglasij pri delu, pri izvajanju zakonov, katerim se lahko izognemo
               z ustrezno spremembo zakona, ki ga danes obravnavamo. Prav tako je nekako nejasno
               določilo v zvezi s plačili. V enem delu piše, da komisija deluje brezplačno, po drugi
               strani, da prejema nadomestilo v višini ene šestine oziroma ene četrtine ministrske
               plače. V zvezi s tem jaz nimam nič proti, da tisti, ki nekaj dela, da dobi to plačo.
               Ampak nam iz tega zakona ni jasno, kaj bo delal. Sicer so obveznosti notri, da mora
               komisija narediti letni plan pa potem poročilo o tem, kaj je naredila v preteklem
               letu, ampak na tej podlagi ni nobenega vzvoda, nadzora, ki bi opredeljeval, ali je
               komisija delala dobro ali ne. Pravzaprav se zdi samo, da je ta komisija imenovana za
               petletni mandat in da se izteče ta mandat šele takrat, ko se izteče rok, ne glede na
               to, kaj je bilo opravljeno. Predvsem pa je ta predlog problematičen tudi zato, ker je
               po moji oceni premalo ambiciozen. Imamo komisijo za določeno obdobje petih let, ampak
               ta zakon nikjer ne omenja, kdaj naj bi ta komisija sploh svoje delo opravila. Je to
               delo za pet let, deset, petdeset, sto let? Jaz mislim, da bi zakon moral biti
               naravnan v to smer, da se stanje analizira in da se točno doreče, da bo to in to
               opravljeno v tolikem času, potem pa se zadeve zaključijo.</p>
               <p>V tem delu torej mislim, da bi moral biti nekako bolj ambiciozen, sicer pa pričakujem
               tudi s strani predlagatelja njegovo mnenje v zvezi s temi pomisleki. Hvala.</p>
            </sp>
            <sp xml:id="SDZ7-Redna-08-2015-05-19.sp29">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima predlagatelj. Gospa Ljudmila Novak, izvolite.</p>
            </sp>
            <sp xml:id="SDZ7-Redna-08-2015-05-19.sp30">

               <speaker>LJUDMILA NOVAK (PS NSi):</speaker>

               <p>Gospod Zorčič je nanizal toliko stvari, da se bojim, da bom pozabila in zaradi tega
               bom takoj odgovorila.</p>
               <p>Res, sedanja komisija, ki je posvetovalne narave, sploh nima omejenega mandata, zato
               so nekateri v tej komisiji že 20 let. Ta naš zakon pa točno predvideva postopek
               imenovanja. Torej vlada imenuje, komisija je sestavljena iz devetih članov, šest
               strokovnjakov, trije predstavniki civilne družbe, svojcev teh žrtev. Ima mandat pet
               let in pripravi program dela, vlada pa ta program potrdi. Torej ne more samovoljno
               kar nekaj delati, ampak mora v soglasju z vlado delati. Vlada tudi denar za to
               zagotavlja. Komisija potem poroča tako Vladi kot Državnemu zboru o svojem delu.
               Vprašali ste, kdaj se zadeve zaključijo, da smo premalo natančno predlagali, kdaj se
               zadeve zaključijo. Če ste brali zakon in v uvodu imamo primerjave, recimo Nemčija,
               tam so začeli delati takoj po vojni, pa še vsako leto odkrivajo nove grobove, jih
               urejajo. Če se prav spomnim, leta 2012, 2013, eno leto 38 milijonov, eno leto 37
               milijonov. Torej ta stvar ne moremo reči, da bo jutri končana, še posebej ne glede na
               obsežnost te problematike in število grobišč. Kaj mi želimo s tem zakonom? Da bi ta
               komisija imela orodje, da se ne bi o vsakokratnem grobišču vneli prepiri, kako bomo
               neko stvar reševali, ampak ima ta komisija pooblastila, da kot strokovna komisija
               preuči in predlaga reševanje nekega problema. Mislim, da bi bilo potem tudi manj
               polemik okrog tega, kot da se v vsakem primeru posebej pogovarjamo. Zakaj je potreben
               ta zakon, kljub temu da imamo zakon o vojnih grobiščih? Zato ker Zakon o vojnih
               grobiščih natančneje ureja stvari takrat, ko je neko grobišče že vpisano v register.
               Mi pa imamo 600 prikritih grobišč, od katerih so samo tri vpisana v register, torej
               niso varovana, čeznje gradijo ceste, avtoceste, nekateri ko odkrijejo kosti, jih
               odpeljejo, da jih skrijejo, da ne bi imeli kakšnih problemov in podobno. To so
               stvari, ki se pojavljajo in ponavljajo. Več takšnih detajlov so nam povedali prav
               člani komisije, kje so problemi. Na primer, tukaj piše, da bo tudi komisija, če se
               pojavi več svojcev, ki želijo neke posmrtne ostanke, da bo komisija odločila. Zakaj?
               Ker en svojec želi, da bi šel v njihov grob, drugi lahko želi, da gre nekam drugam,
               tretji spet drugam. Veste, kot mi imamo tukaj različna stališča, se tam na terenu
               pojavijo prav tako različni problemi. Zaradi tega je ta komisija tako intenzivno z
               nami sodelovala in predlagala rešitve, ker se oni rešujejo s problemi. In če je
               njihovo delo jalovo in ne pride do končne rešitve, ne pride do vpisa v register,
               potem ugotavljajo, da njihovo delo nima smisla. In zakaj denarne nagrade? Zelo so
               omejene, marsikdaj zagovarjamo, da nekateri imajo pravico, da dodatno zaslužijo,
               čeprav so honorarji zelo visoki. Tukaj ne gre za visoke honorarje, zdaj delajo
               prostovoljno, gre pa za to, da vsako delo, pošteno delo zasluži tudi neko plačilo in
               nagrado. Če delaš nekaj prostovoljno, ko se spomniš, da pač nimaš več volje do tega,
               nehaš. Če si za to vsaj minimalno plačan, imaš tudi večjo odgovornost, ne sme pa biti
               motiv za delo v tej komisiji plačilo, ne sme biti motiv. Je pa prav, da če nekdo
               odgovorno dela, da ima tudi neko, vsaj minimalno nagrado. Člani komisije z
               dolgoletnimi izkušnjami so samo iz konkretnih primerov izhajali. Naj povem, da je
               tudi Hrvaška imela takšen zakon, ki ga je potem ukinila, ko je rešila probleme. Bolj
               kot se bomo mi intenzivno lotili dela, hitreje bomo te probleme rešili. Če pa se samo
               delamo, da rešujemo te probleme in vsako leto nekaj naredimo za to, da opravičujemo
               svoje delo in trdimo, ja, saj delamo, v resnici pa ni videti konca temu delu, ker ni
               prave volje za to, potem pa imamo resnične probleme, ker ni prave in resnične volje,
               da se ta problematika reši in uredi.</p>
               <p>Upala sem, da smo vendarle toliko dozoreli, toliko človeški in toliko pripravljeni,
               da vendarle 70 let po koncu vojne naredimo korak naprej. Žal pa danes tukaj moram
               reči, da poslušam žalostne razprave. Še bolj žalostni pa so lahko svojci teh žrtev, s
               katerimi se znova tako zlahka manipulira.</p>
            </sp>
            <sp xml:id="SDZ7-Redna-08-2015-05-19.sp31">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Uroš Prikl, pripravi naj se gospa Marija Bačič.</p>
            </sp>
            <sp xml:id="SDZ7-Redna-08-2015-05-19.sp32">

               <speaker>UROŠ PRIKL (PS DeSUS):</speaker>

               <p>Hvala lepa, predsednik za besedo. Še enkrat, spoštovane kolegice in kolegi!</p>
               <p>Po tej razpravi je težko povedati kaj pretresljivo novega. Tudi mene na nek način
               zelo žalosti ta razprava. Skušam na nek način ugotavljati, kaj je skupnega tej
               razpravi. Jaz iskreno verjamem predlagatelju, da ima dober namen s tem predlogom
               zakona. Ampak mene na žalost s tem predpisom, s tem predlogom zakona ne prepričate.
               Bom povedal, zakaj ne.</p>
               <p>Prvič. Menim, da po zakonu o vojnih grobiščih, ki je v veljavi, lahko čisto normalno,
               korektno in dostojno izvajamo vsa določila. Vsi segmenti so jasno opredeljeni. Zakaj
               od 600 evidentiranih grobišč so samo trije vpisani v register, zakaj jih je relativno
               malo bilo tudi sondiranih, je seveda zdaj drugo vprašanje. Zagotovo so tukaj neke
               administrativne ovire, zagotovo je tukaj tudi razmejitev odgovornosti med vladno
               komisijo in ministrstvom oziroma za to pristojno službo, zagotovo je verjetno tukaj
               nekaj tudi v samih sredstvih, ki verjetno niso zadostna, bi jih potrebovali več.
               Menim pa ali pa prepričan sem v to, da očitno ni ta prave volje. Dokler, kolegice in
               kolegi, ne bomo tega našli, se tukaj poenotili, lahko izpišemo kakršnikoli zakon, pa
               nam ne bo uspelo v končni fazi tega narediti, kar bi seveda želeli. Mene žalosti, da
               se na tej točki spuščamo v reinterpretacijo zgodovine, da se spuščamo na ideološko
               raven v tem smislu, da na nek način poskušamo morda celo potvarjati ali pa drugače
               interpretirati zgodovinska dejstva, ki so ena in edina. To nas ne bo pripeljalo do
               nekih pozitivnih zaključkov. Bi si želel v prihodnje, da tukaj strnemo vrste. Ne
               nazadnje tudi postavitev spomenika žrtvam vseh vojn, ki verjamem, da je tik pred
               realizacijo, da nas bo poenotil. Nobeden predpis, nobeden zakon nas ne bo v
               notranjosti poenotil, ne bo pomenil sprave in ne pomenil tega, da za enkrat vendarle
               razčistimo s preteklostjo in se zazremo v prihodnost.</p>
               <p>Jaz ne bom podprl tega zakona. Slišali smo, da tisti, ki bi ga potencialno,
               hipotetično podprli, pogojno podprli, že vidijo amandmaje v njem, praktično v vsakem
               členu zakona. Sprašujem se, kakšen bo ta zakon. Jaz bi si tukaj želel, da strnemo
               moči, da združimo energijo in da poskušamo po najboljših močeh spremeniti tam, kjer
               je ugotovljeno, da obstoječi zakon ni najboljši ali pa so evidentne neke težave pri
               sami realizaciji, in se potem z iskreno voljo lotimo dela in enkrat tukaj zgodbo
               zaključimo in zaživimo v prihodnosti, ne pa, da brskamo po preteklosti in poglabljamo
               razlike med nami, ki verjamem ali pa si želim, da niso tako velike, kot morda iz
               kakšne razprave izhaja. Hvala lepa.</p>
            </sp>
            <sp xml:id="SDZ7-Redna-08-2015-05-19.sp33">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Marija Bačič. Pripravi naj se mag. Branko Grims.</p>
            </sp>
            <sp xml:id="SDZ7-Redna-08-2015-05-19.sp34">

               <speaker>MARIJA BAČIČ (PS SD):</speaker>

               <p>Hvala, še enkrat za besedo, gospod predsednik.</p>
               <p>Spoštovani! Razumeti in spoštovati moramo besede Janeza Stanovnika na Poljani, kjer
               se je pred 70 leti odvijal velik finale druge svetovne vojne in da nas pieteta do
               preminulih zavezuje, da ne smemo bojevati političnih in ideoloških bitk preko grobov
               in da od preteklosti ne smemo hvaliti samo tistega, kar nam ustreza. Slovenski narod
               torej potrebuje enotnost in mir za življenje in napredek v Evropi, zato je potrebna
               sprava, razumevanje, odpuščanje, strpnost in spoštovanje drug do drugega. Vsak, ki je
               v veliki moriji 2. svetovne vojne izgubil življenje naj ima svoj spomenik, vendar
               napis na tem ne sme izkrivljati zgodovinskih dejstev in netiti sovraštva med našim
               mladim rodom, ki mora vedeti, kdo je izvajal nasilje nad našim narodom in kdo je
               prisegel zvesto izvajalcem tega zločina in kdo se je žrtvoval v boju za obstoj
               svojega naroda proti fašizmu in nacizmu. Sprava ne sme postati teror pozabe nad
               zgodovinskim spominom našega naroda.</p>
               <p>V SD ne nasprotujemo dostojnemu pokopu in pomiritvi. Menimo pa, da zaradi tega ni
               potreben novi zakon. Treba je le najti najboljšo rešitev dostojnega pokopa vseh žrtev
               vojnega in povojnega nasilja. Določbe veljavnega zakona, ki je bil sprejet z široko
               podporo in konsenzom, urejajo tudi ta del, zato si v skupini Socialnih demokratov
               namesto podvajanja pravnih podlag želimo doslednejšega izvajanja obstoječega zakona.
               Hvala lepa.</p>
            </sp>
            <sp xml:id="SDZ7-Redna-08-2015-05-19.sp35">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Branko Grims. Pripravi naj se dr. Dragan Matić.</p>
            </sp>
            <sp xml:id="SDZ7-Redna-08-2015-05-19.sp36">

               <speaker>MAG. BRANKO GRIMS (PS SDS):</speaker>

               <p>Hvala za besedo. Lep pozdrav!</p>
               <p>Naj se vrnemo za hip nekaj let nazaj, manj kot mislite, v leto 2008, ko je Slovenija
               tako uspešno vodila Evropsko unijo. Takrat je v tej dvorani potekalo eno srečanje, ki
               sem ga vodil kot takratni predsednik komisije za izobraževanje. Bilo je o
               medkulturnem dialogu kot vrednoti. Kaj je bilo temeljno sporočilo medkulturnega
               dialoga kot vrednote? Da je treba spregovoriti odkrito in brez sprenevedanja. Se pa
               vprašajmo, ali smo pri taki temi, kot je danes tukaj dana pred vse nas, tega resnično
               sposobni. Kaj loči človeka od živali, gospe in gospodje, antropološko? Odnos do
               mrtvih. In v kakšni državi mi živimo? V državi, kjer so industrijske odplake na
               grobišču zločinsko pomorjenih ljudi, v državi, kjer praktično ne moreš iti v gozd, ne
               da bi naletel na ostanke trupel, v državi, kjer se reče, da naj tisti, ki so bili tam
               zločinsko pomorjeni, zvezani z bodečo žico, goli postreljeni, vrženi v kraške jame,
               kar ležijo tam. In ko nekje rečeš, da to ni prav, slišiš skandiranje, da so jih še
               premalo zmetali notri – to sem namreč osebno v Kranju že doživel. Govorimo v
               parlamentu, ki stoji točno nasproti spomeniku – ne spomeniku zmage v vojni, ne
               spomeniku borbe proti okupatorju, ampak pred spomenikom revoluciji. Gospe in
               gospodje, revoluciji! Tisti, ki so pustili cel voz dojenčkov, da jih je sonce
               sežgalo, in branili tistim, ki so jim hoteli pomagati, to so bili partizani. Kaj je
               partizan? To je partijski vojak, če kdo ne ve, od kod sploh ta beseda. Tisti, ki so
               živa zazidali mladoletna dekleta v Hudo jamo, kar je nepojmljiv zločin, to je
               genocid, gospe in gospodje, ki ne zastara, pač nimajo nobene moralne, etične ali
               kakršnekoli pravice drugim na tej osnovi soliti pamet ali pa uživati kakršnekoli
               privilegije. In v resnici v celi tej zgodbi, in zato se nikoli pri njej ne pride do
               konca, se samo odvija zgodba o privilegijih. Ob tem, ko se zanemarja tisto temeljno,
               s čimer sem začel – odnos do mrtvih, pieteta. Gospe in gospodje, trdim z vso
               odgovornostjo, da je treba sleherno truplo izkopati, tako kot se dela s tistimi iz 1.
               svetovne vojne, iz fronte. Kogar najdejo nekje v hribih, se lepo to uredi in se ga
               odnese v skupno kostnico. Če se ga lahko, se ga identificira, če se tega ne da več
               storiti, se ga shrani kot neznanega. To je pieteti odnos. Ne pa da se jih pušča
               kjerkoli in kakorkoli, pa naj se za to zavzema kdorkoli. So bili nekateri tudi na tej
               strani, ki so menili, da je najbolje, da pustimo vse tam, kjer so. To ni prav, to ni
               pieteto, to ni človeško, gospe in gospodje. In dokler, gospe in gospodje, spomenik
               revoluciji stoji tam čez, pa še mnogi drugi, to je spomenik prav temu pomoru
               dojenčkov, živim zazidanim mladoletnim dekletom. Kaj so one komu storile hudega, ali
               pa dojenčki? Ta spomenik stoji tam čez, gospe in gospodje, da se razumemo. Dokler je
               tako, sem sam osebno proti temu, da se postavlja še en nov spomenik. Največ, kar
               lahko naredimo za spravo, če že o njej tako radi govorite, je to, da bi poskrbeli za
               dostojen pokop, da se ljudi pospravi, njihove ostanke v kostnice, da se identificira
               vse, kar je možno, kar pač ne, se ustrezno uredi, na pieteten način in da se odstrani
               vsa ta navlaka spomenikov in da se preneha z neko kvazi kulturo nošenja znakov, ki to
               poosebljajo, simbolizirajo. Rdeča zvezda simbolizira umirajoče dojenčke, gospe in
               gospodje, vi pa kar skačite še naprej pod rdečo zvezdo, če to želite, če kdo tega ne
               razume. In nič dobrega, kar je morda kdaj tudi pomenila, ne more odtehtati tega
               zločina, ki se je mimogrede zgodil, ko je bilo vsega drugega že konec. In zaradi tega
               je te stvari v Sloveniji tako težko ustrezno vrednosti. Te stvari je tako težko
               urediti, ker nekateri pa na tej osnovi seveda vlečejo političen kapital, pa
               materialni kapital, pa dobrine. Kaj so tam vse tiste palače, recimo od Mačkove vile
               naprej? Ali so jih ti ljudje sami sezidali? Ma ja, pobili so tiste, ki so bili notri,
               pa so se notri vselili. Za to je šlo. Kaj je bila revolucija? Organiziran pomor
               nedolžnih ljudi plus organiziran državni rop. Tega slovenske šole ne učijo. Ampak
               točno in samo to je revolucija. In spomenik temu stoji tam čez, gospe in gospodje!
               Dokler je ta spomenik tam, ne rabimo nobenega novega spomenika in po mojem mnenju
               tudi nobenega zakona ne. Rabimo pa ljudi na oblasti, ki bodo sposobni nekega
               občečloveškega dostojanstva, spoštovanja, vrednot in medčloveške empatije. Tudi
               empatije s tistimi, ki jih ni več med nami, iz takega in drugačnega razloga.</p>
               <p>Govorili ste o osvoboditvi. Ne vem, če pustiš cel voz dojenčkov umreti na soncu –
               osvoboditev česa? Osvoboditev zla. Samo zlo se je osvobodilo, en sistem je zamenjal,
               drugi pa nič boljši ni bil. Kako je to kratkovidno, če se pri teh stvareh ne upa
               spregovoriti odkrito in da to rešujemo vedno znova in odpiramo vedno znova, naj vam
               ponazorim z enim primerom. Ker je bilo prej najbolj vehementno tisto, kar je izrekla
               gospa iz Združene levice, sem se malo poigral, pa sem nekaj njihovih tekstov pobral z
               interneta, kjer najdeš marsikaj, sem jih malo zložil skupaj, pa me pozorno poslušajte
               do konca, ker bom na koncu povedal poanto.</p>
               <p>Ta vojna se bojuje s kapitalom. Okupacija je popolna in nismo še iznašli orožja proti
               njej. Vsak, prav vsak ima možnost, da spremeni svet, v katerem živimo. Dvignimo se.
               Mi smo socialisti, sovražniki sedanjega kapitalističnega ekonomskega sistema, ki
               izkorišča ekonomsko šibke z nepoštenimi plačami, z neprimernim vrednotenjem
               človeškega bitja po bogastvu, namesto po odgovornosti in sposobnosti. Naj bo letošnji
               1. maj ponovno dan jeze, odločnosti in poguma, dan sile združenega ljudstva, ki
               jemlje usodo v svoje roke. Naj praznik dela spet postane to, kar je nekoč že bil,
               upanje in grožnja. Upanje za ogromno večino, ki služi svoj vsakdanji kruh v potu
               lastnega obraza, grožnja maloštevilčni eliti, ki tepta in ožema delovne ljudi. Da se
               potiskanju v bedo, podrejenost in siromaštvo zoperstavimo z jasno alternativo,
               ekološkim, demokratičnim socializmom.</p>
               <p>Jaz se z nobenim od teh tekstov ne strinjam. Ampak vprašam vas – ali stojite za temi
               teksti, gospe in gospodje? Stojite. Odlično. Ravnokar ste se postavili v vrsto za
               Adolfa Hilterja. Kajti tisti drugi odstavek, ki sem ga prebral, gospe in gospodje, je
               namreč tekst Adolfa Hitlerja, vam ga preberem še v originalu v angleškem besedilu.
               <q>"We are socialists, we are enemies of today's capitalistic economic system for the
               exploitation of the economically weak, with its unfair salaries, with its unseemly
               evaluation of a human being according to wealth and property instead of
               responsibility and performance."</q> Adolf Hitler.</p>
            </sp>
            <sp xml:id="SDZ7-Redna-08-2015-05-19.sp37">

               <speaker>PREDSEDNIK DR. MILAN BRGLEZ:</speaker>

               <p>Najprej.</p>
            </sp>
            <sp xml:id="SDZ7-Redna-08-2015-05-19.sp38">

               <speaker>MAG. BRANKO GRIMS (PS SDS):</speaker>

               <p>Gospe in gospodje, zato ne sodite drugih, da ne boste sami sojeni, ker sploh ne
               veste, o čem govorite. Socialisti, vsi ste isti. Ali želite to slišati na ulicah?
               Zato gospe in gospodje je vrednotenje tudi tega, kar se je zgodilo po drugi svetovni
               vojni, tako težko …</p>
            </sp>
            <sp xml:id="SDZ7-Redna-08-2015-05-19.sp39">

               <speaker>PREDSEDNIK DR. MILAN BRGLEZ:</speaker>

               <p>Kolega Grims, …</p>
            </sp>
            <sp xml:id="SDZ7-Redna-08-2015-05-19.sp40">

               <speaker>MAG. BRANKO GRIMS (PS SDS):</speaker>

               <p>…in v Sloveniji tudi tako neprimerno. Ker je en socializem internacionalni zamenjal
               drugega – nacionalnega. Oba pa sta bila zločinska. In te stvari je treba enkrat za
               vselej urediti na pieteten način. Treba je ljudi pokopati, skupaj pospraviti v
               kostnice, treba je odstraniti vse, kar spominja …</p>
            </sp>
            <sp xml:id="SDZ7-Redna-08-2015-05-19.sp41">

               <speaker>PREDSEDNIK DR. MILAN BRGLEZ:</speaker>

               <p>Ne bom ga izključil …</p>
            </sp>
            <sp xml:id="SDZ7-Redna-08-2015-05-19.sp42">

               <speaker>MAG. BRANKO GRIMS (PS SDS):</speaker>

               <p>… na zločince in nehati to slaviti in potem graditi Slovenijo, ker …</p>
            </sp>
            <sp xml:id="SDZ7-Redna-08-2015-05-19.sp43">

               <speaker>PREDSEDNIK DR. MILAN BRGLEZ:</speaker>

               <p>Kolega Grims, …</p>
            </sp>
            <sp xml:id="SDZ7-Redna-08-2015-05-19.sp44">

               <speaker>MAG. BRANKO GRIMS (PS SDS):</speaker>

               <p>…dokler je Slovenija utemeljena na laži, ne more biti ekonomsko uspešna.</p>
            </sp>
            <sp xml:id="SDZ7-Redna-08-2015-05-19.sp45">

               <speaker>PREDSEDNIK DR. MILAN BRGLEZ:</speaker>

               <p>Kolega Grims, zdaj pa tako. Govorili ste, začeli ste tako, kot je, okej razprava
               relativno široka, imamo splošno razpravo, potem pa ste usmerili v bistvu osišče na
               nasprotno stran in skušal dokazati z, bom rekel, uporabo slovenskega in angleškega
               jezika, vedno imamo v Sloveniji problem z uporabo angleškega jezika, še zlasti v tem
               parlamentu, kdaj ga lahko, kdaj ga ne. Moral bi vam nekaj opominov pravzaprav izreči.
               Izrečem vam opomin, vsekakor za to razpravo, ker ne prispeva k tej temi, o kateri se
               danes pogovarjamo, niti najmanj, hkrati pa bom dal postopkovno možnost za nasprotno
               stran, da tudi nekaj pove oziroma jim bom moral pustiti enako govoriti proti vam. In
               to je groza. Ona je to uporabila, in tukaj pa je ena stvar, ki je pa v tem parlamentu
               postala praksa. In ta praksa je, da se običajno ljudi, ko govorijo, predstavljajo
               stališče poslanskih skupin, nad samo to stališče, pa se pusti pri miru. So včasih
               zelo široka, so zlorabe celotne zadeve, ampak tokrat je bila ta, če je že bila
               zloraba, precej manjša, kot kdaj drugič, kar smo že slišali v tem parlamentu. Tako da
               ne bi jaz več razpravljal o tej zadevi. Izrekam vam opomin za tisti del, ko ste
               naredili eksperiment z nasprotno stranjo, ki ga načeloma ne smete narediti. Lahko ga
               naredite preko mene, ne smete se pogovarjati z njo. Ja, govorite.</p>
               <p>Zdaj bom pa postopkovno najprej dal besedo tisti, ki je zanjo najprej zaprosila, in
               to je Violeta Tomić.</p>
            </sp>
            <sp xml:id="SDZ7-Redna-08-2015-05-19.sp46">

               <speaker>VIOLETA TOMIĆ (PS ZL):</speaker>

               <p>Hvala za besedo.</p>
               <p>Jaz najostreje protestiram proti tem besedam, kajti mi v Združeni levici se vedno
               zavzemamo za vrednote NOB in proti fašističnemu boju. Ravno nasprotno kot vaša stran,
               ki te fašistične prakse zagovarja in zagovarja ljudi, ki so kolaborirali. Zato si ne
               dovolim potvarjanja našega programa, naših izjav, česarkoli v parlamentu, in prosim,
               da me zaščitite, kajti proti takemu sovražnemu govoru pa ostro nasprotujem in ostro
               protestiram. Hvala.</p>
            </sp>
            <sp xml:id="SDZ7-Redna-08-2015-05-19.sp47">

               <speaker>PREDSEDNIK DR. MILAN BRGLEZ:</speaker>

               <p>Takole bomo naredili. Zdaj imam jaz besedo, preden bom dal komurkoli besedo za
               postopkovno. Tisti del protestirate, je povsem pravilen in zaradi tega sem mu izrekel
               opomin. Tisti del, da njih obsojate za fašizem, ta del je pa žalitev in za to pa vam
               izrekam opomin. Tako da sta zdaj na svojem in prosim, da ne gremo več v to smer. Ne
               se na ta način ideološko tu opredeljevati. Govorimo o točno določenem zakonu,
               govorimo o pokopu žrtev, ne govorimo o čem drugem. Ne silite me, da kot predsednik
               Državnega zbora moram govoriti več, kot je nujno potrebno za to, da vodim sejo. Bom
               sam tudi spregovoril, upam, da bom prišel na vrsto. Tokrat pa prosim, da teče zdaj
               razprava relativno umirjeno in da umaknete tiste proceduralne predloge, ki jih imate.
               Ali je v redu? Postopkovno ali repliko?</p>
               <p>Postopkovno, Anja Bah Žibert. Upam, da vam ne bo treba izreči opomina.</p>
            </sp>
            <sp xml:id="SDZ7-Redna-08-2015-05-19.sp48">

               <speaker>ANJA BAH ŽIBERT (PS SDS):</speaker>

               <p>Jaz upam, da ga nisem res dobila preventivno. Predsedujoči, res vas prosim, ko je
               mag. Grims govoril, se mu je vpadalo v besedo. Ne samo to, celo z mano se je preko
               dvorane polemiziralo, kaj zagovarjam in česa ne. Dejstvo je, če ste kolegu Grimsu
               namenili opomin, bi ga morali že takrat nameniti tudi kolegici. Sama je odgovarjala,
               sama se je našla v teh besedah, nihče je ni pozval k odgovorom. In to res ni prav. In
               če želimo v neki mirni razpravi zaključiti to sejo, potem moramo biti dosledni do
               vsake razprave. Dejstvo je, da je bil vpad v besede, in tako je tudi težko, veste,
               govoriti in nastopati. Morda je vam lažje, nekaterim je to malo težje. Ampak dejstvo
               je, da je bil zlorabljen poslovnik tudi z druge strani. Hvala.</p>
            </sp>
            <sp xml:id="SDZ7-Redna-08-2015-05-19.sp49">

               <speaker>PREDSEDNIK DR. MILAN BRGLEZ:</speaker>

               <p>To opozorilo velja, ampak velja za večino razprav v parlamentu. Gledalci tega ne
               slišijo, medtem ko, recimo, nasprotne strani ali pa tisti, ki jim je to namenjeno ali
               pa ni namenjeno, na takšen ali drugačen način skušajo motiti tistega, ki govori.
               Predvsem gre za to. Ampak v tem primeru ni šlo za to, pač pa je šlo pravzaprav za,
               dajmo reči, dvoboj dveh ideoloških pozicij, ki skušata vsaka dokazati svoj prav.
               Vsaka pozicija v parlamentu je ideološka, ne more biti drugačna. Žal. Smo politiki in
               zaradi tega se temu povsem ne moremo izogniti. Hotel bi pa, da dostojanstveno naprej
               razpravljamo.</p>
               <p>Kolega Grims, želite še besedo?</p>
            </sp>
            <sp xml:id="SDZ7-Redna-08-2015-05-19.sp50">

               <speaker>MAG. BRANKO GRIMS (PS SDS):</speaker>

               <p>Gospod predsednik, jaz zavračam vaš opomin. Zakaj? Zaradi tega, ker ta primer sem
               uporabil zato, ker sem, kot sem napovedal, hotel pokazati, zakaj se pač hoče na nek
               način vedno znova s poudarjanjem tega boja in tako naprej, kdo je zmagovalec in kdo
               je poraženec, deliti ljudi, in kako neprimerno je to. Tisti še sami niso ločili
               tekstov med seboj, a veste? To je problem. In enako je bilo ob koncu 2. svetovne
               vojne. In to je še kako relevantno za temo, pa tudi med 2. svetovno vojno, če želite.
               Ne samo, da so ljudje sledili besedam enih in drugih v dobri veri, ampak marsikdaj je
               bil čisto odpeljan proti svoji volji. In danes govorimo o ljudeh, ki so velikokrat
               žrtve, ki so se znašli nekje, kjer niti v sanjah ne bi želeli biti, ki so doživljali
               nekaj kot nočno moro, na koncu pa končali kot žrtve omadeževanja ali kakorkoli,
               zasramovanja ali po vojni zločinsko umorjeni. In o tem mi govorimo, in kako je to
               neprimerno, če potem še naprej delimo na zmagovalce, poražence in tako naprej, sem
               hotel pokazati s tem primerom. In mislim, da sem bil uspešen glede na to reakcijo.
           </p>
            </sp>
            <sp xml:id="SDZ7-Redna-08-2015-05-19.sp51">

               <speaker>PREDSEDNIK DR. MILAN BRGLEZ:</speaker>

               <p>Uspešen z opominom, bom vztrajal pri tej zadevi.</p>
               <p>Zdaj pa ima besedo dr. Dragan Matić, pripravi naj se dr. Matej T. Vatovec.</p>
            </sp>
            <sp xml:id="SDZ7-Redna-08-2015-05-19.sp52">

               <speaker>DR. DRAGAN MATIĆ (PS SMC):</speaker>

               <p>Hvala za besedo, gospod predsednik. Spoštovani predlagatelji zakona!</p>
               <p>Mislim, da ste sedaj nazorno dobili sliko o tem, kaj je tisto pravo jedro problema.
               Jaz bom sicer govoril o tehnično-pravno-strokovnih težavah, ki jih vidim v povezavi s
               tem zakonom, ampak jedro problema je ravno v tem, da se ob neki splošni
               civilizacijski normi razvnemajo ideološke debate. In kot razumem, je ravno to bil
               namen vašega zakona, da se temu izognemo in da dosežemo nekaj, kar je pač človeški
               civilizaciji imanentno oziroma bi moralo biti imanentno. S Predlogom zakona o
               prikritih vojnih grobiščih se seveda v Stranki modernega centra strinjamo, ko
               govorimo o deklariranih intencah, ki jih predlagatelj izpostavlja. To je, da se
               pospeši reševanje vprašanja prikritih grobišč na ta način, da se jih bo reguliralo in
               spremenilo v običajna urejena vojna grobišča. Mislim, da se redko kdo najde v tej
               dvorani, pa tudi izven nje, ki bi nasprotoval, da se vprašanje neprimernega zadnjega
               počivališča skupine ljudi ali posameznikov uredi na dostojen in civiliziran način;
               seveda pa v mejah mogočega. Nikoli v zgodovini se namreč klasičnega zadnjega
               počivališča ni dalo zagotoviti vsem ljudem. Vojne vihre in grozote so velikokrat
               podrle minimalne standarde, ki človeka še vedno delajo človeka. Tovrstni žalostni
               primeri niso omejeni samo na 2. svetovno vojno, dogajali so se že prej, pa smo jih
               žal zaradi učinkov časa, ki vse potiska v pozabo, potisnili iz kolektivnega spomina.
               Tako se na primer sam spomnim, da sem v vasi v okolici Ljubljane, kjer sem živel,
               skoraj vsak dan hodil mimo stare kmečke hiše, ki je bila že takrat zapuščena, danes
               je na njenem mestu večstanovanjski objekt. Ganljiva je bila spominska plošča, ki jo
               je gospodar te hiše vzidal. Ker sta mu v 1. svetovni vojni padla oba sinova in ni
               vedel kje ležita, jima je pač spomenik vzidal v steno hiše. Na njem je pisalo, da sta
               se hrabro bojevala v Galiciji za svojo domovino, takratno Avstrijo. Zapisal je še
               približno nekaj takega: Spomin na vaju, draga sinova, bo živel, dokler bo stal temelj
               te hiše. Temelj te hiše ne stoji več. Ampak to samo kot ilustracija, da je s pravico
               do dostojnega groba žal tako kot s pravico do dela mladim. Načeloma se podpira,
               nikoli pa žal ni mogoče izpolniti tega za vse in v celoti. Tudi danes so cilji, ki
               jih predlog zakona izpostavlja, to je pravica do groba oziroma dostojnega pokopa,
               nekaj, kar je zamejeno z realnostjo. Ta realnost se ne sestoji samo iz politične
               volje, ampak tudi iz kadrovskih in finančnih kapacitet, ki so dejansko razpoložljive
               danes in tukaj, torej v današnjih razmerah, v katerih sta naša država in družba.
               Kakorkoli, namenom zakona pritrjujemo, zlasti zato, ker predlagatelj poudarja, da
               zakon nima namena odpirati ideoloških razprav. In točno to je meja, ki se je mislimo
               držati v Poslanski skupini SMC. Namen zakona je za nas sprejemljiv do trenutka, ko bi
               se izkazalo, da bi ga nekdo želel izrabiti za ideološke debate ter revizijo izida 2.
               svetovne vojne. Cilje zakona podpiramo do poskusa, da bi vrednostno spreminjali
               splošno civilizacijsko priznane ugotovitve, kdo je bil v 2. svetovni vojni na pravi
               strani in kdo pač ne. Če se z deklariranimi cilji zakona strinjamo, pa imamo resne
               pomisleke glede samih rešitev, ki jih predlog zakona prinaša. O tem je govoril že
               kolega Zorčič. Teh pomislekov je precej in na tem mestu ne mislim navajati prav vseh,
               ampak vendar – najbolj bi me zanimalo, kateri organ je imel predlagatelj za vzor, ko
               je pisal, kakšne pristojnosti naj ima vladna komisija za raziskavo prikritih grobišč.
               Te so v predlogu zakona zelo velike. Komisija si sama določa pogoje delovanja,
               pristojnosti in naloge; ni pa povsem jasno, komu odgovarja za svoje delo. Komisija ne
               samo, da sama sprejema plan dela, ki ga potem vlada samo potrdi, sama sprejema tudi
               pravilnik, na podlagi katerega dela. Sama sebi odreja honorarje, za administrativne
               zadeve pa si je omislila kot tajnika samega generalnega direktorja direktorata
               pristojnega ministrstva; in če ta ne bo po volji in dovolj pridno ubogal člane
               komisije, lahko predlagajo ministru njegovo zamenjavo. To je predlagatelj eksplicitno
               zapisal v predlog zakona. Skratka, predlagatelj predvideva, da bo komisija imela zelo
               velike pristojnosti, ki po Zakonu o državni upravi pripadajo ministrstvom oziroma
               državni upravi. To pa je že nekaj, kar je lahko v nasprotju z načelom pravnega
               varstva, saj po predlogu komisija, ki ni državni organ, lahko na primer sprejme
               določene ukrepe, s katerim lastnikom zemljišč, kjer naj bi se nahajali posmrtni
               ostanki, omeji uporabo njihove lastnine. Ni pa jasno, komu se lastniki potem lahko
               pritožijo.</p>
               <p>Naj izpostavim nekaj, kar me osebno, saj sem 25 let delal na področju kulture,
               najbolj skrbi in čemur odločno nasprotujem. To pa je derogiranje Zakona o varstvu
               kulturne dediščine. Gre za določbo v 9. členu predloga zakona, da se določila Zakona
               o varstvu kulturne dediščine ne uporabljajo, če gre za lokacije, kjer se nahajajo
               posmrtni ostanki. Menim, da je to zelo škodljiva določba, ki lahko povzroči
               nepopravljive posledice kulturni dediščini. Mimogrede, Zakon o varstvu kulturne
               dediščine je pripravila vlada Janeza Janše in je bil sprejet v začetku 2008; v
               mandatu, ko je imela SDS s svojo koalicijo večino v parlamentu. Torej verjetno ne gre
               za neko zvijačo mračnih sil, ki bi nasprotovale pokopu žrtev izvensodnih pobojev. 3.
               člen Zakona o varstvu kulturne dediščine, ki ga želi predlog zakona razveljaviti, se
               glasi: <q>"Arheološke ostaline so tudi stvari, povezane z grobišči, določenimi na
               podlagi predpisov o vojnih grobiščih, in z vojno, skupaj z arheološkim in naravnim
               kontekstom, ki so bile pod zemljo ali pod vodo vsaj 50 let. Strokovne identificirane
               in registrirane arheološke ostaline postanejo dediščina."</q> Lokacije, na kateri se
               nahajajo posmrtni ostanki, namreč vsebujejo tudi drug material, ki daje dragoceno
               informacijo o samem dogodku, bitki, usmrtitvi in podobnem. Pomembno je, da se z
               upoštevanjem arheološke metode skrbno raziščejo, da se ohrani celovitost konteksta
               najdišča. Tudi zato, da se zagotovi točnost informacije, kaj in kako se je dejansko
               zgodilo, to, kar se je – kdo so bili pokojniki, kdo so bili eksekutorji, kdo so bili
               udeleženci bitke ali podobno. Slednje je za vedenje o naši preteklosti nepogrešljivo.
               Tudi sama lokacija najdbe je, če njeno pomembnost ugotovi arheološka stroka, lahko
               razglašena za kulturni spomenik oziroma je vpisana v register kulturne dediščine. To
               pa je v pristojnosti Zavoda za varstvo kulturne dediščine Slovenije in o tem ne more
               odločati komisija za raziskavo prikritih grobišč. To so torej nekatere
               pomanjkljivosti, za katere verjamem, da jih je treba v nadaljnjem postopku v predlogu
               zakona odpraviti, če se bo uvrstil v nadaljnjo obravnavo. Hvala.</p>
            </sp>
            <sp xml:id="SDZ7-Redna-08-2015-05-19.sp53">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima dr. Matej Tašner Vatovec, pripravi naj se gospod Jernej Vrtovec.</p>
               <p>Izvolite, gospod Vatovec.</p>
            </sp>
            <sp xml:id="SDZ7-Redna-08-2015-05-19.sp54">

               <speaker>DR. MATEJ T. VATOVEC (PS ZL):</speaker>

               <p>Hvala, gospod podpredsednik.</p>
               <p>V Združeni levici ne podpiramo tega predloga, ker menimo, da je veljavni zakon
               pravzaprav boljši od predlaganega. Z novim zakonom bi tako imenovana strokovna
               komisija dobila pristojnost, da odreja kraj in način pokopa. Menimo, da je bilo že
               preveč zlorab stroke in civilne družbe v organih, kot je na primer Svet
               Radiotelevizije Slovenija za najbolj nestrokovne in čisto strankarske interese. Prav
               tako bi bilo treba v zakonu jasno opredeliti državne slovesnosti; obeležja ne smejo
               na noben način opravičevati in poveličevati sodelovanja z nacifašizmom. Močno dvomim,
               da bo spominsko obeležje črnogorskim četnikom, na primer, v Kamniški Bistrici, ki naj
               bi ga na otvoritvi obiskal celo predsednik republike Borut Pahor, izpolnjevalo te
               pogoje. Govorite o kraljevi vojski, o domovini maja 1945 potem, ko je celo sam kralj
               Aleksander II. uradno pozval četnike, naj se pridružijo narodnoosvobodilnemu boju, in
               ko so tudi zahodni zavezniki priznali Titove sile za edino zavezniško silo, je višek
               cinizma in tudi revizionizma. Ali pa, če ostanemo v Sloveniji, kako sprevrženo je
               govoriti o narodni vojski, čeprav je bilo domobranstvo pomožna enota SS, kateri je
               poveljeval general SS, in celo dvakrat prisegla rajhu in Hitlerju, nazadnje še tudi
               januarja 1945. V Združeni levici smo na stališču, da je stari zakon boljši od
               predlaganega in da bi lahko nekatere tehnične stvari glede evidentiranja in
               raziskovanja skritih grobišč uredili s spremembo starega zakona. To pa ne pomeni, da
               mislimo, da je obstoječi zakon dober. Leta 2009 je Pahorjeva vlada v zakon dodala
               idejo o spomeniku žrtvam vseh vojn, kar je tudi svojevrstni revizionizem. V Sloveniji
               sta bili v prejšnjem stoletju dve svetovni vojni. V obeh vojnah smo imeli tudi svoje
               avtonomno odporniško gibanje. V prvi so bili to borci za severno mejo, pa tudi
               jugoslovanski prostovoljci in uporniki v avstrijski vojski, na primer znamenite
               judenburške žrtve. Veliko je bilo tudi civilnih žrtev, avstrijske represije,
               usmrčenih pacifistov in vojnih ujetnikov. Kaj je smisel skupnega spomenika za nekoga,
               ki je padel kot vojak v rokah imperializma, in za nekoga, ki se je boril proti njemu.
               Slovenski vojaki se v avstrijski vojski niso borili za svoj narod, ampak za
               avstrijsko-nemški imperializem; in to ne samo na srbski in ruski fronti, ampak tudi
               na fronti z Italijo. Kaj je smisel skupnega spomenika domobrancem in partizanom?! Eni
               so se bojevali proti nacizmu, drugi skupaj z nacisti za nacizem. Tukaj ni in ne more
               biti nobene skupne točke. Kje je pieteta v tem, da postaviš skupni spomenik tistim,
               ki so ovajali, izdajali, streljali talce in žrtvam teh dejanj. To je, kot bi silili
               nekoga v grob z največjim sovražnikom. V razpisni dokumentaciji je nekje navedeno, da
               bo ta spomenik imel podobno vlogo, kot ga imajo spomeniki neznanim vojakom v drugih
               prestolnicah. To je grobo zavajanje. Ob kremeljskem obzidju je večni ogenj na grobu
               neznanega junaka, ampak jasno je, da je ta junak sovjetski vojak – osvoboditelj. Tudi
               v Ljubljani imamo spomenik Ilirskim provincam, v katerem so posmrtni ostanki
               neznanega francoskega vojaka. Skratka, nikjer na svetu ne boste našli spomenika
               žrtvam vseh vonj, v katerem bi popolnoma izbrisali resnico o tem, zakaj se je kdo
               boril, v katerem bi zabrisali razlike med žrtvijo in rabljem.</p>
               <p>Toliko kot komentar ob robu k naši podpori staremu zakonu. Ne podpiramo ga zato, ker
               bi bil dober; ampak zato, ker je predlagan bistveno slabši in bistveno bolj
               škodljiv.</p>
            </sp>
            <sp xml:id="SDZ7-Redna-08-2015-05-19.sp55">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Jernej Vrtovec, pripravi naj se gospa Marinka Levičar.</p>
               <p>Izvolite, gospod Vrtovec.</p>
            </sp>
            <sp xml:id="SDZ7-Redna-08-2015-05-19.sp56">

               <speaker>JERNEJ VRTOVEC (PS NSi):</speaker>

               <p>Spoštovane kolegice, spoštovani kolegi!</p>
               <p>Vse, kar je Nova Slovenija – krščanski demokrati, vse, kar smo želeli s predlogom
               zakona, je to, da pokopljemo mrtve, umorjene, ne glede na to, iz katere strani
               prihajajo oziroma so prihajali, kajti že večkrat smo danes slišali, da gre za osnovno
               civilizacijsko normo. Nekateri skozi to razpravo, žal, sram me je, ste ta
               dobronameren zakon izrabili za ponovno delitev. Sram me je, da nismo sposobni
               razprave o tem, kaj razlikuje ljudi in živali. Drži, če bi bili normalna država, ne
               bi potrebovali zakona, ki bi urejal pokop. Ampak mi žal, kolegice in kolegi, nismo
               normalna država in potrebujemo zakon, ki ureja pokop. Kakšni smo ljudje, da nismo
               sposobni pokopati sočloveka; da ne mine pomlad, ko gredo kmetje na ledine, ne da bi
               odkrili kakšno žrtev po krivici umorjenega. Gospe in gospodje, ne izrabljajte
               dobronamernih zakonov. V Novi Sloveniji, kot sem že dejal, smo zakon pripravili
               izključno iz zavesti, kot tehnični zakon, da naredimo korak naprej k spravi naroda, k
               pomiritvi strasti. In na tem državnem zboru je, ali bomo zmogli korak naprej od naših
               preteklih mandatov, ali bomo zmogli korak naprej in sprejeli zakon, ki omogoča,
               prvič, osnovno civilizacijsko normo, in drugič, en korak naprej k pomiritvi.
               Pomiritvi slovenskega naroda, kajti država, narod, ki ni med seboj spravljen, tak
               narod ne more biti uspešen, država ne more biti napredna. Tudi sam se kot član Nove
               Slovenije, ki je sodelovala v koaliciji v mandatu 2004–2008, posipam s pepelom, kajti
               na račun ohranjanja koalicijske večine smo to področje zanemarili. Žal in hkrati
               škoda, da nam dostojni pokop, osnovna civilizacijska norma ni bila primarna
               prioriteta; in to v Novi Sloveniji obžalujemo. Tudi zaradi tega imamo ta zakon.</p>
               <p>Spoštovani kolegice in kolegi, bodimo ljudje! Podprimo ta zakon. Zakon, ki ne bi
               smel deliti, ampak, žal, podprimo ta zakon, pokopljimo mrtve, umorjene – in lažje nam
               bo. Ne samo nam, tudi našim zanamcem, lažje bo naši domovini pri premagovanju
               vsakodnevnih ovir. Najlepša hvala in veliko modrosti pri odločanju.</p>
            </sp>
            <sp xml:id="SDZ7-Redna-08-2015-05-19.sp57">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Marinka Levičar, pripravi naj se dr. Milan Brglez.</p>
               <p>Izvolite, gospa Levičar.</p>
            </sp>
            <sp xml:id="SDZ7-Redna-08-2015-05-19.sp58">

               <speaker>MARINKA LEVIČAR (PS DeSUS):</speaker>

               <p>Hvala lepa za besedo in lep pozdrav vsem.</p>
               <p>Iz predloga obrazložitve Zakona o prikritih vojnih grobiščih nisem ugotovila
               konkretnih razlogov, zakaj veljavi Zakon o vojnih grobiščih, ki je bil sprejet leta
               2003 in noveliran leta 2009, ne more uresničiti osnovnega namena, ki ga želi
               uresničiti NSi z zakonom, ki ga sedaj predlagajo v sprejem; in to po skrajšanem
               postopku. Tudi utemeljenega razloga za tak postopek nisem mogla ugotoviti.
               Predlagatelji poudarjajo, da se veljavni Zakon o vojnih grobiščih izvaja prepočasi,
               saj da je njegovo izvajanje v veliki meri odvisno od politične volje vsakokratne
               vlade za reševanje tega področja in zagotavljanje denarja za ta namen. S tem se
               popolnoma strinjam in tudi sama mislim, da bi ta problem že davno moral biti rešen.
               In ko smo že pri financah. Sami ugotavljate, da bi za izvajanje tega zakona
               potrebovali od 500 do 700 tisoč evrov letno brez predpostavke, koliko let. Torej
               rabili bi veliko denarja. Težko je napovedati koliko, ker tudi sami pravite, da ne
               veste, koliko let naj bi se ta zakon izvajal. Izvajanje predloženega zakona bi prav
               gotovo zelo podražila identifikacija žrtev, saj zakon predvideva, da se na posmrtnih
               ostankih, kjer je le mogoče, in na še živečih sorodnikih delajo DNK analize in da se
               vzorci DNK hranijo kar 50 let. Kje naj država vzame toliko dodatnega denarja? Tega ne
               poveste. Zakon bi morali pripraviti tako, da bi bilo njegovo izvajanje čim cenejše in
               da bi tudi dosegli njegov osnovni namen.</p>
               <p>Vsekakor moram poudariti, da se tudi sama zavzemam za pietetni odnos do mrtvih, in
               mislim, da bi morali dostojni pokop vseh žrtev pobojev, ki jih je povzročila 2.
               svetovna vojna, že davno opraviti. Ne vidim pa razloga, da zavoljo tega sprejmemo nov
               zakon, ker nam po mojem mnenju to omogoča sedaj veljavni, z ustreznimi novelacijami.
               Mislim, da je Ministrstvo za delo, družino, socialne zadeve in enake možnosti to
               pripravljeno storiti in da ima tudi že rešitve, koncept teh rešitev. Predsednik Vlade
               je včeraj na poslansko vprašanje gospe Ljudmile Novak poudaril, da si vsi želimo
               dostojnega pokopa in pietetnega odnosa do mrtvih, zato upam, da bo do tega res čim
               prej prišlo; in to po sedaj veljanjem zakonu. Še nekaj moram poudariti iz današnje
               razprave. Večina razprav, ki sem jih danes slišala, kaže na to, da bo ta zakon zelo
               razdvajal poslance ter tudi naše državljanke in državljane. Poslanec Matej Tonin je v
               svojem uvodnem nagovoru označil predstavitev stališča Poslanske skupine Združene
               levice za sovražni govor. Že to kaže na to, da se tudi sam predlagatelj do tega tako
               opredeljuje oziroma da s tem deli naše državljane ter tudi nas poslance. <stage>/ oglašanje
               iz dvorane/</stage> Tako jaz mislim. Po mojem mnenju je sovražni govor, če ga tako zdaj jaz
               razumem, kot ga jaz razumem, je bil pa sovražni govor za mene še bolj govor poslanke
               Eve Irgl, medtem ko jaz mislim, da sovražni govor poslanke Violete Tomić ni bil. Ko
               je gospod Grims govoril o rdeči zvezdi, kaj simbolizira rdeča zvezda, jaz se s tem
               globoko ne strinjam in mislim, da se tudi ta stran parlamenta ne strinja. S to
               razpravo ste spet pokazali, kako smo razdvojeni, ta stran misli drugače kot misli
               vaša stran. Zato mislim, da je zdaj rešitev, kaj se bo iz tega zakona izcimilo, v
               sredini – na stranki SMC, kaj bodo oni odločili. Kakšna bo usoda tega zakona, je
               sedaj v njihovih rokah, ker ta stran ve, kako se bo odločila; vi tudi veste, kako se
               boste. Zdaj je vprašanje samo SMC, kako se bo SMC odločil. Mislim, da bi bilo zelo
               dobro, da bi se odločili tako, da sprejem tega zakona ne bi še naprej razdvajal.
               Hvala.</p>
            </sp>
            <sp xml:id="SDZ7-Redna-08-2015-05-19.sp59">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Predlagateljica gospa Ljudmila Novak, izvolite.</p>
            </sp>
            <sp xml:id="SDZ7-Redna-08-2015-05-19.sp60">

               <speaker>LJUDMILA NOVAK (PS NSi):</speaker>

               <p>No, gospa Marinka Levičar, rada bi vam odgovorila, zakaj smo mi predlagali hitri
               postopek. Prav zaradi tega, da ne bi po nepotrebnem razvnemali strasti in ideoloških
               bojev. Jaz sem govorila o konkretnih zadevah, kako rešujemo problematiko pokopa
               žrtev. Večina drugih je govorila ideološko in tudi mi nismo želeli razprave o tej
               temi prav zaradi tega, da ne bi omadeževali še enkrat teh žrtev in njihovih svojcev z
               našimi razpravami; zaradi tega smo želeli hitri postopek. Kar se tiče identifikacije
               žrtev in DNK. Tukaj je mišljeno tako, na nekaterih grobiščih se predvideva, kdo naj
               bi bil v tistem grobišču; bodisi da so tam priče, da se približno ve; in tam je
               identifikacija mogoča. V množičnih grobiščih pa identifikacija najbrž v veliki meri
               ni mogoča. Gre pa za to, da se shranijo vzorci DNK, ker potrebujemo na nasprotni
               strani tudi vzorce sorodnikov, da se lahko primerjajo in ugotovijo; torej gre za
               shrambo vzorcev. Analiza se pa dela takrat, kadar imaš ti tudi druge vzorce,
               sorodnikov, in ko gre za verjetnost, da se ve, kdo naj bi bil v nekem grobišču.</p>
               <p>Ker ne verjamem, da boste vsi prebrali pismo gospoda Dežmana, ki ga je naslovil na
               predsednika Vlade, bom prebrala samo en del. Dr. Dežman je predsednik te komisije za
               grobišča in pravi: <q>"Presenetilo nas je stališče Vlade Republike Slovenije, po katerem
               naj bi obstoječi Zakon o vojnih grobiščih že urejal vsa vprašanja, povezana z
               evidentiranjem, raziskavami, postopki urejanja in skrbi za prikrita grobišča. Že v
               naših prejšnjih odzivih na dogajanja okoli priprave Zakona o prikritih vojnih
               grobiščih in pokopu žrtev je komisija opozorila na potrebo po sprejetju zakona, ki bi
               uredil vsa tista področja ukvarjanja s prikritimi grobišči, ki jih obstoječi zakon ne
               ureja ali pa jih ureja tako pomanjkljivo, da delo v skladu s standardi razvitega
               sveta ni mogoče. Naštevanje do sedaj opravljenega dela se nam ne zdi argument, s
               katerim bi bilo mogoče opravičiti nenaklonjenost predlaganemu Zakonu o prikritih
               vojnih grobiščih in pokopu žrtev. Vse našteto v mnenju Vlade Republike Slovenije je
               bilo opravljeno s skrajnim in predvsem nepotrebnim naporom; in sicer prav zaradi
               nejasnosti v veljavnem Zakonu o vojnih grobiščih. Večino dela je bilo opravljenega v
               letih 2000–2008, po vstopu v rov svete Barbare v Hudi Jami 3. marca 2009 pa se je
               začela sistemska blokada vseh opravil, ki je možna, ker Zakon o vojnih grobiščih iz
               leta 2003 ni predvideval, da bomo do leta 2009 topografsko evidentirali več kot 600
               prikritih grobišč in morišč. Zaradi te blokade več kot 100 na novo ugotovljenih
               prikritih morišč in grobišč ni niti topografsko obdelanih niti vpisanih v uradne
               evidence."</q> In tako naprej. In potem ta komisija poziva Vlado, naj vendarle ta zakon
               podpre, da bodo lahko delali.</p>
            </sp>
            <sp xml:id="SDZ7-Redna-08-2015-05-19.sp61">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima dr. Milan Brglez.</p>
               <p>Pripravi naj se gospa Anja Bah Žibert.</p>
            </sp>
            <sp xml:id="SDZ7-Redna-08-2015-05-19.sp62">

               <speaker>DR. MILAN BRGLEZ (PS SMC):</speaker>

               <p>Hvala lepa, gospod podpredsednik.</p>
               <p>Hotel bi opozoriti na nekaj zadev. Prva in osnovna je tista, ki sem jo že enkrat v
               parlamentu povedal, kaj se je dejansko po vojni zgodilo. Tista klasifikacija oziroma
               kvalifikacija tega dejanja, edina, ki je možna, je zločin proti človečnosti. Nikakor
               ne moremo govoriti o genocidu, ker veljavne konvencije takrat še nismo imeli
               sprejete. Pa tudi ta konvencija se kot taka ne nanaša na tako imenovanega razrednega
               sovražnika, če kakorkoli hočemo kogarkoli razumeti pod to klasifikacijo. Zakaj je to
               tako važno poudariti – zaradi tega, ker če uporabljamo v vsakem primeru to besedo,
               razvrednotimo to besedo. Genocid je zločin vseh zločinov in je treba zelo paziti,
               kdaj to besedo uporabimo, za koga jo uporabimo, na kakšnem primeru jo uporabimo.
               Zadeve so vsaj v sodobni politiki zelo jasne, naj recimo vzamem dva taka primera.
               Tisti trenutek, ko je ameriški predsednik Bush začel govoriti o človekovi varnosti,
               je ta koncept izgubil pomen. Tisti trenutek, ko je začel ruski predsednik Putin
               govoriti o odgovorno zaščititi kot predpostavka, zakaj so zasedli Krim, je tudi
               izgubil pomen. Moramo zelo paziti, kaj besede pomenijo, ker besede so tiste, skozi
               katere sicer politika dejansko operira; in je treba s temi pravnimi tęrmini, ki imajo
               nek pomen, zelo paziti.</p>
               <p>Drugo, s čimer se absolutno strinjam – in to sem večkrat izrazil tudi v govorih, –
               je, da moramo pokopati svoje mrtve zaradi tega, ker smo ljudje; to je osnovna
               definicija, kakor jo sam razumem. Zakaj je zopet važno eno dejstvo? Ja, podobne
               stvari, kot so se dogajale pri nas po vojni, so se marsikje dogajale. Ampak pri nas
               so tisti, ki so to počeli, čutili potrebo, da so to skrili in da se o tem ni
               govorilo. To je tisti del, ki govori o tem, da se je vedelo, da je nekaj narobe. Kako
               to opredelimo, kako ne opredelimo, je drugo vprašanje. In dejstvo, da o tem govorimo,
               je tisto pravo dejstvo; tudi zaradi tovrstnih zadev sem se v tistih govorih, kjer sem
               nastopal, moral na ta način opredeljevati. Tisto, kar je važno, je, da vidim tudi
               sprejemanje tega zakona v osnovi kot simbolni korak, ki bo pa možen samo, če ne bo
               prišlo bodisi do pravnih zlorab bodisi do dodatne politizacije. Ker ko enkrat pride
               do tega, potem je zelo težko iti preko celotne zadeve. Ocenjujem, da je v našem
               političnem prostoru, glede na tisto, kar je, recimo vaš prvak SDS napisal pod tistih
               sedem osnovnih točk, da je ta trenutek konsenz o štirih in pol. Te štiri in pol bom
               prebral, do kod ta konsenz sodi, to je iz včerajšnjega zapisa Mit o NOB; neka zadeva,
               ki je bila že zdavnaj prej predlagana, ampak je zdaj notri. Osnovno je: <q>"Okupacija je
               bila podlaga vsega zla. Brez nje ne bi bilo vojne, ne revolucije, ne kolaboracije in
               ne povojnih pobojev."</q> O tem se lahko vsi strinjamo. Drugo: <q>"Upor proti okupatorju je
               bil častno dejanje."</q> S tem se bodo vsi strinjali, brez kakršnegakoli problema. Potem
               se dve preskoči, ker ti dve ideološko delita ta prostor; in jaz kot predstavnik
               Državnega zbora moram to upoštevati, tudi kadar govorim. To je pojasnilo, zakaj so
               govori takšni, kot so, kadar govorijo o teh zadevah. Potem pride naslednja, ki je
               nesporna: <q>"Kolaboracija z okupatorjem je bila zavržno dejanje."</q> Ja. Naslednja, za
               katero mislim, da nas spet ne bi smela deliti in je bistvena za tole stvar, ki jo
               imamo danes: <q>"Medvojni in povojni poboji vojnih ujetnikov in civilistov so bili
               zločini, ne glede na to, kdo jih je izvedel."</q> Tukaj se lahko absolutno strinjamo. In
               potem še prvi delček, ker pri zadnjem delčku, ki govori o kolektivni odgovornosti, bi
               najverjetneje šla zadeva predaleč in bi se spet marsikdo čutil napaden kot
               organizacija. In ta prvi delček sedme točke: <q>"Posamezniki so imeli znotraj tragičnega
               dejanja v času vojne in po njej tudi svoje osebne razloge in odgovornosti. Zato je
               treba glede individualne krivde in odgovornosti vsakega soditi posebej."</q> Do tod
               najverjetneje doseže naš konsenz in do tod je tisto, kaj je v tem političnem prostoru
               ta trenutek najverjetneje možno reči kot nekaj, kar bi predstavljalo ta politični
               prostor. Mislim, da bi se moralo glede na to osredotočiti, do kod smo to sposobni
               narediti in od tod iti. Ampak to vključuje priznanje povojnih pobojev in to, da
               pokopljemo svoje mrtve. Je del tega konsenza, ni izven dela tega konsenza; in to se
               mi zdi zelo pomembno. Je pa tudi važno, ko pravzaprav polemiziramo drug z drugim, da
               upoštevamo kontekste, v katerih so bile določene izjave izrečene. Recimo vsaj v tem
               istem, ki sem ga pogledal, sem bil tudi sam naveden, vedno sicer z napačnim priimkom,
               ampak to je manj pomembna zadeva. Bolj pomembna zadeva je, da je bilo navedeno, da
               nisem navedel genocida, ki se je pri nas zgodil. Tudi če pogledam svoj govor, sem
               vseeno en košček namenil tega, ampak je treba prvo vedeti, da je bil ta govor
               namenjen mednarodni javnosti. Kot predstavnik Državnega zbora sem nagovarjal
               mednarodno javnost. Nisem nagovarjal slovenske javnosti, za slovensko javnost je bil
               nagovor ob 70. letnici osvoboditve. In v tem nagovoru je samo ena kratka zadeva, ki
               je pomembna in govori o Sloveniji. In to je: <q>"Končno moramo tudi mi najprej
               razčistiti pri sebi, v sebi in med sabo, preden vrednotimo tisto, kar se je zgodilo
               in dogaja drugod. Pri tem pa paziti, da politizacija ne krni spomina in dolžnosti
               govoriti."</q> To je bilo tisto sporočilo, torej vsekakor zavedanje tega, da se je po
               vojni nekaj zgodilo; in tudi zaradi tega moramo zelo paziti, koga v tem svetu in
               zakaj pravzaprav obsojamo.</p>
               <p>Neodvisno od tega pa se vsekakor sam s predlogom zakona strinjam, smatram ga kot
               simbolni prispevek, ampak če bo ta simbolni prispevek bolj razdvojil kot karkoli
               drugega, bom sam pred veliko dilemo, kaj bom na koncu stisnil – za ali proti. Ampak
               vsekakor sem za to, da pokopljemo svoje mrtve; in če ta zakon lahko minimalno
               prispeva k temu, je to pravi korak. Bo pa treba narediti še veliko korakov, ker mira
               sam ne smatram kot neko stanje, ampak kot način življenja, ki ga je treba konstantno
               osveževati. Imamo korake, in tudi če bi govorili o spravi kot o stanju, ta praktično
               ni mogoča. Sprava je v bistvu proces, večino stvari je v tem procesu. Upam, da bo
               tekom let ta zadeva lažja, ampak s tekom let najverjetneje bolečina svojcev ne bo nič
               manjša. Hvala.</p>
            </sp>
            <sp xml:id="SDZ7-Redna-08-2015-05-19.sp63">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Anja Bah Žibert, pripravi naj se gospod Marko Ferluga.</p>
               <p>Izvolite, gospa Žibert.</p>
            </sp>
            <sp xml:id="SDZ7-Redna-08-2015-05-19.sp64">

               <speaker>ANJA BAH ŽIBERT (PS SDS):</speaker>

               <p>Hvala lepa za besedo, predsedujoči.</p>
               <p>Naj se v nekem delu vsaj delno navežem na svojega predhodnika. Osebno menim, da je
               dejansko problem, vse dokler ne bomo priznali vsega. Vaš kolega, predsednik Državnega
               zbora in poslanec, je nekako nanizal nekaj točk, ki so v tem tekstu. Kakorkoli imate
               stališče, vam res svetujem, da si ga vsi sami preberete. Pa vendar, a veste, dokler
               bodo posamezne točke problem, ne bomo prišli nikamor, pa lahko sprejmemo še ne vem
               koliko zakonov. Dokler izkoriščanje oboroženega odpora proti okupatorju za prevzem
               oblasti, da je bilo to zavrženo dejanje, predstavlja problem, ne bomo prišli daleč.
               In da predstavlja problem, da je bila samoobramba in upor proti revolucionarnemu
               nasilju, da je bilo to legitimno dejanje in da je to danes problem, tudi ne bomo
               prišli daleč. In tako naprej. Ampak dovolite, da danes svoj nastop povežem z
               družinsko zgodbo. Morda bo tudi lažje zato, ker bo na nek način tudi logično, zakaj
               danes odločitev, ki jo imam oziroma moj odnos do predlaganega zakona. Moj oče je bil
               rojen leta 1942 na Štajerskem, torej v času vojne. Družina je imela lepo kmetijo,
               imeli so celo mlin. Kot trimesečnega otroka so ga skupaj z le nekaj let starejšima
               bratoma in sestro odpeljali v nemško taborišče. Njegovega očeta oziroma mojega dedka
               so odpeljali v nacionalsocialistično koncentracijsko taborišče Dachau. Babico so kot
               mati štirih otrok odpeljali v Celjski Stari pisker in jo ustrelili. Pravi razlogi
               niso znani. Kot mati dojenčka – dojenčka, star je bil dva meseca – in treh povsem
               majhnih otrok naj bi delovala proti okupatorju. Po vrnitvi domov je bila domačija, v
               kateri so prej živeli, razdejana, veliko je bilo uničenega in odtujenega, ne boste
               verjeli, kje vse so videli lastne stvari. A tega ni bilo moč primerjati s tem, da so
               otroci in mož ostali brez matere in žene. Povojne oblasti so jim nato odpeljale
               kravo, ki je predstavljala vir preživetja za te majhne otroke. Sedeli so na hribu, ko
               so gledali, kako oblasti vozijo oziroma jemljejo tisto, kar jim je pomenilo hrano. A
               nekako so se prebili. Nikoli niso izvedeli, kje je materin grob, a njeno ime je moč
               najti na spomenikih v rodni občini in tudi v Gradcu. Njeno ime je danes na družinskem
               grobu. Ves čas je tam, kjer prižigamo sveče. Po njej se je nekaj časa imenovala celo
               vaška osnovna šola. Svoje mame oče ni nikoli poznal, posledično tudi jaz ne svoje
               babice. Ponosna sem, da nosim njeno ime. Dejstvo je, da je preživel v nemškem
               taborišču zgolj zato, ker mu je tam pomagala dobra slovenska roka uslužbenke, ki je
               delala v tem taborišču, bila je Slovenka. Skozi življenje sta ga vodila nezavedni
               spomin in dejstvo, da je bil ljubljen in da se nima česa sramovati. Česa pa? Bil je
               otrok slovenske matere, ki mu jo je vzela kruta vojna. Veste, to je primer mojega
               očeta. Povsem drugačen pa je primer ali življenje njegovih vrstnikov, ki so se znašli
               v povojnem taborišču Petriček, potem ko so jih odpeljali iz povojnega
               koncentracijskega taborišča Teharje. Otroci so bili tam odvzeti svojim materam. Tudi
               oni so otroci slovenskih mater, slovenskih družin. Njihovih mater ni vzela vojna,
               vzela pa jih je krvava revolucija po njej. In njihove mame, trupla njihovih mater
               ležijo raztresena dobesedno po slovenski zemlji. Moč jih je najti na različnih
               moriščih, ampak nekatera poznamo, nekaterih ne. Njihove matere nimajo grobov, ker so
               bile razčlovečene. O tem, da so obstajale, so otroci morali molčati, zanikati in se
               jih sramovati. Poniževali so njihova imena, kajti le tako so verjeli tistemu, česar
               so jih učili. Nekateri otroci so skozi življenja dobili različna imena, niso pa smeli
               naglas povedati, kakšno ime so jim dali starši, ker teh staršev enostavno ni smelo
               biti. In žal, spoštovani, tudi danes jih ne sme biti. Ne boste verjeli, kako se
               življenja prikrivajo, poznali smo tudi osebo, ki je bila ena od teh otrok, in njene
               življenjske travme ni mogoče opisati.</p>
               <p>Kolegice in kolegi, nekateri obračate oči, ko to govorim; jaz srčno upam, da bolj
               kot to odpiram oči. Kajti tega, o čemer govorimo, danes ne more spremeniti noben
               zakon. Govorimo o stvareh, ki presegajo politiko. Pravica do groba je eden od
               temeljev človekovega dostojanstva. Gre za pietetni spomin na umrle, to je naša
               osnovna človeška dolžnost. Leta 2003, ko je Državni zbor sprejemal podoben zakon, je
               pokojni dr. Andrej Bajuk dejal: <q>"Z zakoni ni moč nadomestiti duhovnih dejanj, kakršno
               je narodna sprava."</q> Takrat je Nova Slovenija skupaj s SDS sejo obstruirala, kajti pri
               sprejemanju tistega zakona nismo želeli sodelovati. Kako prav je imel, govori
               dejstvo, da danes, več kot deset let po tem, stojimo pred isto civilizacijsko dilemo.
               V istem najglobljem pogledu se ni spremenilo nič. Takrat je bil zakon sprejet, danes
               je pred nami nov. Mi pa smo, žal, priča vse glasnejšemu genocidnemu jeziku in
               opravičevanju zločinov. Bili so pravi, bili so nepravi in tako naprej. Nezaceljena
               rana našega naroda na ta način ne bo nikoli zaceljena, tudi celiti se ne bo mogla.
               Povsem verjamem, res iskreno verjamem, da je bil namen predlagateljev zakona kolegov
               iz Nove Slovenije dober; a kot rečeno, temeljnega civilizacijskega vprašanja z njim
               ne bomo rešili. Zato potrebuje naša družba, zato potrebuje Slovenija človeški obraz.
               Šele takrat bomo lahko podrli bariere in naredili korak v prihodnost. Rane se bodo,
               spoštovani, celile takrat, ko bodo lahko vsi tisti, kot moj oče, ki mu je, kot sem
               povedala, mater, mojo babico vzela vojna oziroma okupator, ter tudi njegovi vrstniki,
               ki jim je revolucija vzela mater, končno lahko prižgali sveče na grobu svojih
               staršev. In ob tem ne bodo šli mimo spomenikov in hodili po ulicah, ki nosijo ime
               revolucionarjev, ki so jim te starše kruto pomorili. Vse do takrat sprave ne bo in
               vse do takrat je vsakršen zakon odveč. Hvala lepa.</p>
            </sp>
            <sp xml:id="SDZ7-Redna-08-2015-05-19.sp65">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Marko Ferluga, pripravi naj se gospod Janko Veber.</p>
               <p>Izvolite, gospod Ferluga.</p>
            </sp>
            <sp xml:id="SDZ7-Redna-08-2015-05-19.sp66">

               <speaker>MARKO FERLUGA (PS SMC):</speaker>

               <p>Hvala za besedo.</p>
               <p>Iz današnje razprave je jasno, da je le-ta zelo ideološka in politično obarvana. Mi
               kot <q>"novodošli"</q> v ta državni zbor, si zamišljamo to razpravo malce drugače. Zakaj to
               govorim? Dnevna politika se napaja in oplaja s to temo že vrsto let, to smo slišali
               že danes in verjetno bo to še v prihodnje. Dejansko se iz tega ničesar ne naučimo
               oziroma se nočemo naučiti. Poleg tega se tudi državljani od tega zastrupljajo ali
               napajajo, kar menim, da ni dobro za prihodnost Slovenije. Za kaj gre pri vsemu temu?
               Kot prvo, ne zmoremo dovolj politične modrosti mi sami – znotraj parlamenta in
               znotraj političnih strank. Vsak vleče na svojo stran, vsak je nekako obarvan z
               raznoraznimi zadevami, dejansko pa ne poslušamo ne zgodovine. Kot vemo, zgodovina je
               mati modrosti; in žal se od nje ničesar ne naučimo. Druga zadeva je pa ta, da nam
               niti časovna distanca ne pomaga k temu, da bi si jasno opredelili, jasno določili in
               jasno umestili te zgodovinske trenutke. Jaz ne bi zašel zdaj v zgodovinsko razpravo,
               ker se potem takoj začnejo kresati mnenja. Rad bi povedal to, da kot rešitev vsega
               tega vidim tri stvari. Prva je strpnost, drugo je odklon od ideologije in tretje je
               nek politični konsenz in politična modrost, ki bi jo morali imeti tukaj. Po mojem
               osebnem mnenju mislim, da imamo že zdaj kopico zakonov – in vsi ti zakoni z nekimi
               novimi, dodatnimi zakoni dejansko ne omogočajo neke preglednosti. Iz mojega vidika bi
               bilo pametneje, da bi obstoječi zakon tako naredili, da bi bil pregleden, operativen
               in bi dejansko funkcioniral. Če bomo pa vsakič pogledali in smatrali, da je treba že
               nek predhodni zakon popravljati s tem, da naredimo nov zakon, bomo izgubili na
               preglednosti. Jaz se zelo borim proti temu, ampak bi imel rad neko strukturirano
               zakonodajo, ki je pregledna, jasna in ima tudi svojo odgovornost. In če govorimo, ali
               bo ta zakonodaja naredila spravo. Zagotovo je ne bo. Ali bodo spomeniki naredili
               spravo? Zagotovo ne bodo. Vsi mi tukaj, zgodovinarji in stroka bi morali delati na
               temu, da govorimo z dejstvi, ne pa da operiramo z nekimi pavšalnimi ali iztrganimi
               zgodovinskimi dogodki, ki dejansko rušijo neko stabilnost naroda. Mi moramo nekako
               priti do te točke, da se s to zadevo na dostojen način spravimo, s čimer se vsi tukaj
               strinjamo, in potem nadaljujemo v prihodnost. Ker tole beganje iz preteklosti nazaj v
               prihodnost ne vodi k ničemer. Ne vodi nobeni prihodnosti in zastrupljamo vse
               generacije, ki so za nami. Moramo enkrat postaviti konec, piko, križ, spomenik,
               karkoli in končati s to zadevo. Narediti tako, kot si vsi želimo, na pieteten in
               dostojanstven način. To je to.</p>
               <p>In na koncu naj še to povem, da se mi zdi, da kot neka krščanska država bi morali
               tudi krščansko odpuščati, vsaj po teh dolgih letih. Mislim, da je prišel pravi čas,
               da začnemo to resnično odpuščati in začeti prihodnost na novo. Hvala.</p>
            </sp>
            <sp xml:id="SDZ7-Redna-08-2015-05-19.sp67">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Janko Veber, pripravi naj se gospa Anita Koleša.</p>
               <p>Izvolite, gospod Veber.</p>
            </sp>
            <sp xml:id="SDZ7-Redna-08-2015-05-19.sp68">

               <speaker>JANKO VEBER (PS SD):</speaker>

               <p>Hvala za besedo in lep pozdrav vsem!</p>
               <p>Kljub vsemu se mi zdi, da bi bilo treba že takoj v uvodu povedati, da gre pri Zakonu
               o prikritih vojnih grobiščih in pokopu žrtev, ki so ga v sprejem Državnemu zboru
               posredovali poslanke in poslanci Nove Slovenije, predvsem za to, da se oblikuje
               komisija, ki ima povsem samostojen status, neodvisen status, in da se zagotovi denar
               za delovanje te komisije in tudi za vse aktivnosti, ki jih ta komisija potem izvaja.
               Treba je povedati, da ta komisija v tem zakonu nima jasno opredeljenega svojega
               pravnega statusa. Dejstvo pa je, da ima večje pristojnosti kot recimo ministrstvo, ki
               je pristojno za urejanje vojnih grobišč, ali pa celo večje pristojnosti, kot jih ima
               Vlada Republike Slovenije. To so dejstva, mimo katerih v Državnem zboru ne moremo,
               kajti zakon, ki ne spoštuje hierarhije zakonodaje oziroma našega pravnega reda, je
               seveda nemogoče sprejeti oziroma podpreti. To je osnovni razlog, zakaj je ta zakon v
               proceduri. Sredstva, ki so namenjena v mandatu komisije, so v višini letno pol
               milijona evrov do 700 tisoč evrov. To je tista razlika, pomembna razlika med Zakonom
               o vojnih grobiščih, ki že velja in smo ga sprejeli ravno zaradi tega, da se to
               področje tudi ustrezno ureja; pred tem pa je bil sprejet tudi Zakon o žrtvah vojnega
               nasilja, tako da je bilo res zelo veliko postorjenega na to temo. Ampak mislim, da se
               lahko vsi ali pa v veliki meri danes ponovno strinjamo s tem, da se soočamo ponovno s
               tem, kako se ta tema – pokop mrtvih – izkorišča v politične namene. Tako je, če zakon
               vložiš v proceduro v Državni zbor. Gre za politične namene in to je tisto slabo, kar
               je tudi v tem primeru, ko se skozi politične oči ocenjuje povojno obdobje ter tudi
               sama vojna in današnji čas. Zato mi dovolite, da vas mogoče na kratko spomnim na to,
               ko smo se leta 1990 na plebiscitu odločili za to, da Slovenija postane samostojna in
               neodvisna država, smo takrat resnično vsi iskreno mislili in glasovali za to
               odločitev. Zelo velika večina, 95 % vseh tistih, ki so prišli na volišče, se je tako
               odločilo. In mislim, da lahko tudi jasno povem, da je bila takrat odločitev resnično
               iskrena in ni bila povezana z nobeno korupcijo, ni bila povezana z nobenim
               koristoljubjem, ni bila povezana z nobenimi interesi, da pride nekdo do denarja, da
               rešuje svoj status ali kaj podobnega. In zato smo tudi Socialni demokrati predlagali,
               da se praznik dan samostojnosti preimenuje v dan samostojnosti in enotnosti ravno
               zaradi tega, ker je bila takrat ta enotnost tako izkazana. V veliki meri lahko rečem,
               da smo takrat Slovenci naredili tako velik korak, kot ga drugi narodi v svoji
               zgodovini zagotovo niso, ko smo sprejeli to odločitev. In takrat smo sprejeli tudi to
               pomembno odločitev, da si lahko medsebojno zaupamo. Ta odnos je bil že takrat zelo
               dobro izpostavljen, kajti že pred tem je potekala v Kočevskem rogu spravna
               slovesnost, takrat sta si segla v roko tudi nadškof dr. Alojzij Šuštar in takratni
               predsednik predsedstva Milan Kučan; kar je bilo zelo jasno pokazano, da je velik
               interes med vsemi nami v Sloveniji, da se ta sprava opravi in da gremo s skupnimi
               močmi naprej. Tudi dr. Alojzij Šuštar je v svojih izjavah, ki jih je ob tem dejanju
               dejal, na to tudi vedno znova spomnil. In tudi sam je povedal, da je zelo pomembno,
               da izkažemo to pieteto, to spoštovanje do mrtvih; in da je sprava z mrtvimi
               pravzaprav že narejena. Za spravo z živimi se mora potruditi vsak sam, vsak
               posameznik, noben zakon je ne bo prinesel. Tukaj se strinjam z vsemi tistimi, ki so
               na to opozarjali, kajti tega, kar se je zgodilo, ni mogoče spremeniti. Vsak bo to
               nosil v sebi in od vsakega posameznika je odvisno, na kakšen način bo gledal svojega
               sogovornika, svojega soseda, svojega sodržavljana. Vendar, kot sem povedal, vse to
               smo bili pripravljeni preseči in smo presegli že leta 1990.</p>
               <p>Kako hude posledice so imela dogajanja v 2. svetovni vojni – pa bi mogoče prebral
               samo en del, ki ga je izrekel italijanski general Ruggero leta 1942: <q>"Povedal vam bom
               odkrito, kaj jaz mislim o MVAC."</q> To je vojaška italijanska policija, ki je bila
               sestavljena iz slovenskih belogardistov. <q>"Nisem Slovenec, a tako gledam na Slovence
               in njihov boj. MVAC nam Italijanom mnogo pomaga, a med vami Slovenci ustvarja takšno
               sovraštvo, da ga 50 let ne boste morali odpraviti,"</q> je ljubljanskega škofa Rožmana že
               jeseni 1942 opozarjal italijanski general Ruggero. Ja, tako daleč so šle te stvari
               takrat. In leta 1990 smo to vse presegli. In ne pozabiti, da smo v stanju to preseči
               tudi v tem obdobju. Odpiranje takšnih tem zagotovo ne pripomore k temu, da se
               pogovarjamo o svoji prihodnosti in o tem, kaj je treba postoriti za to, da premagamo
               finančne svetovne interese ter tudi druge tajkunske interese, korupcijske interese.
               To so sedaj tisti problemi, katere moramo v Sloveniji reševati, pa jih žal ne
               rešujemo dovolj učinkovito; tudi zato, ker se vedno znova poskušamo vrniti ne 50 let
               nazaj, kot je napovedal italijanski general Ruggero, ampak celo 70 let nazaj. In to
               je tisto, kar je treba čim prej preseči in omogočiti, da zakone, ki jih imamo
               sprejete, izvajamo v tisti višini in tistem obsegu, da jih je seveda tudi fizično
               možno izvajati glede na obseg in zmožnosti, ki jih Republika Slovenija ima. Hvala.
           </p>
            </sp>
            <sp xml:id="SDZ7-Redna-08-2015-05-19.sp69">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Anita Koleša, pripravi naj se gospod Andrej Čuš.</p>
               <p>Izvolite, gospa Koleša.</p>
            </sp>
            <sp xml:id="SDZ7-Redna-08-2015-05-19.sp70">

               <speaker>ANITA KOLEŠA (PS SMC):</speaker>

               <p>Spoštovani gospod podpredsednik, cenjeni navzoči na seji Državnega zbora!</p>
               <p>Vse politične stranke tega parlamenta smo našim državljanom obljubile delovati v
               interesu izboljšanja družbenih razmer. In v ta namen imamo na voljo kot zakonodajni
               organ orodja, da sprejemamo zakonodajo, ki temu sledi. Resen tovrstni namen neke
               opozicijske stranke se manifestira v pripravljenosti dogovarjanja s parlamentarno
               večino. Zato je treba poudariti zadovoljstvo nad koraki, ki jih je ubrala Nova
               Slovenija – krščanski demokrati, saj predlog zakona niso zgolj vložili v proceduro
               sprejemanja, ampak so se želeli o vsebini predlaganih določil zakona predhodno
               posvetovati in ga dodobra predstaviti poslanskim skupinam. Takšno sodelovanje si v
               Poslanski skupini Stranke modernega centra predstavljamo kot najbolj učinkovit in
               državotvoren način sodelovanja z opozicijo. Tudi v tem sklicu državnega zbora smo
               tako že delovali in uspešno zaključili določene projekte. Upam, da smo tudi tokrat na
               dobri poti, saj ni dileme o tem, ali sta namen in cilj tega vloženega zakona, torej
               celovita ureditev področja prikritih vojnih grobišč za vse žrtve vojnega in povojnega
               nasilja, dobra. Seveda sta. Nikomur v tej državi ne sme in ne more biti vseeno, da se
               svojci zakopanih žrtev povojnih pobojev podajajo na mesta zločinov, namesto na kraj
               miru in spokoja. Vsak človek si zasluži grob in pravico, da se z njegovimi posmrtnimi
               ostanki ravna dostojno. In če verjamem v dobronamernost zakonodajalca leta 2003, je
               nekoč naša država že želela rešiti to etično in zdravo razumsko vprašanje z Zakonom o
               vojnih grobiščih. Morda res ne prinaša pravih odgovorov na vse zahteve in namene,
               cilje zakona; vendar je treba povedati, da tudi ta zakon opredeljuje pravico do
               dostojnega pokopa, pravno podlago za delo na področju odkrivanja prikritih vojnih
               grobišč, vpis prikritih vojnih grobišč v register, zagotavljanje možnosti
               identifikacije žrtev teh grobišč in nato njihov dostojen pokop ter obeležitev
               grobišča. Brez zakona ne bi bilo tudi aktivnosti, ki smo jih danes že slišali in so
               povezane z ureditvijo vojnih in prikritih povojnih grobišč. Očitno je torej najbolj
               res ugotovitev, ki jo je jasno izpostavil tudi predlagatelj, da tudi po sprejetju
               zakona ni bilo dovolj politične volje za ureditev stanja. Ta politična volja pa
               predvsem pomeni, da se za urejanje področja odkrivanja in urejanja vojnih grobišč ni
               zagotovilo dovolj sredstev in zagotovilo oziroma angažiralo dovolj kadrovskih
               resursov. Sprejmemo obrazložitev, da to ne drži in je treba sprejeti nov zakon, toda
               zgolj in samo na podlagi strokovnih argumentov, odgovorov, da je nov zakon v tem
               pogledu bistveno bolj operativen.</p>
               <p>Vsi namreč trdite, da gre zgolj za tehnični zakon. Če je temu res tako, si moramo do
               naslednje obravnave popolnoma razjasniti dileme, ki smo jih tu že slišali in so jih
               predvsem moji kolegi dodobra predstavili. Prav tako so bili predstavljene tudi na
               poti vložitve zakona v postopek. V nasprotnem primeru, dragi moji kolegi in kolegice,
               bomo dobili samo še en mrtev zakonski akt in bomo, kot pravi gospa Spomenka Hribar,
               spet za kdo ve koliko časa odložili zadolžitev, ki jo imamo živi do mrtvih, in še
               naprej omogočili podaljševanje preteklosti na podlagi manipulacije z njimi. Torej
               spoštljivo pokopljimo mrtve in se veselimo življenja.</p>
            </sp>
            <sp xml:id="SDZ7-Redna-08-2015-05-19.sp71">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Andrej Čuš, pripravi naj se gospod Matjaž Hanžek.</p>
               <p>Gospod Čuš, izvolite.</p>
            </sp>
            <sp xml:id="SDZ7-Redna-08-2015-05-19.sp72">

               <speaker>ANDREJ ČUŠ (PS SDS):</speaker>

               <p>Gospod podpredsednik, hvala lepa za besedo.</p>
               <p>Naj na začetku te razprave, ki teče že nekaj ur, povem, da sam popolnoma podpiram
               vsako prizadevanje posameznikov in politike za spravo ter pomiritev strasti, ki žal
               trenutno prevladujejo na slovenskem političnem prostoru. Žal v preteklosti in v času
               do osamosvojitve pa vse do danes nikoli nismo uspeli v prizadevanjih za spravo in nas
               to boleče poglavje slovenske zgodovine še danes opominja in tudi boli. Menim, da bi
               si morali za spravo prizadevati vsi posamezniki, državljanke in državljani, mi
               poslanci bi morali po eni strani biti tudi za vzor, civilna družba in vse druge
               družbene pore. Žal pa smo pred nekaj dnevi, tedni spet videli ogromno proslav, ki pa
               po mojem prepričanju niso imele nekih pozitivnih korakov pri doseganju sprave. Jaz
               celo ocenjujem, da je šlo ponovno za poskus provokacije in metanje peska v oči,
               plačanega s strani vseh davkoplačevalk in davkoplačevalcev. Govoriti o preteklosti ni
               lahko, je tudi zelo občutljivo, tudi meni kot mlademu posamezniku, a pravijo, da
               zgodovino pišejo predvsem zmagovalci. V resničnost tega rek sem se prepričal tudi, ko
               sem v zadnjem obdobju na televiziji gledal razna soočenja in javne tribune, vezane na
               spravo, ko sta bolj kot ne samo en ali dva zgodovinarja poveličevala revolucijo, ki
               se je dogajala med in po 2. svetovni vojni. In na tem mestu je prav, če želimo imeti
               normalno prihodnost, neobremenjeno prihodnost za mlade in prihodnje rodove, da vsi
               skupaj podamo jasno zahtevo, da si želimo objektivne zgodovine.</p>
               <p>Kar se tiče zakonskega predloga, ki ga je v proceduro vložila Poslanska skupina Nove
               Slovenije, bi rad tudi sam povedal, da je že v javni razpravi v sklopu priprave
               Zakona o prikritih vojnih grobiščih in pokopu žrtev tudi sama Komisija Vlade
               Republike Slovenije za reševanje vprašanj prikritih grobišč opozorila na potrebo po
               sprejetju zakona, ki bi uredil vsa tista področja ukvarjanja s prikritimi grobišči,
               ki jih obstoječa zakonodaja ne ureja, ali pa jih ureja tako pomanjkljivo, da delo v
               skladu s standardi razvitega sveta sploh ni mogoče. Naštevanje do zdaj opravljenega
               dela se komisiji ne zdi argument, s katerim bi bilo mogoče opravičiti nenaklonjenost
               vlade predlaganemu Zakonu o prikritih vojnih grobiščih in pokopu žrtev. Vse našteto v
               mnenju Vlade Republike Slovenije je bilo sicer opravljeno s skrajnim in predvsem
               nepotrebnim naporom, in sicer prav zaradi nejasnosti v veljavnem Zakonu o vojnih
               grobiščih. Večino dela je bilo opravljenega v letih 2000–2008. Po vstopu v rov svete
               Barbare v Hudi Jami 3. marca 2009 pa se je začela sistemska blokada vseh opravil, ki
               je možna. Ker Zakon o vojnih grobiščih iz leta 2003 ni predvideval, da bomo v
               Sloveniji vse do leta 2009 topografsko evidentirali več kot 600 prikritih morišč in
               grobišč. Zaradi te blokade več kot 100 na novo ugotovljenih prikritih morišč in
               grobišč ni niti topografsko obdelanih niti vpisanih v uradne evidence. In mi se imamo
               za neko normalno evropsko razvito demokracijo. Mislim, da nam še kar nekaj manjka.
               Prav tako pa se ugotavlja, da zaradi številnih sprememb noveliranje obstoječega
               Zakona o vojnih grobiščih ni možno, to vlada ugotavlja, ampak bi bilo treba sprejeti
               nov zakon. Za kaj takega pa verjetno v tem trenutku nismo sposobni. Ob tem bi tudi
               rad omenil enega izmed zadnjih zapletov prav pri stvareh, ki jih Vlada Republike
               Slovenije v mnenju izpostavlja kot delo, ki nemoteno teče. Javni razpis za
               premestitev posmrtnih ostankov iz Hude Jame v krstice iz inoksa je bilo treba
               razveljaviti in ponoviti, ker je komisija ugotovila, da je Ministrstvo za delo,
               družino, socialne zadeve in enake možnosti razpisne pogoje pripravilo povsem
               neskladno s strokovnimi priporočili Inštituta za sodno medicino in brez dogovora s
               Pivovarno Laško. Da ne govorim o tem, da komisija o pripravi javnega razpisa sploh ni
               bila obveščena. Seveda se mi ob tem tudi poraja vprašanje, kdo si tako prizadeva in
               otežuje delo Komisije Vlade za prikrita grobišča? Žal se sam ne morem znebiti
               občutka, da je to politično motivirano, pri tem pa verjetno sodeluje kup
               privilegirancev, ki še danes moralizirajo vsem Slovenkam in Slovencem, sami pa se
               predčasno upokojujejo, redno dobivajo dodatke k prejemkom, za katere ni nobene
               osnove, in še bi lahko našteval. Slovenija je pač dežela dvojnih standardov.</p>
               <p>Na vse dogajanje pri nas in razne proslave, katerim sem bil tudi sama priča v
               zadnjih dneh, pa bi lahko rekel, da je Slovenija država – polno ideologije in malo
               kruha. In dokler bomo s tem zastrupljeni, dokler ne bomo s tem razčistili, se
               spravili, žal ne vidim perspektive. Saj o tem lahko vsak pogleda, kako se ljudje
               izseljujejo. Ob tem pa bi rad tudi citiral sociologa Tomšiča, ki je dejal, tudi
               vezano na razpravo v Državnem zboru: <q>"Poveličevanje nedemokratičnih režimov,
               opravičevanje njihovih praks in zmerjanje nasprotnikov z izdajalci je izraz
               miselnosti, ki nikakor ne spada v razviti svet. Ironično je, da to pogosto počnejo
               prav tisti, ki se imajo za zelo napredne. Izdajalec je tako vsak, ki zagovarja
               ureditev zahodnega tipa, utemeljeno na tržnem gospodarstvu in svobodni zasebni
               pobudi. Izdajalec je danes že vsak, ki zagovarja zahodne vrednote …"</q></p>
            </sp>
            <sp xml:id="SDZ7-Redna-08-2015-05-19.sp73">

               <speaker>PODPREDSEDNIK PRIMOŽ HAINZ:</speaker>

               <p>Gospod Čuš, samo trenutek, se opravičujem, a lahko izklopite mikrofon, vam bom dal
               besedo čez nekaj sekund.</p>
               <p>Spoštovani, dovolite, da razpravo na kratko prekinem. Pozdravljam predsednico
               parlamenta Ugande Rebecco Alitwala Kadaga z delegacijo.</p>
               <p><stage>/ aplavz/</stage></p>
               <p>Delegacija se nam je pridružila na galeriji velike dvorane, ki se sicer udeležuje
               mednarodne konference Dan Afrike, ki danes in jutri poteka v Ljubljani. Spoštovana
               predsednica, dobrodošli! Excellency, welcome in Slovenia.</p>
               <p>Gospod Čuš, se opravičujem, nadaljujemo sejo, izvolite.</p>
            </sp>
            <sp xml:id="SDZ7-Redna-08-2015-05-19.sp74">

               <speaker>ANDREJ ČUŠ (PS SDS):</speaker>

               <p>Saj ni problema, sicer zelo nenavadna praksa, ampak ne protestiram.</p>
            </sp>
            <sp xml:id="SDZ7-Redna-08-2015-05-19.sp75">

               <speaker>PODPREDSEDNIK PRIMOŽ HAINZ:</speaker>

               <p>Po Poslovniku.</p>
            </sp>
            <sp xml:id="SDZ7-Redna-08-2015-05-19.sp76">

               <speaker>ANDREJ ČUŠ (PS SDS):</speaker>

               <p>Naj nadaljujem s citatom. <q>"Izdajalec je torej vsakdo, ki zagovarja zahodne vrednote
               in spoštovanje pravil Evropske unije."</q> In ko je danes gospod Prikl, kot že velikokrat
               v zadnjih dneh, na televiziji govoril, kako moramo biti ponosni na svojo preteklost,
               na ne vem kaj vse, bi rad povedal naslednje – heroji so uničili 90 % arhivov o
               herojski preteklosti. Želim si, da bi tako kot večina držav Evropske unije stopili
               skupaj, si vsi prizadevali za spravo in brez provokacij vse dostojno pokopali. Šele
               takrat bomo lahko rekli, da smo razvita družba. Vse do takrat, ko tega ne bomo
               storili, pa se bomo vsako leto, predvsem maja, kregali in provocirali ter ukvarjali s
               tem, namesto da bi se ukvarjali s prihodnostjo države, mladih in prihodnjih rodov.
               Hvala lepa.</p>
            </sp>
            <sp xml:id="SDZ7-Redna-08-2015-05-19.sp77">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Če dovolite, še enkrat pojasnilo, da mi imamo po Poslovniku, da tuje delegacije, ko
               pridejo, lahko prekinemo sejo. Gospoda Čuša sem pa prosil, da je pritisnil zato, da
               mu ni šel čas. Prav, hvala lepa.</p>
               <p>Besedo ima gospod Franc Jurša, pripravi naj se dr. Mitja Horvat.</p>
               <p>Izvolite, gospod Jurša.</p>
            </sp>
            <sp xml:id="SDZ7-Redna-08-2015-05-19.sp78">

               <speaker>FRANC JURŠA (PS DeSUS):</speaker>

               <p>Podpredsednik, hvala za besedo. Lep pozdrav velja vsem, ki smo v dvorani!</p>
               <p>Začel bom tako – že v predstavitvi stališč poslanskih skupin in poznejših razpravah
               je bilo jasno videti, da danes zopet stojimo na dveh različnih bregovih. Eni stojijo
               na levi, drugi pa seveda na desni. In zanimivo – ko govorijo levi, se desni držijo za
               glavo; ko pa govorijo desni, se pa levi držijo za glavo. In z velikim nezadovoljstvom
               pospremijo razpravo oziroma predstavitev stališča razpravljavca. Sem predvsem za to,
               da se opravi pietetni pokop vseh mrtvih v vseh vojnah, da se bomo razumeli, da ne
               nasprotujem takšnemu dejanju. V vojni, po moji presoji, pa tudi tisto, kar so mi
               govorili moji starši, ki so doživeli grozote 2. svetovne vojne, ni zmagovalca oziroma
               nihče v tej vojni ne dobi. Je pa res, da obstajajo na nek način poraženci na bojišču
               in zmagovalci na bojišču. Pa še nekaj osebnega bom povedal. Moj oče – kljub njegovi
               mladosti, 17 in toliko let, glede na to, da je Hitler izgubljal drugo svetovno vojno
               – je bil nasilno mobiliziran v nemško vojsko. In je meni, ko sem odraščal, povedal ob
               priložnosti tako: Franc, zgodovino pišejo zmagovalci. Jaz bi k temu nekaj dodal, da
               jo pravilno oblikujejo zgodovinarji. Najmanj pa to, da jo oblikujejo politiki, ki jo
               uporabljajo za dnevne politične namene; temu pa osebno zelo nasprotujem. Veste, v
               vsaki vojni se je v danem trenutku treba opredeliti, kje boš sodeloval. In ta
               odločitev je ključnega pomena. Zakaj? Ker pozneje, če se pravilno opredeliš, se ti ni
               treba opravičevati, ali pa da se v imenu tebe tvoji sinovi in hčerke oziroma tvoji
               vnukinje in vnuki opravičujejo, zakaj si se opredelil tako, kot si se opredelil. Že
               iz svoje izkušnje iz leta 1991 vam moram povedati, da sem iskal nekatere rešitve in
               zapise zaradi tega, če bom imel kdaj vnuke, da me vnuki ne bodo spraševali, kje pa,
               dedi, si bil ti leta 1991. Tam, kjer sem moral biti, in sem odigral tisto vlogo, za
               katero sem bil takrat pooblaščen. Za osvežitev spomina vam bom povedal dogodek, ki se
               je pred kratkim zgodil v hiši demokracije, ko so nekateri predlagali – ve se, kdo –
               visokega častnika Slovenske vojske za višji čin. Kako smo se takrat spraševali, kje
               je bil gospod na ta in ta dan. Pa mogoče je nanj vplivalo to, da se v tistem trenutku
               in tistem dnevu ni mogel drugače odločiti; in se je zgodilo tako, kot se je zgodilo.
               Zato poudarjam to, da je zelo pomembno, kako se odločiš v danem trenutku v vojni,
               kjer nobena stran ne dobiva. Glede glavnega pomisleka do veljavnega zakona o vojnih
               grobiščih bom rekel tako, da zakon, ki ga imamo na tem področju, dejansko ureja
               določene zadeve; predlagani zakon, ki ga imamo pred sabo, pa zahteva kar nekaj
               popravkov. Skozi razpravo je bilo slišati, da mora biti na vsak člen napisan amandma.
               To se pravi, da bomo morali še nekaj korakov prehoditi, da bomo ta zakon sprejeli
               takšnega, kakršnega tudi potrebujemo. Zdaj ne bom rekel, da so finančne posledice
               zanemarljive. Gre za denar, ki ga v tem trenutku pač nimamo, čeravno bi rekli, da bi
               ga za to bilo treba poiskati. S tem tudi do neke mere soglašam. Ampak osebno mislim,
               da bi mogoče to pieteto lahko izpeljali na bolj enostaven način, da ne bi delali vseh
               DNK analiz, ker je vprašanje, koliko jih sploh bo, saj jih vnaprej ni moč napovedati.
               Mislim, da so tudi relativno zelo drage. Veljavni Zakon o vojnih grobiščih ni
               problematičen po vsebini, ampak v tem, da ga pristojni organi ne izvajajo. In
               pristojni organi bi morali to izpeljati, ne pa da dobimo zadnji dan razprave
               predsednika komisije, v čem je problem. Predsednik komisije bi nam moral ta problem
               napisati že prej, da bi se mi lahko skozi njegovo pismo mogoče tudi bolj temeljito
               pripravili za današnje parlamentarno zasedanje.</p>
               <p>Moram reči, da je tudi stališče Vlade relativno zelo, pod narekovaji, <q>"mlitavo"</q>.
               Mogoče bi moralo biti malo bolj konkretno in jasno opredeljeno. Vlada meni, da je
               treba zakon proučiti v smislu sistemsko-pravnega vidika ter proučiti vprašanje, ali
               ne bi bilo primerneje, da se cilji in namen predloga zakona naredijo s spremembo že
               veljavnega zakona. O tem sem govoril, če bi se ta zakon na nek način spoštoval in bi
               uradniki dosledno ta zakon izvajali, potem bi verjetno imeli bistveno boljše
               rezultate in verjetno tudi ne bi prišlo do predloga, ki ga je pripravila Nova
               Slovenija. Tudi stranka Desus, kljub temu, da so se prijemali za glave, ko so
               nekateri naši poslanci in poslanke razpravljali, diskutirali – pač, na nek način
               imamo vsi srce na enem mestu in ne smete zadev tako razumeti. Demokracija je, da
               usklajujemo stališča. In jaz sem za to, da jih, gospe in gospodje z one strani,
               usklajujemo. Potem bomo prišli do boljših, kvalitetnejših in dolgoročnih rešitev.
               Hvala lepa.</p>
            </sp>
            <sp xml:id="SDZ7-Redna-08-2015-05-19.sp79">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima dr. Mitja Horvat, pripravi naj se gospa Iva Dimic.</p>
            </sp>
            <sp xml:id="SDZ7-Redna-08-2015-05-19.sp80">

               <speaker>DR. MITJA HORVAT (PS SMC):</speaker>

               <p>Najlepša hvala, predsedujoči, za besedo. Spoštovani poslanke in poslanci!</p>
               <p>Mislim, da je napočil čas, da malo pogledamo, kaj je v dokumentu, ki je pred nami in
               o katerem teče današnja razprava. Ko pogledam, kakšni so razlogi za sprejetje zakona,
               berem, da <q>"se veljavni Zakon o vojnih grobiščih izvaja prepočasi, saj je njegovo
               izvajanje v veliki meri odvisno od politične volje vsakokratne vlade za reševanje
               tega področja, pa tudi z zagotavljanjem sredstev za ta namen."</q> Mislim, da smo v
               precej nenavadni praksi, če se prepočasi izvaja nek zakon, da je treba sprejeti nov
               zakon. Ne vem, na kakšen način bo to pospešilo izvajanje veljavnega zakona, če bomo
               sprejeli nov zakon. To je moja prva logična zagata, ki jo imam s predloženim
               gradivom. Prav tako naj bi bilo tudi v praksi oteženo vpisovanje v register vojnih
               grobišč. Druge primerljive države, ki nimajo takšnega števila neodkritih prikritih
               vojnih grobišč, nastalih s povojnimi poboji, so do danes to nalogo v pretežni meri
               opravile. Tudi to nas kot narod zavezuje, da poglavje polpretekle zgodovine
               zaključimo s pokopom vseh žrtev, obeležitvijo njihovih grobov in spominom nanje.
               Primerljive države – več kot očitno je, da se težko primerjamo z državami, ki so
               navedene kot primerljive države: Italija, Nemčija, Estonija. Najbližje temu, kar se
               dogaja pri nas, je Španija, zanimivo, ki ni vključena med primerljive države, ker je
               situacija nekoliko obrnjena od naše; pa vendarle gre za ista vprašanja – vprašanja
               prikrivanja grobišč. Zanimive so njihove rešitve in na to smo že opozorili
               predlagatelja. Mislim, da je treba na to opozoriti in opozoriti tudi na načine, kako
               se lotevajo reševanja, odkrivanja in zavarovanja, predvsem dostojnega ravnanja s tem,
               kar ta grobišča v sebi skrivajo. Prav tako pogrešam, da bi se v današnji razpravi kdo
               ukvarjal in izhajal pri svojih razpravah iz ciljev zakona. Cilj predloga Zakona o
               prikritih vojnih grobiščih in pokopu žrtev je celovita ureditev področja prikritih
               vojnih grobišč za vse žrtve – torej ne samo Slovenci, temveč vsi – vojnega in
               povojnega nasilja, s čimer bo vsem padlim zagotovljena pravica do dostojnega pokopa,
               obeležitve groba oziroma grobišča in spomina nanje. Predlog zakona ureja pravno
               podlago za nadaljnje delo na področju odkrivanja prikritih vojnih grobišč in
               njihovega vpisa v register vojnih grobišč, identifikacijo žrtev v teh grobiščih in
               nato njihov dostojen pokop ter obeležitev groba oziroma grobišča. Področje urejanja
               vojnih grobišč, vključno s prikritimi vojnimi grobišči, nastalimi zlasti po koncu 2.
               svetovne vojne, se zakonodajno približuje ureditvam, kot ga imajo druge države
               članice EU. V teh ciljih ni sprave, v teh ciljih ni genocida, v teh ciljih ni
               vprašanja sodb in obsodb. Kolikor sem jaz razumel predlog zakona, se temu vprašanju
               zavestno ali nezavestno, to boste predlagatelji povedali sami, izogne. Povezovanje
               prikritih grobišč s spravo je seveda možno, ampak je konstrukt. Sprava je, kot je
               rekel tudi gospod Zore, proces – ne enkratno dejanje. To, kar jaz očitam razpravi in
               temu, kar se dogaja v družbi, je, da se želi z enkratnim dejanjem ali z nekaj dejanji
               vprašanje spraviti z dnevnega reda. Kadar bomo govorili o spravi, takrat bomo
               govorili najprej o vprašanju priznanja, da se je nekaj zgodilo, nato tudi iskanja
               resnice, kaj se je zgodilo, in na koncu z nekim simbolnim dejanjem sprave, sprave
               več, vsaj dveh strani, potem tudi opravilo kot simbolno dejanje. Vse to pogrešam pri
               tem zakonu; je pa ves čas prisotno v razpravi v družbi. Pod načeli tudi ne najdem
               tega, o čemer razpravljajo razpravljavci, da predlog zakona sledi temeljnemu
               civilizacijskemu načelu, da ima vsak človek pravico do dostojnega pokopa, do groba in
               spomina. Vprašanje odpuščanja je bilo prav tako že danes izpostavljeno. Vsem tistim,
               ki bi jih ta zanimiva tematika zanimala, lahko namignem, da je na pomenljivi strani
               1914 stvarnega kazala Svetega pisma Stare in Nove zaveze, standardnega prevoda iz
               izvirnih jezikov, ki jo je kot študijsko izdajo izdala Svetopisemska družba Slovenije
               v Ljubljani leta 2011, boste našli zanimivo napotilo na to, kaj odpuščanje pomeni in
               komu je namenjeno. Glede tega priporočam nekoliko skrbnejše ravnanje.</p>
               <p>S čim se pravzaprav ukvarjamo? Očitno z najrazličnejšimi strahovi, kar opozarjam, v
               različnih primerih ob obravnavi različnih vprašanj v tem državnem zboru večkrat. Spet
               se ukvarjamo s strahom. Ukvarjamo se strahom tistih, ki so skozi desetletja morali
               molčati; ukvarjamo se strahom tistih, ki jim je to molčanje tudi koristilo. Zato
               pravim, če gremo v te procese, najverjetneje ne bo dovolj to, kar je predlagano, in
               tudi cilji najverjetneje s tem zakonom, kot je predlagan, ne morejo biti doseženi.
               Ampak je treba iskreno komunicirati v družbi in zato, kot sem napovedal na začetku,
               se veselim današnje razprave, pričakujem argumente, zakaj moramo to vprašanje, ki nas
               deli, spraviti z dnevnega reda v tej družbi. Ne pospraviti, pomesti pod preprogo,
               ampak opraviti z njim. Ne s simbolnimi enkratnimi dejanji in zlasti, seveda moj
               namig, ne tako, da se pretirano ukvarjamo s tem, kar je minilo; ampak da se ukvarjamo
               z aktualnimi problemi ljudi, ki so žrtve, ne samo tiste žrtve, ki so v prikritih
               grobiščih, čemur je namenjen ta zakon, in njihovemu dostojnemu pokopu, to je itak
               minimum, ampak temu, da se lahko vključijo v to družbo brez etikete. Jih ne bom
               imenoval, ker seveda vsakdo dobro ve, kakšne etikete so se prilepile potomcem teh
               žrtev, s katerimi morajo živeti danes in s katerimi morajo sami pri sebi tudi
               opraviti, ker jim v prostoru ne ponudimo možnosti, da bi o njih spregovorili, kot smo
               slišali že kakšno zgodbo, kajti zgodbe so imanentne politikom. Zgodbe so tukaj zato,
               da potrkajo na čustva ljudi, da jih zganejo in odprejo srca, da bi ljudje lahko
               sprejeli sporočila. Kadar so te zgodbe resnične, so toliko bolj ganljive, toliko bolj
               prepričljive. Je pa zelo nerodno, če se uporabljajo zgodbe, ki ne ustrezajo resnici,
               zato je prvi in osnovni pogoj, da se o stvareh pogovarjamo iskreno. In zato pogrešam
               tudi skozi vso razpravo, tudi mi daje vedno več argumentov, da je občutek pravi –
               vprašanje, ali gre pri tem zakonu res za iskren namen, da se zgodi to, kar je
               napisano kot cilj; kar pogrešam, kot sem v neformalnih pogovorih tudi že povedal,
               zlasti v 1. členu, tudi v 2., da se jasno definira, kakšen je namen tega zakona.
               Kajti nad nami bdi tesnoben občutek, da gre kot zelo pomemben razlog tudi za veliko
               proračunskega denarja. To je skrb, to je strah, upam, da ga boste predlagatelji lahko
               odpravili iz tega prostora, da bomo lahko šli neobremenjeno naprej. Lepo je bilo
               povedano že prej, po naših podatkih stane ena DNK analiza od 200 do 900, zelo
               različne številke krožijo. Nič ne vemo o tem, koliko bi taka komisija, ki ima
               najširša pooblastila, ki si sama določa, kaj bo delala, program dela; in kot smo
               ugotovili, tudi za to zavezovala vlado, ministra, generalnega direktorja direktoratov
               v obstoječem trenutku in vprašanje, koga v nadaljevanju, ker je zelo opisno določeno,
               ker se nikoli ne ve, lahko pride tudi do spremembe pristojnosti za vprašanja, ki so
               danes pred nami in s katerimi se ukvarjamo. 500 do 700 tisoč evrov za to, ker ne
               moremo iskreno pogledati problemu v obraz in ker ne moremo vložiti dodatnih naporov,
               da se odpravijo ovire, o katerih govori predlagatelj; in je moral očitno kot skrajni
               poskus predlagati zakon, da bi se zakon izvajal, kot je napisano na začetku zakona.
               Mislim, da moramo zmoči v tej družbi napor, da pristojni organi, ki izvršujejo
               zakone, ki so pred nami, da spremenijo njihovo vsebino, da jih spremenijo ali
               dopolnijo, da dosežemo končen namen. Ampak danes še nisem slišal, kaj je zares namen
               tega zakona. Sprava, ki je bila uporabljena, je pomembno vprašanje, ampak ne vidim v
               tem zakonu, da je namen doseči spravo. In zato tudi lepo prosim, izogibajmo se
               vprašanjem, kaj bomo storili s storilci, to je stvar drugih organov, ne vprašanje
               pietete, dostojnosti, pokopa vseh žrtev. Je pa zelo pomembno, da priznamo, ali te
               žrtve sploh obstajajo, in da storimo vse, kar je v naši moči, da se dostojno ravna s
               tem, kar najdemo v prikritih grobiščih. Moja osebna bolečina, metoda mora biti
               spoštovana. O njej smo predlagatelja obvestili, da imamo strokovne članke, ki
               govorijo o tem, kako je treba ravnati. Mi si resnično prizadevamo, da spoštujemo
               arheološke metode ravno zaradi tega, da ravnamo s posmrtnimi ostanki dostojno. Ne
               vem, ali je obstoječ način sondiranja, ga tudi ne bom izrekel zato, da ne bom preveč
               <stage>/ znak za konec razprave/</stage> … veste, kako se sondira. Jaz imam resen zadržek sam pri
               sebi, ali je to sondiranje danes dostojno ravnanje s posmrtnimi ostanki žrtev
               povojnih pobojev. Najlepša hvala.</p>
            </sp>
            <sp xml:id="SDZ7-Redna-08-2015-05-19.sp81">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Predlagatelj, gospa Ljudmila Novak.</p>
            </sp>
            <sp xml:id="SDZ7-Redna-08-2015-05-19.sp82">

               <speaker>LJUDMILA NOVAK (PS NSi):</speaker>

               <p> V marsičem se moram strinjati z gospodom Horvatom. Današnja razprava poteka o vseh
               mogočih stvareh, samo ne o žrtvah oziroma pokopu žrtev. Mi smo želeli pripraviti samo
               orodje v pomoč, da bi se ti pokopi lažje izvajali. Pogrešam to pieteto do mrtvih, do
               njihovih sorodnikov, do žalujočih. Tukaj pripoveduje res vsak svojo zgodbo, vsak
               svojo bolečino, vsak svoje razumevanje zgodovine; nimamo pa v mislih tistih, ki so
               bili žrtve tega, katere želimo pokopati. Naš namen je bil, saj sem se v začetku
               srečevala z vsemi – poglejmo, kaj je treba izboljšati, kako je treba izboljšati. Ko
               ste omenili arheološko stroko, naj povem, da so nas člani komisije prav na to
               opozorili, da je prav nepietetno, če govorimo, da so 50 let posmrtni ostanki teh
               žrtev arheološka najdba in zato moramo to obravnavati po arheoloških zakonih. Ampak
               po forenzičnih pravilih, pravilniku in tako naprej, ki je bil pohvaljen tudi na
               mednarodnih simpozijih kot zgled dobrega načina obravnavanja teh žrtev oziroma
               posmrtnih ostankov; in zato moramo tudi vedeti, da je lahko komu tudi vir zaslužka
               ali priložnost, ko se morajo posmrtni ostanki žrtev obravnavati na nek način, ki prej
               otežuje, celo več stroškov je zaradi tega, ne pa olajša delo.</p>
            </sp>
            <sp xml:id="SDZ7-Redna-08-2015-05-19.sp83">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Iva Dimic, pripravi naj se gospod Žan Mahnič.</p>
               <p>Izvolite, gospa Dimic.</p>
            </sp>
            <sp xml:id="SDZ7-Redna-08-2015-05-19.sp84">

               <speaker>IVA DIMIC (PS NSi):</speaker>

               <p> Hvala lepa, predsedujoči. Spoštovani kolegice in kolegi!</p>
               <p>Poslušala sem današnje razprave in dvome v resničen namen v tej državi, da imamo
               predlagatelji ali Nova Slovenija resničen namen doseči spravo v tej državi. Zdi se
               mi, da je bilo govora tudi o odprtih srcih v naši družbi. Se mi zdi, da če bi imeli
               vsi odprta srca, bi začutili namen Nove Slovenije, da naredi pomemben korak k spravi
               v tej državi, ko vsi že 25 let na nek način držijo glavo v pesek, tudi v tej naši
               samostojni državi. Pri nas na Notranjskem, od kjer prihajam, ima praktično vsaka
               hiša, vsaka hiša, vsaj enega svojca, ki leži v prikritem grobišču. Kako naj jaz tem
               svojcem razložim, da država tega področja ne uredi?! Kako naj razložim, da se ne da,
               ni pomembno, ali je padel na strani zmagovalcev ali poražencev; ker kot je bilo že
               povedano in tudi v pridigi nadškofa, da so hodile vojske mimo in tista, ki je prva
               prišla, jih je pobrala po vaseh. Mnogo jih je, ki so bili na strani zmagovalcev, pa
               so videli, za kaj se gre, pa so se potem vrnili domov, pa bi tam vsi hlastali po
               njihovih življenjih, pa so se potem tako ali drugače odločili – nekateri prebegnili
               čez mejo, nekateri se skrivali praktično skoraj celo življenje in bili tiho. In
               tisti, ki so verjeli in ki so bili pravi domoljubi, ni pomembno, na kateri strani, in
               če so bili na napačni strani, so bili etiketirani, tudi njihovi otroci, njihove
               vdove, njihove družine, njihovi potomci. V tem državnem zboru sem ena izmed mlajših
               generacij in vesela sem, da ugotavljam, da jih je veliko moje starosti. Mislila sem,
               ko sem se odločala za ta poklic oziroma za to poslanstvo, da bomo mi skupaj vendarle
               bili zmožni narediti en korak naprej, da bomo rekli – ja, res, ljudje ležijo tudi po
               jarkih. To je dejstvo. Dajmo jim možnost do groba, dajmo jim možnost, da prižgejo
               svečko, ker vsi, ki smo potomci takih žrtev, imamo del njihovih reber. Čudim se, da
               sem v tej državi še zmeraj etiketirana in manj vredna. Zakaj? Zaradi neke ideologije,
               ki se je zgodila pred 70. leti?! Ampak mi smo srednja generacija, stari dobrih 40
               let, ker mislim, da zmoremo narediti ta korak naprej. Lahko povem, moj star ata leži
               v sosednji vasi, v Rakovem Škocjanu. Ustno izročilo govori o tem – ne leži sam, še
               kar nekaj možakarjev, ki so pri 33. letih izgubili življenje. Komu naj sporočim ta
               ustni vir? Komu naj sporočim, da mi že 70 let vemo, da leži v Rakovem Škocjanu?
               Ministrstvu za delo kot najvišjemu organu v tej državi, ki pa nima niti ustreznih
               kadrovskih virov, resursov, da bi to področje lahko celovito pokrivalo. Prebrala bom
               del citata pridige. <q>"Ko je namreč en del Evrope proslavljal mir in svobodo, si je
               drugi del Evrope nadel črne rute in potihoma, na skrivaj ihtel za pomorjenimi."</q> To je
               citat nadškofa Zoreta pri pridigi. Ja, res je bilo tako. Res je bilo tako. Moja stara
               mama ni smela žalovati. Štirikrat na leto si je lahko nadela črno ruto, in to pred
               kvatrno soboto. To so resnične zgodbe in nič drugega ne želim kot to, da tudi nam
               otrokom, ki smo potomci, omogočite, da izvemo za grobove in na njih prižgemo svečo.
               Jaz na našem grobu ne prižgem sveče, jo grem prižgati v Rakov Škocjan, tam, kjer naj
               bi se domnevno zgodil ta zločin ali kakorkoli, bo nekdo sedajle manipuliral z
               besedami. Jaz želim s tem zakonom omogočiti, da stopimo en korak naprej. Prepričana
               sem, da je prišel čas, ko smo bili, kot sem rekla, poklicani v svoje poslanstvo, tudi
               v Državnem zboru, da naredimo korak naprej. In še en citat tiste pridige me močno
               nagovarja, kako je mogoče, da smo skoraj tri četrt stoletja po koncu 2. svetovne
               vojne odpustili Nemcem in Italijanom, brat bratu pa ne? V normalni državi pravijo, da
               je to normalna norma, ampak kot vse povsod vidimo, da temu ni tako.</p>
               <p>Zato srčno upam in želim, da le vidimo, da je naš predlog zakona korak naprej, da se
               v tej državi postavijo stvari na pravo mesto, da se starta s pomembnimi stvarmi. Do
               nobenega nimamo zamer, ljudje so vse odpustili, samo dajte, da začutimo tisti košček
               reber, nič drugega ni v tej državi. <stage>/ znak za konec razprave/</stage></p>
            </sp>
            <sp xml:id="SDZ7-Redna-08-2015-05-19.sp85">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Žan Mahnič, pripravi naj se mag. Alenka Bratušek.</p>
               <p>Izvolite, gospod Mahnič.</p>
            </sp>
            <sp xml:id="SDZ7-Redna-08-2015-05-19.sp86">

               <speaker>ŽAN MAHNIČ (PS SDS):</speaker>

               <p>Hvala za besedo, gospod podpredsednik. Kolegice in kolegi!</p>
               <p>Kljub temu, da je ta zakon takšen in da je ta tema takšna, da omogoča, da bi na
               dolgo in široko razpravljal o samih dogodkih, ki so se zgodili pred sedemdesetimi
               leti; če želite, da bi razpravljal o tem, zakaj je sploh prišlo do tega, da danes
               potrebujemo takšen zakon, da imamo toliko mrtvih, ki ležijo po gozdovih in povsod
               drugod, sem se odločil, da ne bom razpravljal o tem, ampak da bom razpravljal
               striktno in samo o tem zakonu, teh členih in o pomislekih, ki jih imam glede tega
               zakona. Velikokrat smo že slišali danes, da naj obstoječi zakon ne bi deloval, da se
               naj ne bi izvajal. In upravičen pomislek je, kdo nam pa garantira, da se bo ta zakon
               izvajal?! Kdo nam garantira, da se bo vse dogajalo tako, kot je tu notri predvideno?
               V Sloveniji imamo veliko zakonov, veliko kvalitetnih zakonov, ki pa se med drugim ne
               izvajajo. Poglejte štiri leta že imamo, recimo, Zakon o odvzemu nezakonitega
               premoženja; kakor sem iz medijev izvedel, je prišlo samo dvakrat do zaplembe
               nezakonitega premoženja. Se ne izvaja, vsi pa govorijo o tem. Ko sem bral ta zakon,
               sem se spomnil na eno izmed mojih najljubših literarnih del – Antigono. Antigona
               predstavlja vse tiste etične in moralne norme, zaradi katerih je nastal tudi ta
               zakon. Kot je Antigona s svojo sestro Ismeno spremljala svojega slepega očeta Ojdipa
               in ko je on umrl, sta se njena brata Eteokel in Polinejk spopadla, kdo bo prevzel
               prestol za svojim očetom, kdo bo postal kralj Teb. In v tem dvoboju sta bila oba
               ubita. Kasneje je stric, ki je postal kralj, Kreon, prepovedal pokopati Polinejka.
               Dejal je, da naj izdajalec leži pred obzidjem, branitelja Eteokla pa bomo pokopali.
               Antigona je čutila tisto notranjo vest in je pokopala svojega brata, ki je ležal in
               razpadal pred obzidjem. Vemo, kako se je končalo. Mrtve je treba pokopati in jim dati
               pravico do groba, ne glede na to, kdo je bil na kateri strani.</p>
               <p>Mogoče samo vprašanje in glavni pomisleki, ki jih imam, če pogledamo te člene, se mi
               zdi že v 1. členu mogoče malo ponesrečeno, ko piše <q>"dokončen, dostojen pokop vseh
               žrtev vojnega in povojnega nasilja"</q>. Meni je beseda <q>"dokončen"</q> odveč, ker kakšen je
               lahko pokop drugačen kot dokončen?! Pokop je pokop, strinjam pa se s tem, da mora
               biti dostojen. V 2. členu imam mogoče malo težav z nekaj definicijami. Prikrita vojna
               grobišča – tukaj predlagatelj označi, kot da so to grobišča žrtev vojnega in
               povojnega nasilja oziroma po vojni usmrčenih oseb na ozemlju Republike Slovenije, ki
               so bila po 2. svetovni vojni prikrita. Ampak potem so vsa grobišča že zajeta, ker so
               bila vsa grobišča prikrita. In ne vidim potrebe, da bi potem, kot je bilo tudi že
               danes izraženo, še posebej imenovali domnevna vojna grobišča in novo odkrita vojna
               grobišča. Če grem naprej, 5. člen: Predstojnik direktorata se je dolžan udeleževati
               sej komisije in je odgovoren za realizacijo sklepov komisije. Oziroma še prej, ker
               sem izpustil 4. člen. 4. člen – mene osebno moti tudi sestava komisije. Komisijo
               sestavlja 9 članic oziroma članov. Menim, da bi morali točno specificirati, kdo od
               teh devetih članov je kdo, ne pa da smo preveč splošni, recimo – s področja različnih
               strok, zgodovinske, kriminalistične, arheološke, antropološke, sociološke in stroke s
               področja varstva kulturne dediščine. Menim, da bi morali tu opredeliti, bodisi dva
               zgodovinarja bodisi dva arheološka delavca, antropologi in tako naprej. Trije člani
               se imenujejo iz vladnih in nevladnih organizacij s področja združenj svojcev žrtev
               revolucionarnega nasilja. Zopet, kakšno bo razmerje? Vlada bo imenovala to komisijo,
               nekaterim verjetno ne bo všeč, če bo v to komisijo imenovan gospod Dežman; drugim ne
               bo všeč, če bo v tej komisiji gospod Pirjevec. Zopet bo potem lahko prišlo do tega,
               da se bomo obtoževali, kakšna je ta komisija in na katero politično stran se bolj
               nagiba. Potem v 5. členu: Predstojnik direktorata se je dolžan udeleževati sej te
               komisije. Kakor je že bilo rečeno, ministrstvo bo odgovarjalo za delo te komisije. In
               kar me tu še moti, da je pa ta predstojnik zadolžen za realizacijo sklepov komisije;
               ne komisija sama, ampak ta predstojnik. V 6. členu: <stage>/…/</stage> skupinsko ali posamično
               identifikacijo, če je to mogoče. Kako bi si jaz predstavljal približek tega
               dostojnega pokopa – bi bil na ta način, da bi vsi tisti svojci, ki imajo interes, da
               dobijo svoje bližnje, svojce, sorodnike, da sami dajo svoj DNK, da se naredi pri teh
               grobiščih, ki jih imamo, izkop, da se ugotovi, kje se ujema, tistim, ki jim je v
               interesu, da se pokoplje. Za ostale pa, za katere se ne najde svojcev teh pobitih, pa
               jih pokopljemo bodisi na civilnem pokopališču bodisi v kostnici, kot je potem naprej
               tudi v določeni meri nakazano. Potem v 9. členu: Komisija obvesti tudi lastnike in
               imetnike drugih stvarnih pravic o obstoju domnevnega vojnega grobišča na njihovem
               zemljišču ter o načrtovanih posegih na njihova zemljišča, o začasnih zavarovanjih in
               zaznamovanjih. Spet se mi tu poraja vprašanje. <q>"Če se v zvezi z domnevnim vojnim
               grobiščem ne izvedejo postopki v skladu z Zakonom o kazenskem postopku, komisija
               začne oziroma nadaljuje postopek odkrivanja prikritega grobišča v skladu s tem
               zakonom."</q> Kako je s posegom v lastniško pravico, kako je, recimo, če se nekdo ne bo
               strinjal, da se na njegovem zemljišču izvaja sondiranje ali kakršnekoli druge
               aktivnosti? Vemo, da je lastnina pri nas sveta stvar in prav je tako, ker le imamo
               demokracijo, ki temelji na privatni lastnini. Torej me zanima, kako je s tem posegom
               v lastniško pravico. <q>"Sondiranje se izvaja tudi na mestih, kjer ustni viri nakazujejo
               grobišče."</q> Kako bo s temi ustnimi viri? Ali bo dovolj že, da nekdo to pove, ali bo
               treba potem pregledovati še pisne vire, ali bomo sondirali večje število lokacij? Kar
               me tudi zelo moti, je pa v 10. členu, kjer na koncu piše: O predaji posmrtnih
               ostankov svojcem odloči komisija, če več svojcev izkaže interes za prevzem posmrtnih
               ostankov. Tu me zanima, če več svojcev izkaže interes za prevzem posmrtnih ostankov
               enega okostja ali več okostij, ker dvomim, da si želimo, da bi bila ta komisija
               mediator med svojci, če si nekdo želi pokopa, nekdo si ne želi pokopa. Vemo, da
               obstajajo tudi stališča svojcev, da si nekateri ne želijo pokopa, ampak si želijo
               samo spominskega obeležja na kraju, kjer je bil posameznik ubit. Nekateri pa si
               želijo, da se ga pokoplje v družinskem grobu. Potem pa še v 11. členu: Način pokopa
               žrtev iz posamičnega vojnega grobišča določi komisija. Tukaj me zanima predvsem, na
               podlagi kakšnih kriterijev? Zelo se strinjam z mnenjem mojega predhodnika dr. Mitje
               Horvata. Zagotovo to ni zakon o spravi. Če želimo, se lahko v tem parlamentu
               pogovarjamo tudi o spravi, tudi o resnici, da se da na mizo vse argumente, enih in
               drugih, nekatere je tudi že predsednik Državnega zbora izpostavil. Svetujem vam, da
               si preberete sestavek, ki ga je omenil, našega predsednika gospoda Janeza Janše.
               Menim, da ta zakon ne bo prinesel sprave. Bo pa prinesel to, kar potrebujemo, da
               pokopljemo žrtve in da se potem govori o spravi. Prav tako sprave ne bo prinesel
               noben spomenik, sploh me, recimo, pri tem spomeniku moti, da je postavljen v dveh
               stebrih, kot da je narod razdvojen. Če bi želeli res ponazoriti spravo, bi moral
               spomenik recimo biti, kaj jaz vem, kakšna piramida na začetku, nato narazen, potem se
               združimo. Ali pa kakšen spomenik, ki je na začetku narazen, da sta dva stolpa, potem
               pa pride skupaj. Jaz si tisti spomenik zdaj predstavljam, kot še vedno naprej, da gre
               v neskončno gor razdvojen narod; ampak to je stvar interpretacije, to ni stvar
               svojega zakona. Fokusiral sem le na ta zakon, ker je ta zakon danes v obravnavi.
               Upam, da bom, verjamem, da bom tudi dobil odgovore na te pomisleke in vprašanja, ki
               jih imam, predvsem kar se tiče tega, kar sem izpostavil. Hvala.</p>
            </sp>
            <sp xml:id="SDZ7-Redna-08-2015-05-19.sp87">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima v imenu predlagatelja gospa Ljudmila Novak. Izvolite.</p>
            </sp>
            <sp xml:id="SDZ7-Redna-08-2015-05-19.sp88">

               <speaker>LJUDMILA NOVAK (PS NSi):</speaker>

               <p> Moram reči, da mi je všeč, da se je kolega Mahnič skoncentriral na zakon in mu bom
               tudi z veseljem odgovorila.</p>
               <p>Kdo nam garantira, da se bo ta zakon izvajal? Nihče nam tega ne garantira. Kot sem
               že večkrat poudarila, potreben je dober zakon, potreben je denar in potrebna je tudi
               politična volja. Mi smo želeli v tem primeru izboljšati zakon na podlagi trditev,
               pričevanj članov komisije, ki se konkretno ukvarjajo s problemi. Mi lahko tukaj imamo
               vse mogoče pomisleke, predloge, želje, zahteve; ampak mi nismo na terenu delali, mi
               se konkretno nismo s tem srečevali, zato jaz tej komisiji verjamem in zaupam. Ko ste
               govorili o definicijah: prikrito grobišče in tako naprej, to so dejansko že
               definicije, ki so uporabljene v Zakonu o vojnih grobiščih. Ker Zakon o vojnih
               grobiščih ureja tematiko po tem, ko je to grobišče že vpisano v register in ga mi ne
               ukinjamo, ker obstajata in živita drug ob drugem. Mi govorimo o zakonu do tistega
               trenutka, ko je grobišče evidentirano, do takrat, ko je vpisano v register in pride
               do dostojnega pokopa. Naprej pa tematiko ureja Zakon o vojnih grobiščih, zato so tudi
               definicije takšne, kot v tistem zakonu, ker se dopolnjujeta. Sestava komisije, mi smo
               opredelili sestavo komisije glede na profesionalno znanje, se pravi zgodovinar,
               arheolog in tako naprej; kdo bodo člani komisije, to pa bo imenovala vlada. Enkrat
               nam bodo všeč, enkrat nam ne bodo, eni bodo dobro delali, eni mogoče malo manj dobro.
               Vsega pa se v nobenem zakonu ne da naprej predvidevati. Pa vsak zakon lahko zlorabimo
               in v vsakem najdemo luknje in tako naprej. Ko smo govorili o ustnih virih, tudi pisni
               viri verjetno obstajajo. Če pogledamo, Nemčija ima celo, da mora vsaka organizacija,
               vsako društvo predati pisne vire, če jih ima, to je prav. Ustni viri, to so pa priče,
               ki še živijo, žal jih je vedno manj. Zakaj odloči komisija, če več svojcev izkaže
               interes? Zato, ker kjer se prepirata dva, ne bom rekla, da tretji dobiček ima; ampak
               mora nekdo odločiti. Večkrat se dogaja, tudi v družinah, da nekateri bi nekoga
               pokopali tja, drugi tja – in nekdo pač mora odločiti. Če se pa sporazumejo, pa se
               komisija v to ne bo vmešavala.</p>
               <p>Strinjam pa se in nikjer nismo trdili, da bomo s tem zakonom že dosegli spravo.
               Sprava je proces, vendar pokop žrtev se mora zgoditi; in to je lahko en korak na poti
               k spravi.</p>
            </sp>
            <sp xml:id="SDZ7-Redna-08-2015-05-19.sp89">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Alenka Bratušek, gospod mag. Matej Tonin bo premislil, kaj lahko
               naredi v 15 sekundah, nato pa je na vrsti gospod Matjaž Nemec.</p>
               <p>Izvolite, mag. Bratušek.</p>
            </sp>
            <sp xml:id="SDZ7-Redna-08-2015-05-19.sp90">

               <speaker>MAG. ALENKA BRATUŠEK (PS ZaAB):</speaker>

               <p>Najlepša hvala in lep pozdrav tudi z moje strani vsem, ki smo prisotni!</p>
               <p>Žalostna sem, ker danes ponovno izrabljate našo polpreteklo zgodovino za deljenje
               ljudi – na vaše in naše. Vsi smo državljani Slovenije in vsi imamo pravico do lepega
               življenja, do lepe prihodnosti v tej državi. Mi, ki smo tukaj, pa imamo celo
               odgovornost, da našo državo in naše ljudi peljemo v lepšo prihodnost. Zgodovine ne
               moremo spreminjati, lahko pa se na nek način z njo spravimo. Ob zadnjih proslavah ob
               koncu 2. svetovne vojne, ob 70. letnici konca 2. svetovne vojne je bilo ogromno
               takšnih, ki so govorili, da je potrebna sprava, da je treba ta del naše zgodovine
               dejansko zapreti – in to ljudje ali politiki z leve in desne. Danes sem priča nečemu
               povsem drugemu, in to tako z desne kot leve. In na tak način, spoštovani kolegice in
               kolegi, teh stvari ne bomo res nikoli zaključili in se bomo še leta in leta ukvarjali
               s svojo zgodovino. Zakon, ki je danes pred nami, potrebuje kar nekaj popravkov.
               Navedel jih je v mnenju naše poslanske skupine kolega Jani, in to absolutno drži. Ne
               bom jih zdaj še enkrat ponavljala. Brez teh popravkov zakon naše podpore ne bi ali pa
               ne bo nikoli dobil. Ne morem se strinjati s tem, da 70 let po koncu vojne, po koncu
               teh dogodkov neprestano odpirate stvari, ki verjamem, da so za marsikoga boleče in
               težko posluša vsak dan znova in znova te zgodbe. Mogoče ta zakon res ne bi bil
               potreben, mogoče bi se določene stvari dalo urediti v obstoječem zakonu. Ampak, roko
               na srce, kolegice in kolegi, to ni in ne bo prvi tak zakon. Kar nekaj zakonov, jaz
               sem se spomnila enega, ki po vsebini tudi slučajno ne paše sem, to je Zakon o organu
               in skladu za reševanje bank. Vsi ali veliko nas je opozarjalo, da ta zakon ni
               potreben, da rešimo to v sistemskem zakonu – v Zakonu o bančništvu. Pa ste,
               spoštovani kolegi v koaliciji, brez problema sprejeli zakon, ki po oceni marsikoga ne
               bi bil potreben. Verjetno pa bi se tudi s korekcijo, dopolnitvijo obstoječega zakona
               stvari dale popraviti. Tudi sama verjamem v dobronamernost predlagateljev; sem pa ob
               predstavitvi zakona v naši poslanski skupini, ko nam je kolegica Novakova prišla
               predstavljat ta zakon, podala predlog, da se skušamo pred vložitvijo zakona čim bolj
               uskladiti in bi se že pod predlog zakona podpisalo čim več poslanskih skupin. Mislim,
               da bi bil sam postopek sprejemanja bistveno lažji. Nekaj so besede, drugo so dejanja.
               Ko govorimo o spravi, je marsikoga med nami oziroma so marsikoga med nami polna usta;
               ko pa pride do dejanja, se pa vas veliko potegne nazaj.</p>
               <p>Danes je bilo tukaj povedanih kar nekaj osebnih izkušenj, zato si bom tudi sama
               dovolila to narediti. Moj dedek oziroma star ata, kot sem mu jaz rekla, Maks Bratušek
               je bil partizan, sodeloval v bojih, bil zaprt v Begunjah med 2. svetovno vojno, lahko
               rečem – partizan z dušo in telesom. Živel v Arclinu, majhno naselje, skozi to naselje
               pa pelje cesta do Teharij. In že dolgo nazaj, ko v naši družbi še sploh nihče ni
               govoril o kakršnikoli spravi, o kakršnihkoli povojnih pobojih; mi je on kot partizan
               povedal, da so po tej cesti kar nekaj ljudi peljali v smrt, da so bili vmes tudi
               otroci in da to ni bilo prav. In jaz se strinjam, zelo dobro sem si te besede
               zapomnila. Res ni bilo prav. Ampak, spoštovani kolegice in kolegi, kaj sem jaz,
               Alenka, ki se je rodila 25 let po vojni, kriva za to, kar se je dogajalo? Kaj so za
               to krive generacije, ki danes živijo, kaj so za to krive generacije, ki prihajajo za
               nami? Nič. Zgodovine ne moremo spreminjati, pa če nam je to všeč ali ne.</p>
               <p>Resnično si želim, da nehamo ta del naše zgodovine izkoriščati v politične namene,
               izkoriščati za deljenje ljudi na naše in vaše. Naredimo, kar je prav, da bodo mrtvi
               dostojno pokopani, in se končno enkrat začnimo ukvarjati z našo prihodnostjo.</p>
            </sp>
            <sp xml:id="SDZ7-Redna-08-2015-05-19.sp91">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Tonin, ste razmislili? Hvala lepa, dobro.</p>
               <p>Besedo dajem gospodu Matjažu Nemcu, pripravi naj se dr. Vinko Gorenak.</p>
               <p>Izvolite, gospod Nemec.</p>
            </sp>
            <sp xml:id="SDZ7-Redna-08-2015-05-19.sp92">

               <speaker>MATJAŽ NEMEC (PS SD):</speaker>

               <p>Hvala lepa, predsedujoči.</p>
               <p>Danes je ta dan, ko govorimo ne samo o naši zgodovini, ampak govorim o nas samih.
               Vsak od nas oziroma kar nekaj od nas je danes govoril tudi svojo osebno zgodbo, več
               ali manj so te zgodbe povezane s tragičnim zaključkom, ki ga, žal, nosimo zdaj že
               tretja, četrta povojna generacija, kot da bi bili mi kaj krivi za to. Zgodovino je
               treba spoštovati, jo je treba skušati razumeti. Ampak samo ščepec bom jaz še priložil
               svojega; prihajam iz Primorske, kjer je bil dvajset, petindvajset let na pohodu tisti
               fašizem, kjer je pisalo povsod Qui si parla soltanto italiano. Moji dedki, babice,
               niso se mogli izobraževati v slovenskem jeziku in so v temu duhu tudi odraščali.
               Ampak naj povem nekaj, leta 1943 se je del naše družine, ki spada k Furlaniji, se
               pravi italijanski veji, razšel; želela je veliko Italijo. Drugi del naše družine je
               želel močno in veliko Jugoslavijo, kjer se govori slovensko. Z letom 1943 so se ti
               kontakti prekinili. Po smrti moje tete, ko je umrla v taborišču v Italiji, ta zgodba
               se je nadaljevala 68 let. V družini smo leta 2012 sklenili, smo se usedli za mizo in
               smo se spravili – italijanska in slovenska veja, enake, iste družine smo se usedli, o
               preteklih dejanjih se nismo pogovarjali; vsak je sebi nosil svojo bolečino, z enakim
               ciljem, da to presekamo in naredimo konec. To je potrebno našemu narodu, mi se po 70.
               letih nismo pripravljeni pogledati si v obraz, v oči in si oprostiti. Si preveč
               preprosto oprostimo za vse grehe, ki so jih počeli naši predhodniki. Kot vnuk, kot
               pravnuk za dejanja svojih staršev, dedkov in pradedkov nismo nič krivi, nisem nič
               kriv. Lahko pa jih samo obžalujem, se oprostim in opravičim. Ampak dejstvo je, da pot
               sprave ne vodi po cesti prikrojitve zgodovine, dejstvo je, da so se, žal, nekateri na
               lastno pest, drugi pa ne, v preteklosti odločili narobe. Dejstvo je, da so bile v
               času vojne storjene tudi zaprisege okupatorju. Pa ne da bi rad govoril, kaj je večje
               zlo – komunizem, fašizem ali nacizem, ampak dejstvo je, da pod zadnjima dvema
               zagotovo tukaj ne bi govorili slovensko, pod prvim – pa lahko še diskutiramo.</p>
               <p>Jaz bi rad na nek način poudaril to našo sago, ki traja že 70 let. Postavil bi
               mejnik, zgodil se je preteklega aprila in mislim, da večina od vas sploh ne ve, o čem
               govorim, ker mediji o tem sploh niso pisali oziroma zelo malo; so poudarili samo
               določene izseke. Zgodilo se je na Škofijski gimnaziji, kot je Mitja Klavora,
               generalni sekretar Zveze združenja borcev za vrednote NOB, dejal, da obžaluje
               revolucionarno nasilje, ki je bilo storjeno med in po vojni. Peter Sušnik, Nova
               Slovenska zaveza, je obžaloval zaprisego Nemcem in označil zaprisego kot najtemnejše
               dejanje, ki jo domobranska gibanja kadarkoli storijo. A nam ni to dovolj?
               Predstavnika organizacij sta se javno pred študenti, pred dijaki izrekla; in to
               dijaki, ki so predsedniku republike Borutu Pahorju in obema dvema predstavnikoma
               jasno povedala, da imata tega dovolj, da smo obremenjeni vsi, podedujemo obremenitve
               od naših staršev, od naših dedkov, od naših pradedkov. Kdo si jemlje pravico
               obremenjevati nadaljnje generacije s preteklimi slabimi dejanji naših predhodnikov?
               Ljudje so se odločali, kot so se. Jaz sem tudi svojega dedka vprašal, na bazi česa se
               je odločil, da je šel v partizane. Rekel je, saj nisem imel druge možnosti, saj nismo
               nič vedeli, kaj se dogaja. Fantje smo šli ali v gozd, ali so nas Italijani odpeljali
               v taborišča, ali deportirali v njihovo vojsko. Njihove odločitve krojijo še današnjo
               usodo, usodo tretje, četrte generacije. Jaz ne vem, če je kdo od vas bil, ampak sam
               sem bil v Teharjah, bil sem v Kočevskem rogu, bil sem v Hudi Jami, bil sem v Gonarsu,
               bil sem na Pagu, prosim vas lepo; jaz bi predlagal dva avtobusa, da se vsi poslanci
               usedemo in skupaj obiščemo vse te kraje, za ene in za druge, in da se vsem poklonimo,
               kot sva z Matejem Toninom – ko tudi mediji niso videli kot veliko zgodbo – okoli
               meseca novembra naredila in sva postavila vence sprave oziroma, bom rekel, ponižanja
               v Kočevskem rogu ter na Svetem Urhu nad Ljubljano. Jaz bi na nek način tudi povabil
               poslance, da se udeležujejo tudi proslav, ki jih obeležujemo Primorci ob priključitvi
               Primorske; tam smo samo eni in isti. Vedno smo samo levi, ker nekatere moti zvezda,
               ampak dejstvo je, da se zaradi te osvoboditve na Primorskem govori slovensko. Brez
               tega bi bil jaz danes verjetno kje v Milanu, Rimu, Napoliju ali kjerkoli že. Se mi
               zdi zelo pojmljivo, pa bom nadaljeval, ker je kolegica Iva Dimic citirala predsednika
               republike, ko je dejal, kako je mogoče, da smo ob 70. obletnici 2. svetovne vojne,
               skoraj po treh četrtinah stoletja po 2. svetovni vojni odpustili Nemcem, Italijanom,
               brat bratu pa ne. Pustimo to vprašanje odprto, da si bomo sami pri sebi lahko
               odgovorili. Kdaj bomo dovolj močni, da bomo to sprejeli kot edino pot proti izhodu?
               Jaz bi samo nekaj rekel politiki, dajmo sprejeti izziv, ali smo sposobni eno leto ne
               govoriti o polpretekli zgodovini; pa vidimo po enem letu, kako se bo naša družba
               spremenila.</p>
               <p><q>"Domovina je ena, nam vsem dodeljena, in eno življenje, in ena smrt."</q> Oton Župančič.
               Imejmo to v mislih, hvala lepa.</p>
            </sp>
            <sp xml:id="SDZ7-Redna-08-2015-05-19.sp93">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Vinko Gorenak, imate besedo.</p>
               <p>Pripravi naj se gospod Jože Tanko.</p>
            </sp>
            <sp xml:id="SDZ7-Redna-08-2015-05-19.sp94">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Sedim danes cel dan v dvorani, pa res se trudim, razen kosila ni bilo nič, da bi bil
               odsoten, zato da vas vse poslušam. Rekel bi, da se ob mnogih nastopih spominjam pesmi
               Besede, besede, besede, besede. Naj se zdaj kar vzvratno dotaknem nekaterih
               nastopajočih. Gospod Nemec, moj predgovornik, lahko se z vami strinjam. Saj bi se
               podpisal pod to, kar vi govorite; ampak besede, besede, besede me mučijo. Zakaj?
               Proslava ob priključitvi Primorske – jaz sem bil na prvi proslavi, pa vas nisem
               videl. Zakaj sem bil na prvi proslavi? Ker je praznik priključitve Primorske
               Sloveniji vpeljala vlada Janeza Janše z nekim čistim namenom, čistega dejanja –
               priključitve Primorske Sloveniji. In spomnim se danes prve proslave, ki je bila za
               moje pojme fantastična. Fantastična! Ampak glejte, kaj se potem zgodi, kaj se je
               zgodilo kasneje? Ta praznik, ta proslava in zakaj danes mene ni tam več. Ta proslava
               je bila potem posvojena, ukradena. Ukradla jo je Zveza borcev in to je problem. Zdaj
               pa vi pravite, da nas ni tam. Ja, naredite proslavo priključitve Primorske Sloveniji
               in ne dopustite, da jo ukrade neka organizacija, ki predstavlja nadaljevanje saj vemo
               česa. Zločinov. Veste, to je pa problem. Druga zadeva, govorili ste o gospodu Klavori
               in Sušniku. Ja, tudi tam se jaz podpišem spodaj. Ampak naj vas spomnim, da je taisti
               gospod Klavora leta 2012 na eni proslavi rekel, da je treba z mano, Pličaničem, pa še
               s kom, vlado Janeza Janše obračunati tako, kot leta 1945. Jaz sem podal ovadbo, pa
               veste, kam je šla. Vam je lahko jasno. Kako verjeti gospodu Klavori s temi besedami,
               ki jih je izrekel tem dijakom, tukaj se lahko podpiševa. Ne moreva pa se podpisati
               pod to in upam, da bi tudi vi obsodili to, kar je govoril leta 2012 taisti gospod.
               Potem ste govorili o tem, kako ste šli na vse kraje zločinov, takih in drugačnih. Jaz
               sem bil veliko pred vami. Veliko, veliko – na vseh. Prvo na partizanskih, potem na
               tistih, tudi kot predstavnik Državnega zbora. In prej, ko sem poslušal nekatere
               govornike, je situacija lahko precej drugačna. Jaz se lahko podpišem tudi pod to, kar
               govori gospa Bratušek. Ja, če tukaj to naredimo. Če pa k tem dodam <q>"bandiera rossa la
               trionferŕ"</q> v vlogi predsednice Vlade, <q>"evviva il comunismo e la libertŕ"</q>; potem pa
               vidiš, da so eno besede, besede, besede, dejanja so pa drugo. To je problematična
               zgodba. Kolegi iz Nove Slovenije, tukaj je samo še predsednica, jaz sem globoko
               prepričan, ampak res globoko prepričan, da je vaš cilj, vaš namen, vaš postopek, ki
               ste ga pričeli, dober. Kdo bi lahko obsodil to, kar želite doseči? Ampak se bojim, da
               se doseči ne da. To mene muči. Namreč, mi lahko sprejmemo po mojem še deset zakonov,
               pa tega ne bomo mogli urediti. Zakaj? Vam bom ponazoril na enem samem tipičnem
               primerku. Ministrstvo za delo med drugim deli denar za razno razne organizacije, tudi
               tiste iz leta 1991. Tudi tiste iz leta 1991. Predvsem pa za tiste iz leta 1945.
               Pojdite pogledat za zadnjih deset let nazaj, kako so se stvari gibale. Ko sva bila
               midva oba v vladi, ali pa še prej, med štiri in osem, smo nekoliko uravnotežili
               zgodbe, nekoliko uravnotežili zgodbe in po moji oceni – številke kažejo na to –
               pravično delili ta sredstva. Za leto 2012 se verjetno oba še najbolj spomniva. Nekaj
               mesecev kasneje, ko sva midva odšla, je prišla gospa Bratušek, so izginjala vsa
               sredstva za kakšne domoljubne organizacije iz leta 1991. Zveza borcev je šla gor 100
               %, VSO je šel pa dol tako, da še komaj živi, če bo preživel. Denar je sveta vladar in
               eno so torej besede, besede, besede, potem pa so dejanja. Prepričan sem, tudi če ta
               zakon sprejmemo, tudi če bi to sprejeli, ali pa še kakšnega boljšega od tega,
               eventualno, me situacija v tem državnem zboru danes prepričuje v naslednje. Jaz nisem
               videl v tem zakonu, ki ste ga predlagali, ene besede o rehabilitaciji kvizlingov.
               Oboževalec tovariša Tita tam čez pa pravi, da ne pristajajo na to, da bi vi
               rehabilitirali kvizlinge. Ja, saj jih niste. Saj niste imeli tega namena. Mislil sem
               na oboževalca gospoda Kučana, se opravičujem. Niste tega imeli. Potem je bila vsaka
               druga beseda v njegovem naslovu pieteta, pieteta, pieteta. Potem pa tistemu, ki je
               bil na čelu organizacije, ki je kršila vse človekove pravice, ki so obstajale v tej
               državi, reče, kako je krasen človek; in je imel pravi govor. To je dvoličnež. Dokler
               bomo mi imeli dvolično politiko v tem državnem zboru, ni mogoče, tudi če imamo, če
               spravimo ta zakon, ni mogoče pričakovati, da bodo učinki pravi. Tudi kasneje gospa
               Bašičeva, <q>"obstoječi zakon ni dober."</q> Seveda je dober, tudi jaz se strinjam, da je
               dober, ampak če ga pa nočemo izvajati – problem je v tem. O predstavnici Združene
               levice ne bom govoril, ker sem šel ven in bom to počel tudi v prihodnje. Dokler je ne
               bom srečal na kakem položaju predsednice Zveze borcev; verjetno, po govoru sodeč je
               res tako učinkovito.</p>
               <p>Situacija je tudi naslednja. Zelo sem vesel nekaterih nastopov SMC; tudi vašega
               nastopa, predsednik, nastopa gospoda Horvata in še nekaterih, pod pogojem, da to niso
               besede, besede, besede. Jaz ne rečem, da so, ker vi ste vendarle – predsednik Janša
               je objavil včeraj – tisti, ki ste želeli brati, ste lahko brali – malo daljši tekst,
               ki govori o nekih pogojih za narodno spravo. Rekli ste, da 4,5 tistih pogojev
               podpišete, in ste jih našteli; dva sta pa vprašljiva. Z vidika vašega položaja tudi
               razumem, ker ste predsednik Državnega zbora. Razumem to situacijo. Ampak, glejte,
               kolegi iz SMC, če ne bomo priznali, poleg tistega, kar je predsednik Državnega zbora
               že naštel, če ne bomo priznali tudi naslednjega – izkoriščanje oboroženega upora
               proti okupatorju za prevzem oblasti je zavržno dejanje. Mislim, da bomo morali –
               tisti polovici tamle to govoriti je brez zveze, a veste, <stage>/ nerazumljivo/</stage> in to nima
               smisla, to je noro, da bi jim sploh govoril. Ampak verjetno bom morali priznati, da
               je leta 1945 šlo za nasilen prevzem oblasti in da to verjetno ni hvalevredno dejanje,
               ampak je obsojanja vredno dejanje. Verjetno bomo to morali priznati. Potem pa še
               tista druga: Samoobramba in upor proti revolucionarnemu nasilju sta bili legitimni
               dejanji. Verjetno potem še kakšne druge straže niso legitimne. Mislim, da bo dozorel
               čas, da bomo tudi to sprejeli. Ker če bomo to sprejeli, potem smo pa pravzaprav na
               konju, če bi temu tako rekel, recimo da je bel. Čakati na to, da se bodo gospodje na
               oni strani vprašali, koliko je ura, je nesmisel, to je nesmiselno dejanje. Ker če
               nekdo zakona ne bere, pa govori o tem, kako rehabilitira kvizlinge, pa vse tiste
               partizanske govore, z izjemo gospoda Nemca ter mogoče še koga, ki sem jih slišal z
               nasprotne strani; saj te govore poslušamo od leta 1945. To je brez zveze, to so
               oprani možgani.</p>
               <p>Kdaj bom jaz verjel v uspeh z zakonom ali brez zakona? Ko bom gospo Levičar in gospo
               Tomić videl v Barbara rovu, ko bosta položili venec, kot sem ga jaz, pa ste ga vi že
               tudi. Ampak jaz sem ga sposoben še na Frankolovem, pa še kje; ne vem pa, ali je
               obratno tudi tako. Ko vidiš tistih 800 kosti, tisoči so pa še spodaj, pa to sploh
               niso kosti, ampak so deli mumificiranih trupel, ko te iz tiste škatle ven gledajo
               oči, verjemite mi, da je hudo. Ampak saj tam čakajo že 70 let. Potem je mogoče bolje,
               da še 10, 15, 20, pa se bo vsaj nekaj dostojnega zgodilo, če bo najpomembnejši del
               politike – gospodje na sredini – pripravljen narediti korak naprej. Ampak kakorkoli
               gledamo na situacijo, je treba priznati še eno zadevo. Jaz sem vendarle tista povojna
               generacija, pa ne misliti, da so bili kakšni moji svojci kje pri kakšnih ta belih,
               saj na Štajerskem tega, vemo, da ni bilo, večinsko. Moj oče je bil celo neko zelo
               kratko obdobje v 14. diviziji, da smo si na jasnem, da ne bi bilo kakšnih čudnih
               pogledov. Naš šolski sistem, ki ubija ljudi, ki ubija njihove možgane, ne 60 let, že
               več kot 70 let, je tisti, ki nas pohabi, jaz sem globoko prepričan, da nas pohabi, in
               da nismo sposobni razmišljati tudi s svojimi možgani. Kdaj sem jaz začel razmišljati
               s svojimi možgani na to temo? Kot otrok, ko me je mama peljala k svojemu očetu, ki ni
               imel nohtov. Jaz kot sedemletni otrok nisem razumel, zakaj moj star ata nima nohtov,
               ima neke bule na koncu prstov namesto nohtov. Pa sem vprašal, zakaj mu pa nohti niso
               zrasli? Imel je partizansko penzijo, da smo si na jasnem, ker je štiri leta gostil
               pet ljudi na svoji kmetiji, imeli so partizansko tiskarno. Potem so pa konec leta
               1944–1945 mimo prišli partizani in so mu rekli, zakaj je kravo prodal Nemcem. Prodal
               za denar – in so mu zato nohte dol populili. Potem se je meni to <stage>/ nerazumljivo/</stage> in
               sem rekel, da moja tovarišica čudno govori, ko pravi, da so bili oni samo pridni in
               lepi, Nemci so bili pa barabe. Oni so plačali, ti so mu pa nohte dol potrgali. Potem
               začne človek razmišljati. Ampak jaz bi si želel, da začne razmišljati še kdo nasproti
               mene, predvsem s svojo glavo.</p>
               <p>Naj nadaljujem z dejstvom, nekdo je prej rekel, pa ne vem več kdo, kaj bi se
               zgodilo, če bi se danes nekje našlo neko partizansko grobišče ali neka jama, ki bi jo
               bili partizani. Jaz upam, da imajo že vsi spomenike postavljene; in prav je, da jih
               imajo postavljene. Ampak poglejte, postavili smo jih od 45 do 90. To je v času, ko
               nismo smeli vedeti, da obstajajo še eni drugi. Ampak če bi jih danes odkrili, sem
               prepričan, brez dodatnih sredstev Ministrstva za delo – proračun borcev je
               fantastično velik – bo čez 14 dni, tri tedne tam stal spomenik. In prav je tako. Ali
               pa bodo prekopani, prav je tudi drugo, drugo bi bilo boljše. Zakaj torej nismo
               sposobni tistih tisočev, pa mi danes govorimo o Barbara rovu, okej, baje je Pečovnik
               v Celju enkrat večji od Barbara rova. Menda je Pečovnik enkrat večje morišče – tudi v
               rudniku, ki ga še odprli nismo. Ampak zakaj ne bi vseh teh ljudi pokopali na dostojen
               način? Brez kvizlingov, brez ocen, kaj so naredili, česa niso naredili. To naj sodijo
               tisti, ki morajo sodijo; ki ne sodijo, to tudi vemo. Ampak na način, da dobijo svoj
               grob. Kakšen razlog obstaja, da ga ne dobijo? Ne, sem moram gledati, tam je
               nesmiselno. Še ena zadeva. Vseskozi, od leta 1990 naprej, veste, kje sem delal, ni
               treba razlagati, ampak vseeno – nekaj kazenskih ovadb je pa le bilo. Pa ne misliti,
               da je kakšna preiskava trajala dve leti ali kaj podobnega. Niti slučajno. Če je sploh
               prišlo do preiskave, če je niso že tožilci zavrgli, so to preiskovanje sodniki
               zavrgli v petih, šestih mesecih. Vi mi pa ne reči, da imamo na eni strani deset
               tisoče mrtvih; na drugi strani imamo ljudi, ki povedo, da so to počeli, celo
               priznajo, da so to počeli – tožilci in sodniki pa nič. Zakaj že? Ali nimate občutka,
               da gre za oprane možgane – v šolskem sistemu, tudi pravne fakultete, če želite? Za
               deformacijo.</p>
               <p>Kakorkoli že, če se vrnem k predlagateljici, predlagateljem, po moji oceni, še enkrat
               vam povem, vsebinsko ni kaj reči vašemu cilju. Cilj je pravi, ampak ta cilj bi mogli
               že leta 1991 imeti. Tudi če bi bil vaš zakon sprejet ob miselnosti, kakršna je, ob
               miselnosti, ko ti nekdo govori o kvizlingih in rehabilitaciji kvizlingov, pa o vsej
               zveličavnosti tovariša Kučana, poglejte, ne gre skupaj. On predstavlja oblast, vsi
               ste pa opozicija, pa mi tudi. Jutri bo tam na Ministrstvu za delo dosegel, tudi če je
               vaš zakon sprejet, da pač slučajno denarja več ne bo za komisijo, pa bo ugasnila in
               je čisto … Veste, kaj hočem povedati? Ni smiselno. Dokler mi ne bomo sposobni se
               odreči in priznati zgodovino takšno, kakršna je bila; ob tem, da sodišča opravijo
               svoje delo, če ga še sploh lahko kaj. V Nemčiji sodijo 93 let staremu človeku. In
               dokler zgodovine ne bodo postale tiste sile v družbi, ki na vsak način hočejo ne samo
               nadaljevati <q>"tekovine revolucije"</q>, ampak prevzeti oblast in se verjetno podobno
               obnašati, ali kako, jaz na vem, do takrat ni nobenih realnih možnosti, da bi to
               naredili. In to je žal to. Torej, če so sedemdeset let čakali, pa naj še nekaj let za
               tisto dostojno, dostojno, dostojno.</p>
               <p>Politika in čas pa morata očitno dozoreti. Zdi se mi, da dozorevata, vsaj po izjavah
               predsednika Državnega zbora, gospoda Horvata in še koga. Zdi se mi, da se nekaj
               malega pa vendarle premika. Jaz ne želim biti do vseh enak, ker tam, kjer se mi zdi,
               da opazim in da se mi zdi, da vendarle nekdo, pa tudi če je nasprotna politična
               opcija, dela prave korake, se mi zdi, da jih moram podpreti in da moram biti za
               takšne stvari. Tam, kjer pa ni pomoči, pa tudi vojska ne vzame, kot so rekli. Tam,
               kjer ni pomoči, tudi vojska ne vzame; kjer ni nič, tudi vojska ne vzame. Pri
               nekaterih nastopih tam nasproti mene, pač bog pomagaj – čas bo naredil svoje.
               Hvala.</p>
            </sp>
            <sp xml:id="SDZ7-Redna-08-2015-05-19.sp95">

               <speaker>PREDSEDNIK DR. MILAN BRGLEZ:</speaker>

               <p>Besedo ima Violeta Tomić. Pripravi naj se gospod Jože Tanko.</p>
               <p>Izvolite, gospa Tomić.</p>
            </sp>
            <sp xml:id="SDZ7-Redna-08-2015-05-19.sp96">

               <speaker>VIOLETA TOMIĆ (PS ZL):</speaker>

               <p>Hvala za besedo. Kdor želi zapustiti dvorano, jo lahko, kajti spet imam besedo.</p>
               <p>Danes smo videli zelo zanimivo situacijo, predlagatelj – Nova Slovenija skuša svoj
               predlog zakona predstaviti kot tehnično ureditev, ki bo pomagala k uresničevanju
               civilizacijskega napredka, spoštovanja človekovih pravic in tako naprej. K temu mu
               najbolj pritrjuje Stranka modernega centra oziroma Stranka Mira Cerarja, od katere
               smo vajeni, da ne zavzema jasnega stališča in da krmari po sredini ter se sklicuje na
               etiko in moralo. Vsi tisti, ki zakonu nasprotujemo, naj bi širili ideologijo, medtem
               ko naj bi Nova Slovenija predlagala objektivno tehnično rešitev. Ampak to je daleč od
               resnice. Gre za popolnoma izkrivljeno perspektivo, ta perspektiva je najbolj jasna
               pri makroekonomskih vprašanjih in javnih financah, kjer predlogi zakonov veljajo za
               objektivno nujnost; vsi, ki smo kritični do teh predlogov, pa naj bi govorili
               ideološko. Ampak tole je, dragi moji, popolnoma zgrešeno. Ravno v predlogih, ki se
               kažejo kot najbolj objektivni, najbolj normalni, ravno tam je po navadi največ
               ideologije, pa če jo na prvi pogled vidite ali ne. Smo namreč v Državnem zboru, v
               njem smo zato, ker so volivci podprli različne ideologije in različne politične
               ideje. Prav zaradi tega v Združeni levici nasprotujemo predlaganemu zakonu.</p>
               <p>Naj še enkrat kratko in jasno povzamem naše stališče; ne nasprotujemo ureditvi
               grobov za žrtve povojnega nasilja; ločevati moramo na osebno, intimno in politično
               razsežnost. Kar se tiče prve, je pieteta nujna, na osebni ravni veljajo besede Janeza
               Stanovnika – v smrti smo vsi enaki. Smrt je smrt, izguba je izguba, ne glede na to,
               na kateri strani čigav svojec pade. Kar se tiče druge, politične, tukaj pa mi ne bomo
               popuščali pri spreminjanju in potvarjanju zgodovine. Osebno dimenzijo trpljenja žrtev
               – osebna dimenzija se danes izkorišča za politične točke, izkorišča se za zgodovinski
               revizionizem. To spreminjanje zgodovine se v zakonu kaže v dveh točkah. Prva, v
               ustanavljanju komisije, za katero je jasno, da bo zlorabljena v politične namene, v
               namene zgodovinskega revizionizma; to kaže njena sestava, pa tudi njene pristojnosti.
               Na drugi strani pa imamo vprašanje obeležij, spomenikov, pri katerih obstaja velika
               nevarnost, da bodo postali spomeniki izenačevanja odpora proti okupatorju in
               sodelovanja z okupatorjem. Spomeniki izenačevanja partizanstva in domobranstva.
               Zaradi teh dveh določb v predlogu zakona temu predlogu nasprotujemo, ker politizira
               kosti, ker skuša skozi zadnja vrata pripeljati še več zgodovinskega revizionizma.
               Veliko ste govorili o tem, da moramo doseči spravo, da gremo lahko naprej v tej
               državi. Ampak ne pozabimo, ta država in ta narod sta utemeljena na antifašizmu, zato
               danes tukaj, v tem državnem zboru govorimo slovensko. Naprej gremo lahko samo tako,
               da se ta antifašizem neha rušiti, da se neha rušiti partizanski boj za narodno,
               kulturno in socialno osvoboditev. Le na teh temeljih antifašizma lahko gradimo
               prihodnost. Kar pa je najbolj nevarna posledica današnje razprave in zgodovinskega
               revizionizma nasploh, je pa normalizacija fašizma, normalizacija fašistične retorike.
               V Evropi spremljamo vzpon Zlate zore, Jobbika, Nacionalne fronte brez spreminjanja
               zgodovine, brez načrtne pozabe upora proti fašizmu, upora proti izkoriščanju in
               zatiranju. Te politične stranke, ta skrajna desnica ne bi imela nobene možnosti za
               svoj vzpon. In ravno zato se moramo spominjati in spoštovati ter ohranjati
               antifašistično dediščino. Spominjati se moramo zato, da se zgodovina ne bi nikoli več
               ponovila. Nevarnost za ponavljanje grozot še nikoli ni bila tako blizu, kot je danes.</p>
               <p>Med domobranstvom in partizanstvom kot dvema nasprotnima političnima gibanjema sprave
               najbrž nikoli ne bo. Na osebni ravni, na medčloveški ravni pa je bila ta sprava v
               veliki meri že dosežena – med živimi in mrtvimi. Vsi se strinjamo, grobišča je treba
               spoštljivo urediti, a za to zadostuje že veljavni trenutni zakon. Pustimo zgodovino
               pri miru, odpustimo najprej sebi, da bomo lahko odpustili drugim. Daleč od pietete pa
               je, da se kosti izrabljajo za politične namene. Hvala.</p>
            </sp>
            <sp xml:id="SDZ7-Redna-08-2015-05-19.sp97">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Jože Tanko, pripravi naj se predstavnica Vlade.</p>
            </sp>
            <sp xml:id="SDZ7-Redna-08-2015-05-19.sp98">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Mislim, da je kar mučno, da Vlada v petih urah, razen uvodnega stališča, ni zmogla
               niti besede, enega stavka, da bi vskočila v to razpravo. Druga stvar, ki je prisotna
               v današnjem dnevu, je to, da gre izredno težko z jezika številnim v tej dvorani
               beseda genocid v Republiki Sloveniji oziroma na ozemlju Republike Slovenije. Tudi
               prej, ko je v uvodu predsednik Državnega zbora nagovoril glede armenskega genocida,
               je naštel veliko raznih dejanj – to je bilo včeraj –, razen teh zadev, o katerih
               govorimo danes. Težko gredo te besede z jezika predstavnikov političnih oblasti v
               Republiki Sloveniji. Zakaj je to tako? Zakaj zlahka govorimo o Srebrenici, zakaj
               zlahka govorimo o kakšnem drugem genocidu, ne moremo pa reči neke besede v opomin in
               spomin na to, kar se je zgodilo predvsem v povojnem obdobju v Republiki Sloveniji?
               Zdaj je vprašanje, če je ta del naše zgodovine res stoodstoten, kot nekateri
               govorite. Ali obstajajo tudi še kakšna druga dejstva, kakšen drug del zgodovine, ki
               predstavlja težavo mnogim, ki o tej temi govorijo danes. Mislim, da obstajajo
               dejstva, da obstajajo dokazi, dokumenti in dejanja, ki govorijo o tem, da ta del naše
               zgodovine ni tak, kot govorijo nekateri o njem. Tudi mnoge ste tukaj citirali, med
               njimi gospoda tovariša Janeza Stanovnika. Če bi gospodje imeli res interes, da bi se
               sprava dosegla v narodu, so imeli ti gospodje ali pa ti tovariši čas 45 let že do
               osamosvojitve in še potem 20 let po osamosvojitvi. ali 25 let. Pa poglejte, kaj se je
               v tem obdobju zgodilo. Ali so res imele te osebe in ta politična srenja, o kateri
               govorimo, res interes, da se te zadeve uredijo?! Sem sodi tudi gospod Milan Kučan.</p>
               <p>Postavlja se tudi vprašanje, zakaj je treba poseben zakon. Če se recimo odkrije nekje
               v gozdu neko truplo, se opravi prijava, naznanilo, pride zdravnik, naredi se
               obdukcija, sodnomedicinski postopek steče. V primeru, da je ugotovljeno, da je žrtev
               kaznivega dejanja, steče tudi kazenskopreiskovalni postopek – avtomatično. Sedaj pa
               sprašujem, zakaj je za osebe, ki se jim je to zgodilo v času po vojni, potreben
               drugačen postopek, poseben zakon, da se to ugotovi. To je veliko ločevanje in tudi
               velika sramota za Republiko Slovenijo. Postopek bi moral biti popolnoma enak, ne
               glede na to, kdaj so bile te žrtve oziroma … <stage>/ izklop mikrofona/</stage></p>
            </sp>
            <sp xml:id="SDZ7-Redna-08-2015-05-19.sp99">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnica Vlade – državna sekretarka na Ministrstvu za delo, družino,
               socialne zadeve in enake možnosti gospa Martina Vuk.</p>
               <p>Pripravi naj se predlagateljica.</p>
            </sp>
            <sp xml:id="SDZ7-Redna-08-2015-05-19.sp100">

               <speaker>MARTINA VUK:</speaker>

               <p>Hvala lepa, gospod predsednik. Spoštovani poslanke in poslanci!</p>
               <p>Iz te razprave oziroma po tej razpravi sodeč obstaja neko splošno soglasje vsaj
               glede nečesa, da je dostojen pokop splošna civilizacijska norma, s katero se vsi
               strinjamo. Bilo je nekajkrat citirano pismo predsednika komisije; tudi mnogi ste
               omenili, da nima smisla, brez veze je govoriti, kar je bilo do sedaj že narejeno;
               dajmo se raje zmeniti, kaj bo naprej narejeno. Jaz pa mislim, da je vseeno pomembno
               povedati in se spomniti, kaj je bilo do sedaj narejeno ravno zaradi tega, ker se
               potem potegnejo zaključki, saj se ni nihče oglasil, saj ni nihče ničesar rekel, kar
               pomeni, da se strinjajo s tem, da se na tem področju ni nič dogajalo. Rečeno je bilo,
               da so do leta 2009 stvari tekle tako, kot je treba, potem pa ni bilo zagotovljeno ne
               politične volje, ne kadrov, ne financ. Treba se je vseeno spomniti, da je leta 2009
               veljal enak zakon, kot velja danes, kar pomeni, če je vse lahko teklo, pomeni, da je
               tudi podlaga relativno ustrezna. Ampak mi in tudi vlada je ravno iz tega razloga
               sprejela stališče, ker ni želela reči, ni prav, da se sprejema še en zaklon, dovolj
               je to, kar obstaja, ni se treba sploh pogovarjati; zato smo se tudi, kot ste sami
               rekli, resno pogovarjali in je potekal nek konstruktiven dialog; ker namreč noben
               pogovor ni odveč, če so obojestranski nameni dobri in pozitivni ter je želja najti
               neko rešitev. Sedaj pa bom naštela, kaj se je dogajalo v letih od 2012 do aprila
               2015, ko bomo govorili o teh zadnjih letih, torej o obdobju, za katerega se pravi, da
               ni bilo nič narejeno; in obdobju, jaz bi težko govorila, da zaradi pomanjkanja
               politične volje – zagotovo pa drži, da je bilo manj financ na voljo. Ampak to ni
               edino področje, na katerem je bilo na voljo manj financ, ker pač splošno stanje
               sovpada z ekonomsko in gospodarsko krizo, ki se je začela ravno po letu 2009; v
               Sloveniji je takrat prišla do izraza. Zato težko govorimo, da je nekdo namerno samo
               tam in zanalašč ravno na temu področju krčil finance. So bile pa tudi v letu 2012 v
               približno enakem obsegu finance namenjene kot leto ali dve prej in kot leto, dve ali
               tri kasneje. Kar se tiče zadev, ki so bile izvedene v letih od 2012 do aprila 2015,
               sem notri spada redno letno vzdrževanje 120 vojnih grobišč na območju cele Slovenije;
               vzdrževanje in upravljanje kostnice na Dobravi v Mariboru; iznos posmrtnih ostankov
               iz 45 kraških jam in shranitev v kostnico Dobrava v Mariboru; ureditev prikritega
               vojnega grobišča Barbara rov, ta del, ki se tiče odločbe rudarske inšpekcije;
               sodelovanje z Ministrstvom za obrambo pri odkritju vojnega grobišča na območju
               vojaškega letališča Cerklje ob Krki in shranitev okostij iz tega območja v kostnici
               Dobrava v Mariboru; izvedba natečaja in priprava projektne dokumentacije za
               postavitev spomenika vsem žrtvam vojn; sodelovanje pri ureditvi spominskega parka in
               prikritih vojnih zemljišč na območju Kamniške Bistrice; odkup zemljišča na območju
               prikritega vojnega grobišča Mostec v občini Brežice; interventna sanacija po
               žledolomu in skrunitvi spomenika ter ureditev prikritih vojnih grobišč Konfin 1 in
               Konfin 2 v letu 2015; interventna sanacija spominskega parka Kampor na Rabu –
               potrebno ga je bilo urediti zaradi hudega neurja, kjer je bilo pokopališče praktično
               uničeno. Ureditev in sanacija vojnega grobišča Kozarje po žledu; sanacija in ureditev
               vojnega grobišča 1. svetovne vojne v Trenti; interventna ureditev grobišč 1. svetovne
               vojne v Ukancu in na Rebru; interventna ureditev vojnega grobišča in Ruske kapelice
               na Vršiču; ureditev vojnega grobišča in spominskega parka frankolovskim žrtvam ter
               sofinanciranje projekta Posočje – Poti miru.</p>
               <p>Že uvodoma je bilo rečeno, da je v evidenco prikritih grobišč vpisanih 600 takšnih
               domnevnih grobišč; da so bila sondiranja opravljena v 185 primerih, da je bilo s tem
               sondiranjem 99 teh grobišč potrjenih kot grobišča, da so dejansko notri posmrtni
               ostanki; in da je bilo 86 takšnih grobišč nepotrjenih. Kar se tiče urejanja Barbara
               rova – vojno grobišča Barbara rov, Huda Jama, je bilo odkrito marca 2009. In takrat
               se je začela gradnja kostnice, ki je bila do konca leta 2009 dograjena. Ta kostnica
               omogoča primeren, pieteten pokop oziroma shranitev. Grobišče je bilo v novembru 2012
               vpisano v register vojnih grobišč. Ministrstvo je na vhod v rudnik postavilo
               spominsko ploščo in uredilo prostor za položitev sveč in cvetja. Ministrstvo je z
               lastnikom rudnika Pivovarno Laško sklenila dogovor o upravljanju rudniških prostorov
               in na podlagi tega dogovora lastnik omogoča dostop do vojnega grobišča. Lastnik je
               dolžan skrbeti za varnostne razmere ter tudi za varnost obiskovalcev. Na podlagi
               pridobljenega statusa za vojno grobišče je začel veljati režim, ki je določen v 30.
               členu Zakona o vojnih grobiščih za območja vojnega grobišča. Lanske aktivnosti, se
               pravi v letu 2014 in 2015, ki so potekale v zvezi z Barbara rovom, pa so potekale
               predvsem v smeri sanacije rudniškega jaška na podlagi odločbe rudarske inšpekcije. Ta
               dela so bila zaključena 11. marca letos in za ta dela je bilo porabljenih približno
               248 tisoč evrov. Od začetka odkrivanja grobišča Barbara rov do konca leta 2011 je
               bilo za ureditev tega grobišča namenjenih približno milijon evrov. Stroške glede
               identifikacije in preiskave sta krila Ministrstvo za pravosodje in Ministrstvo za
               notranje zadeve in naj bi znašali približno pol milijona evrov. V letošnjem letu se
               je ministrstvo posvetovalo s strokovnjaki, ki menijo, da so posmrtni ostanki po
               procesu razkroja primerni za trajno shranitev, zato vodimo postopke, da se zagotovi
               trajna in bolj primerna shranitev posmrtnih ostankov ali tako imenovana shranitev v
               krste. Ali lahko temu tako rečem?</p>
               <p>Ali bi se lahko naredilo več, ali bi lahko posamezna dela, odkrivanja, sondiranja
               potekala hitreje? Lahko, seveda bi lahko. Ali pa je bilo v danih okoliščinah na
               podlagi postopkov, ki morajo biti vodeni, na podlagi tudi financ, ki so bila za to
               zagotovljena, možno narediti več, pa težko rečemo, da nismo delali v skladu s tem, k
               čemur smo zavezani in kar se je dalo storiti. Bilo je rečeno, da je sprava v resnici
               proces; da ne more biti sprava rezultat enega dejanja. Govora o tem procesu je pri
               nas, v naši zgodovini že vsaj zadnjih 25 let. Ali dejansko gremo proti tej spravi?
               Ali smo soglasni, kaj naj bi ta sprava pomenila, kaj naj bi bila in kaj naj bi se s
               tem doseglo, je pa drugo vprašanje. Ker to, da pride do neke notranje pomiritve, to,
               da pride do soglasja generacij, da lahko mirno živijo naprej in da se lahko pietetno
               obnašajo do vseh žrtev, mora biti točno to – soglasje. In dokler ni soglasja, težko
               govorimo, da delamo korake v isto smer. Lahko delamo korake, lahko pa so ti koraki v
               nasprotno smer. Hvala.</p>
            </sp>
            <sp xml:id="SDZ7-Redna-08-2015-05-19.sp101">

               <speaker>PREDSEDNIK DR. MILAN BRGLEZ:</speaker>

               <p>Besedo ima predlagateljica gospa Ljudmila Novak.</p>
            </sp>
            <sp xml:id="SDZ7-Redna-08-2015-05-19.sp102">

               <speaker>LJUDMILA NOVAK (PS NSi):</speaker>

               <p>Najprej bi rekla nekaj besed o denarju. Zagotovo denarja je bilo premalo in verjamem,
               če je ta postavka znotraj Ministrstva za delo, družino, socialne zadeve in enake
               možnosti, se vedno najdejo razlogi, da je denar nekje veliko bolj potreben. Ja, imamo
               ga premalo za štipendije, za pokojnine, za brezposelne; ampak vendarle gre za dejanja
               pietete. Tukaj moramo rezervirati denar tudi za te namene. O tem sem se pogovarjala
               in pogajala s predsednikom Vlade in zaradi tega je tudi v zakonu posebna postavka, ki
               bi bila namenjena samo za to. Sicer je denar vedno mogoče razporediti kam drugam, ker
               je drugje bolj potreben. Ko pogledam nekatere spomenike vojne, bodisi partizanske
               bodisi spomenike drugim žrtvam, domobrancem, gledam letnice, kdaj se je nekdo rodil,
               kdaj je umrl. Tam so letnice – rojen 1918, 1920, 1922; umrl 1943, 1945. Če izračunamo
               starost, potem vidimo, da so bili stari mladeniči 20, 25 let, nekateri tudi več.
               Danes bi rekli, da so še naši otroci, da so to še študentje, tisti, nad katerimi še
               vedno držimo roke, ker so to mladi. Mi pa tukaj govorimo in jih z lahkoto uvrščamo
               med izdajalce – med te ali one. Mi smo želeli s tem zakonom govoriti o dostojnem
               pokopu človeka, ne glede na versko, politično pripadnost. Danes imamo internet, pa še
               vendar smo zmedeni, ker ne vemo, katerim informacijam bi verjeli. Kako naj bi takrat
               vedeli, za katero stran se je treba …, seveda, proti okupatorju. In tukaj moram reči,
               da so bile narejene napake, tudi na drugi strani. Nikar, nikoli tega ne zagovarjam,
               ampak vendar – mi prevečkrat jemljemo krivdo nase; mi, ki nismo bili takrat
               udeleženi, zakaj bi morala jaz prevzeti krivdo za dejanja mojih prednikov, ki so bili
               na tej ali oni strani. Jaz sem iz vzhodne Štajerske, kjer ni bilo ne partizanov ne
               domobrancev. Moj oče je bil v nemški vojski; pa ni šel z veseljem, ampak je moral
               iti. Je tudi pobegnil iz nje, hvala bogu, da zaradi tega ni bil zagrenjen, ampak je
               normalno lahko živel naprej. Tako se je dogajalo eni družini v različnih vojskah, na
               različnih straneh.</p>
               <p>Zato vas še enkrat pozivam in prosim, da mislimo na te fante, može, dekleta, žene,
               ki so se rodili materam, očetom, kot mi vsi; ki so si želeli živeti to življenje tudi
               po svobodi, ki so sanjali morda o poroki, kako bodo ponovno orali, kako bodo imeli
               otroke; pa so bili pobiti in jim to ni bilo dano. In pomislimo na vse žalujoče, ki so
               za njimi ostali in še danes trpijo zaradi tega. To je bil naš namen – urediti
               dostojen pokop in tudi razumeti vse žalujoče.</p>
            </sp>
            <sp xml:id="SDZ7-Redna-08-2015-05-19.sp103">

               <speaker>PREDSEDNIK DR. MILAN BRGLEZ:</speaker>

               <p>Vsi prijavljeni razpravljavci, ki ste to želeli, ste dobili besedo.</p>
               <p>Ker čas, določen za razpravo, še ni potekel, sprašujem, ali želi na podlagi prvega
               odstavka 71. člena Poslovnika zbora še kdo razpravljati? Če želita razpravljati tudi
               predstavnica predlagatelja predloga zakona gospa Ljudmila Novak in predstavnica
               Vlade, prosim da se prijavita z dvigom roke; za vse ostale pa prosim, da se
               prijavite. Odpiram listo. Vsak razpravljavec ima na voljo štiri minute in trideset
               sekund.</p>
               <p>Besedo ima gospod Jožef Horvat.</p>
            </sp>
            <sp xml:id="SDZ7-Redna-08-2015-05-19.sp104">

               <speaker>JOŽEF HORVAT (PS NSi):</speaker>

               <p>Hvala, gospod predsednik. Spoštovane kolegice, spoštovani kolegi, spoštovani
               predstavnice in predstavniki Vlade!</p>
               <p>Najprej moram reči, da sem izjemno razočaran nad predstavnico Vlade oziroma
               ministrstva, pristojnega za to zakonodajo, ki je pravzaprav govorila o nekem
               poročilu. Veste, ta poročila jaz zelo podrobno berem in jih piše vladna komisija.
               Vladna! Vladna komisija piše ta poročila, najmanj tri takšne debele bukve z zelo
               pomenljivimi naslovi, teksti, številkami, fotografijami in tako naprej. Ne govorite
               mi, kaj je bilo narejenega; jaz potrebujem in zahtevam odgovor, zakaj Slovenija že
               pet let stoji pred tisočerimi odprtimi grobovi pri rovu svete Barbare? Mi smo
               svetovni fenomen, tega ni nikjer na svetu. Nekaj tisoč odprtih grobov, pet let, gospe
               in gospodje, jih ne znamo pokopati. Kdo je za to odgovoren? Bom jaz povedal –
               ministrstvo, pristojno za to zakonodajo. Pa tudi če se mi kaj zgodi, ko bom na cesti.
               Ja, kdo pa? Ja, kdo pa?! Danes, gospe in gospodje, ko je bilo približno 15, morda 20
               % te razprave namenjene striktno tej zakonodaji, vidim, da tudi danes, v tretjem
               tisočletju, 70 let po 2. svetovni vojni ni te politične volje, da bi naredili to, kar
               smo v Novi Sloveniji iskreno želeli. Želeli pa smo samo to, da s tem zakonom
               pomagamo, da vendarle pokopljemo ostanke ljudi, ki so razmetani po naši državi, po
               naši ljubi deželi, ki nam je vsem ljuba; in prav zaradi teh prikritih grobišč še
               vedno krvava in še vedno krvavi. Samo to smo želeli, nikjer nismo uporabljali nobenih
               ideoloških pojmov, seveda pa mi ne moremo nadzirati razprave, ki je na trenutke šla v
               neke ideološke smeri. Ampak, vredu, tudi to ponižanje bomo sprejeli, ni problema.
               Ampak nekateri ste nakazovali, da ste seveda za to, da se pokoplje, seveda je to
               treba narediti, absolutno, to je civilizacijsko, to je človeško in tako naprej; ampak
               ne tako, kot predlaga Nova Slovenija. Torej, koalicija ima strahoten aparat, zadaj
               ima vlado, to je velika možganska potenca, ki – zdaj pa pričakujem – bo prinesla
               boljšo alternativno rešitev, pa recimo do dneva državnosti 2015. V tem času se da
               napisati dober zakon, boljši zakon, se da sprejeti ukrepe, če nočete zakona, s
               katerim bi dejansko vendarle najprej zaprli teh nekaj tisoč grobov pri rovu svete
               Barbare.</p>
               <p>Ali se sploh zavedamo, kolegice in kolegi, kaj smo mi za en narod?! Stojimo nemo,
               nemočni, nimamo volje, ne politične in ne drugačne, da bi zaprli teh nekaj tisoč
               grobov v rovu svete Barbare in mnogih drugih. In na žalost v tem hramu demokracije še
               vedno ni dovolj volje, da bi omogočili, da bi slovenska Antigona pokopala svojega
               brata. Izjemno smo razočarani, izjemno! Ampak še vedno je dovolj časa, da pokažete
               svojo pravo voljo. Hvala lepa.</p>
            </sp>
            <sp xml:id="SDZ7-Redna-08-2015-05-19.sp105">

               <speaker>PREDSEDNIK DR. MILAN BRGLEZ:</speaker>

               <p>Besedo ima dr. Vinko Gorenak.</p>
            </sp>
            <sp xml:id="SDZ7-Redna-08-2015-05-19.sp106">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Jaz bom relativno kratek, predsednik. Prej sem pozabil opozoriti na dve zadevi. Na
               eno zadevo in oglašam se tudi na to, kar je govorila predstavnica Ministrstva za
               delo, državna sekretarka. Poglejte si za leto 2013, vi ste govorili – enakomerna
               porazdelitev bremen in tako dalje. Poglejte si postavko Zveze združenj borcev v letu
               2013 in poglejte si postavko VSO v letu 2013. In poglejte si postavko Sever v letu
               2013. Vi imate tudi Sever poleg Ministrstva za notranje zadeve. Mimogrede, Severu ste
               v času od 2004 do 2013 dodelili milijon evrov, mimogrede. V letu 2013, ne vem, če ste
               to vi, ker ne vem, če ste takrat bili državna sekretarka, predvidevam, da ne, ali pa
               ja, ste naredili kaj – Zvezi združenj borcev ste enormno povečali sredstva, mislim,
               da več kot enkrat. VSO ste znižali na skorajda nekaj tankov bencina. Oni imajo že vse
               spomenike postavljene, tile pa ne. Vmes pa ste prilagodili zakonodajo in pravilnik,
               mimogrede, da ste to lahko izpeljali. To je tisto, o čemer sem govoril.</p>
               <p>Želel pa sem govoriti in pozabil sem pravzaprav omeniti tisto, kar me je najbolj
               prizadelo iz nasprotne strani. Kolegica Eva Irglova je imela, jaz sem tisti govor
               poslušal, prebral še enkrat za našimi strojepiskami, ki so ga prepisale, in objavil,
               pa mislim, da ga je tudi stranka na svoji spletni strani. Namreč, zdi se mi, da je to
               bil tak – ne vem, koliko časa ja kolegica to pisala, to lahko sama pove, ampak to je
               bil izjemno poglobljen govor, izjemno poglobljen govor, izjemno zgodovinsko točen
               govor in pieteten govor, če želite. In poglejte, da ga potem nekdo v tej dvorani,
               gospa Levičarjeva je to bila, razglasi za sovražen govor. Poglejte, vabim vse tiste
               poslance, ki je niste poslušali, in vabim vse tiste, ki nasprotujete SDS, pa nas
               gledate, da to preberete. Ugotovili boste, da gre za korekten nastop, nastop, za
               katerega se moraš dolgo časa pripravljati, kaj prebrati, in ne sprejemam tega, da
               nekdo takole reče, da je to sovražen govor. To bi terjalo celo opravičilo njej. Hvala
               lepa.</p>
            </sp>
            <sp xml:id="SDZ7-Redna-08-2015-05-19.sp107">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Primož Hainz.</p>
            </sp>
            <sp xml:id="SDZ7-Redna-08-2015-05-19.sp108">

               <speaker>PRIMOŽ HAINZ (PS DeSUS):</speaker>

               <p>Hvala lepa za besedo, predsednik.</p>
               <p>Moral bi seveda reči, da sem danes mislil, da bom glasoval kasneje, ko bomo videli,
               kako se je razprava okoli zakona razvijala, seveda se potem razprava razvija tako, da
               je tisto, čemur pravi gospod Gorenak poglobljeno razpravljanje od začetka, mislim, da
               je bilo poglobljeno spolitizirana atmosfera v Državnem zboru danes. To ni nobenega
               dvoma. To je opazil celo gospod Tanko, ki je na koncu bil zelo kratek in samo par
               stavkov povedal, zato ker je hotel umiriti celotno atmosfero.</p>
               <p>Začela se je namreč popolnoma politična razprava, o zakonu je bilo zelo malo oziroma
               mogoče polovico govora, ampak pustimo. Gre za to, da seveda potem človek, ko to
               posluša, si težko reče, ne bom se opredelil, ker smo pač tu vendarle v Državnem
               zboru, se je treba na nek način opredeljevati. Zato o zakonu ne bom govoril, ker je
               bil zakon napisan s strani tistih, ki ga bodo rabili oziroma s strani komisije, in
               mislim, da bi zahteval resnično, tako kot je bilo predlagano, veliko amandmajev, če
               bi sploh bil realen, ampak jaz sem vedno bolj na stališču, da je pač treba
               uresničevati prejšnji zakon, tak kot je bil.</p>
               <p>Kar se tiče teh političnih vprašanj, je pa vendar tako, o spravi. Poglejte, pod
               znakom križa je bilo v zgodovini neizmerno tragedij, pustimo sedaj, ampak recimo v
               evropski zgodovini, tudi sicer. Tudi pod zvezdo; ampak zvezda je sporna, križ pa ni
               sporen. Namreč, mislim, če ljudje križ rabijo, naj ga imajo – nimam nič proti. Če
               ljudje rabijo zvezdo, naj jo imajo – in mislim, da ne bi smeli biti proti. To je zame
               sprava! Ne pa to, da moje ja, na nek način; tisti, ki misli drugače, pa nima pravice
               glasu.</p>
               <p>Pri takih vložkih, kot so pobite ženske in otroci … Veste, seveda se lahko strinjam
               s to psihologijo, da je to bilo grozljivo, ampak moram vam reči, da med vojno so bili
               pobiti otroci in ženske na pragovih domačij, tudi nesodno pobiti, gospa Irgl. Tam so
               pač stali, prišli so, kdorkoli je pač prišel od Nemcev ali domobrancev; in to je bilo
               nesodno. Ker morate vedeti, da Nemci so med vojno, zato da so lahko pobijali – in
               seveda predvsem njihovi pomagači tudi, ker je to del pač te zgodovine –, Nemci so
               proglasili partizane za bandite, zato da ni bilo treba upoštevati vojne zakonodaje.
               To je bila zgodba. In ni res, da je šla vojna mimo. Vojna ni šla mimo, kot se sedaj
               vsi sklicujete na neko tezo. Elite so se opredelile; ene tako, druge drugače. Res pa
               je, da vojna je katastrofa, vojna je tragedija in se potem mnoge usode pa doletijo,
               ne da bi ljudje bili zanje krivi ali vedeli, kaj se z njimi dogaja. S tem se pa
               strinjam! Ampak elite, politične elite, so se popolnoma jasno opredelile! In v to ni
               nobenega dvoma. Tu mešati človeške usode s stališči političnih elit je seveda, milo
               rečeno, nezgodovinsko v najmanjši meri. Moram pa reči, kar se teh let tiče, še to.
               Vsaj od 16. junija 1944, od sporazuma Tito-Šubašić, so bile domobranske, nemške in
               ostale enote absolutno na drugi strani in je bila jugoslovanska partizanska vojska
               sprejeta kot angloameriški zaveznik v popolnosti, čeprav je bilo to seveda sprejeto
               že prej; ampak od takrat naprej pa definitivno in je treba to v zgodovini tudi nekako
               upoštevati.</p>
               <p>Še eno psihološko, tako imenovani vietnamski sindrom rečemo danes temu, za nekatere
               se vojna ni mogla končati oziroma se žal ni končala 15. maja, ampak nekateri vojne
               niso mogli pozabiti čez noč in to je nek problem, ki je zelo velik in je bil gotovo
               problem tudi tistega časa.</p>
            </sp>
            <sp xml:id="SDZ7-Redna-08-2015-05-19.sp109">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Iva Dimic.</p>
            </sp>
            <sp xml:id="SDZ7-Redna-08-2015-05-19.sp110">

               <speaker>IVA DIMIC (PS NSi):</speaker>

               <p>Hvala lepa, predsednik. Kolegice in kolegi!</p>
               <p>Prepričana sem, šla sem še enkrat preveriti, da nikjer v predlogu zakona nimamo
               omenjenih ne zveze ne križa. Da si pač vsak interpretira tisto, kar njegove oči
               slišijo, kar njegove oči vidijo, in sem prepričana, da je to za vsakega potem
               resnica, za vsakega posameznika.</p>
               <p>Današnja razprava pa je pokazala, da med večino poslanskih skupin ni naklonjenosti
               našemu Predlogu zakon o prikritih vojnih grobiščih in pokopu žrtev. Ravno s strani
               poslancev SD in Desusa smo slišali trditve, da že imamo Zakon o vojnih grobiščih, ki
               ureja vse. Obe stranki sta bili v vladi ves čas zadnjih 8 let, SD mogoče eno leto
               manj. Katera ob obeh strank bo torej prevzela odgovornost za neizvajanje po njihovem
               mnenju ustreznega zakona? Jaz tega danes tukaj nisem slišala.</p>
               <p>Čeprav smo v Novi Sloveniji - krščanskih demokratih prepričani, da je sedaj veljavni
               Zakon o vojnih grobiščih pomanjkljiv predvsem v delu, ki se nanaša na postopke
               odkrivanja prikritih vojnih grobišč, dokaj dobro pa ureja vojna grobišča. Prav iz
               tega smo izhajali in smo prepričani, da je postopek odkrivanja prikritih grobišč
               samostojna pravna celota, ki jo je smiselno urejati v posebnem zakonu. Ravno iz tega
               smo izhajali, da je to celota, ki je enostavno obstoječi zakon ne more reševati, pa
               rečete, pa je treba amandmirati, pa je treba popraviti obstoječi zakon. Seveda ga je
               treba. Imeli ste moč – nič se ni naredilo! In polna usta danes enih besed … Ob
               glasovanju o tem predlogu zakona gre za opredelitev vsakega posamičnega poslanca
               danes do tega, ali ima vsakdo pravico do pokopa, do groba in do spomina. Glas proti
               pomeni odrekanje te pravice tistim, ki te osnovne človeške pravice niso imeli 70 let
               od izgube življenja, pogosto na najbolj krut način.</p>
               <p>Mislim, da temu predlogu ni mogoče oporekati. Nikogar ne obsojamo. Odpuščanje je bilo
               že davno storjeno. Gre samo za to, da se jim da pravica do groba, da svojci najdejo
               svoje prednike, da lahko prižgejo luči in da gremo naprej, ker za vsem tem imamo vsi
               svoje otroke, ki jim želimo najboljše in gremo skupaj naprej.</p>
               <p>V tem vidimo v Novi Sloveniji spravo, odpuščanje, sodelovanje v dobro države, v dobro
               prihodnjih rodov. In danes s tem zakonom ponujamo prvi korak k temu.</p>
            </sp>
            <sp xml:id="SDZ7-Redna-08-2015-05-19.sp111">

               <speaker>PREDSEDNIK DR. MILAN BRGLEZ:</speaker>

               <p>S tem zaključujem razpravo. 
                   O predlogu sklepa, da je predlog zakona primeren za nadaljnjo …
                     Predlagateljica. 
               
           </p>
            </sp>
            <sp xml:id="SDZ7-Redna-08-2015-05-19.sp112">

               <speaker>LJUDMILA NOVAK (PS NSi):</speaker>

               <p>Danes smo že nekajkrat načeli zgodbo o Antigoni in to se pogosto uporablja v zadnjem
               času v Sloveniji. Nikoli pa nič ne rečemo o Kreonu. Torej Antigona, ki je želela
               pokopati svojega brata, je za to plačala z življenjem. Kreon ni želel preklicati
               svoje grožnje, ker je oblast, ker ima moč, ker ne sme preklicati tega, kar je
               obljubil, kar je rekel; ampak kaj se je zgodilo na koncu? Umrla je njegova nečakinja,
               umrl je njegov sin, zaročenec, umrla, vzela si je življenje tudi njegova žena. Kdo je
               bil na koncu najbolj kaznovan? On sam; zaradi svoje trdosrčnosti, zaradi vztrajanja
               pri svojem prav! In kdo je pri nas najbolj kaznovan zaradi takšnega trmastega
               vztrajanja? Mi sami, ker ne pridemo do resnice, ker ne pridemo do pomiritve in
               največja žrtev tega je slovenski narod in še posebej naša mladina. Niso krivi, nismo
               krivi za to, kar se je zgodilo v preteklosti, smo pa odgovorni za to, kako bomo
               živeli v prihodnosti. Kreon je vztrajal pri svojem in zato izgubil vse.</p>
            </sp>
            <sp xml:id="SDZ7-Redna-08-2015-05-19.sp113">

               <speaker>PREDSEDNIK DR. MILAN BRGLEZ:</speaker>

               <p>Torej zaključujem razpravo.</p>
               <p>O predlogu sklepa, da je predlog zakona primeren za nadaljnjo obravnavo, bomo v
               skladu s časovnim potekom seje zbora odločali danes v okviru glasovanj, pol ure po
               prekinjeni 6. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>6. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  DAVČNEM POTRJEVANJU RAČUNOV.</title>
               </p>
               <p>Predlog zakona je v obravnavo Državnemu zboru predložila Vlada. V zvezi s tem
               predlogom zakona je skupina 51 poslank in poslancev s prvopodpisano dr. Simono Kustec
               Lipicer zahtevala, da Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavnici Vlade državni
               sekretarki na ministrstvu za finance mag. Mateji Vraničar.</p>
            </sp>
            <sp xml:id="SDZ7-Redna-08-2015-05-19.sp114">

               <speaker>MAG. MATEJA VRANIČAR:</speaker>

               <p>Spoštovani gospod predsednik, hvala za besedo. Spoštovani gospe poslanke in gospodje
               poslanci!</p>
               <p>Predlog zakona o davčnem potrjevanju računov je sestavni del ukrepov v boju proti
               sivi ekonomiji. S tem ukrepom bodo uvedene tako imenovane davčne blagajne v obliki
               postopka potrjevanja računov pri Finančni upravi. Postopek potrjevanja računov bo
               obvezen za vse osebe, ki izdajajo račune pri gotovinskem poslovanju. Temeljni cilj
               tega postopka obveznega potrjevanja računov je vzpostavitev sistema, ki bo omogočal
               pregledno in zanesljivo evidentiranje gotovinskega prometa davčnih zavezancev in tako
               zmanjšanju obsega sive ekonomije ter preprečevanje davčnih utaj ter goljufij na
               področju davka na dodano vrednost, davkov od dohodkov pravnih oseb, davka od dohodkov
               iz dejavnosti, dohodnine in drugih dajatev kakor tudi pravilen obračun prispevkov za
               socialno varnost ter nadzor nad zakonitostjo zaposlovanja oziroma dela.</p>
               <p>Po predlogu zakona bodo blagajne zavezancev preko spleta povezane s centralnim
               informacijskim sistemom Finančne uprave, ki bo potrdila ter shranila podatke o
               računih v postopku njihove izdaje v realnem času. Postopek davčnega potrjevanja
               računov bo skupaj z veljavnima 31. a in 38. členom Zakona o davčnem postopku tvoril
               sistem, ki bo omogočal sledljivost in učinkovitost nadzora nad izdanimi računi ter
               prispeval k omejitvi sive ekonomije. V predlogu zakona je določeno tudi prehodno
               obdobje, v katerem bo zavezancem omogočeno, da postopoma preidejo na sistem
               potrjevanja računov. Prehodno obdobje bo trajalo dve leti, do 31. 12. 2017, v temu
               času pa se bodo lahko zavezanci samostojno odločili, ali bodo za izdajo računov
               uporabili elektronsko napravo z vzpostavljeno elektronsko povezavo s Finančno upravo
               ali račune iz vezane knjige računov, ki jih bo potrebno naknadno, v roku desetih
               delovnih dni, potrditi pri Finančni upravi. Neobvezno izvajanje postopka potrjevanja
               računov je določeno s 1. 12. 2015, kar omogoča lažjo pripravo zavezancev na obvezno
               izvajanje postopka potrjevanja računov, ki je predvidena od 2. januarja 2016
               dalje.</p>
               <p>Iz naslova uvedbe obveznega potrjevanja računov v letu uvedbe tega ukrepa
               pričakujemo povečanje davčnih prihodkov v višini 50 do 100 milijonov evrov. Gre za
               dodaten učinek, ki ga je treba prišteti finančnemu učinku že uvedenih ukrepov za boj
               proti sivi ekonomiji.</p>
               <p>Predlagani zakon predstavlja pomemben element boja proti sivi ekonomiji, nikakor pa
               ne daje niti ne more dati odgovora na vsa vprašanja, s katerimi se soočamo v povezavi
               z bojem proti sivi ekonomiji, zato ga bo treba okrepiti oziroma dopolniti s
               komplementarnimi aktivnostmi, na eni strani z ustrezno analizo rizika podatkov, ki
               jih bo Finančna uprava dobila v postopku potrjevanja, kot tudi z ustrezno izrabo
               razpoložljivih kadrovskih virov na Finančni upravi.</p>
               <p>Spoštovani, ob upoštevanju vsega navedenega predlagam, da predlog zakona podprete in
               da Državni zbor sprejme sklep, da je zakon primeren za nadaljnjo obravnavo. Hvala
               lepa.</p>
            </sp>
            <sp xml:id="SDZ7-Redna-08-2015-05-19.sp115">

               <speaker>PREDSEDNIK DR. MILAN BRGLEZ:</speaker>

               <p>Prehajamo na predstavitev stališč poslanskih skupin.</p>
               <p>Besedo ima Poslanska skupina Demokratične stranke upokojencev Slovenije, zanjo gospa
               Marija Antonija Kovačič.</p>
            </sp>
            <sp xml:id="SDZ7-Redna-08-2015-05-19.sp116">

               <speaker>MARIJA ANTONIJA KOVAČIČ (PS DeSUS):</speaker>

               <p>Spoštovani gospod predsednik, spoštovana sekretarka, spoštovani poslanci in
               poslanke!</p>
               <p>Pred nami je povsem nov zakon, ki je bil oblikovan na Ministrstvu za finance na
               podlagi akcijskega načrta za uvedbo davčnih blagajn, ki ga je Vlada Republike
               Slovenije potrdila že v februarju letos. In od takratne prvotne seznanitve se je
               zdelo, da gre za zelo preprosto vprašanje: uvedba davčnih blagajn, da ali ne.</p>
               <p>V Poslanski skupini Desus smo bili že od začetka prepričani, da ne samo da
               potrebujemo davčne blagajne v Sloveniji, ampak da jih je treba vpeljati čim prej, v
               nadaljnjih postopkih usklajevanj pa so se argumenti za uvedbo davčnih blagajn samo še
               bolj krepili. Pa ne samo zato, ker naj bi država dodatno napolnila blagajno s
               pobiranjem davkov, ampak iz razloga, da s težavami, ki so prisotne v praksi, končno
               naredimo konec. Dovolj je sive ekonomije in goljufije. Ne trpi samo gospodarstvo na
               splošno, ampak tudi posledično materialni in socialni položaj posameznikov, kajti
               zelo moteče je opazovati nepravičnost, ki se kaže v vse bolj naraščajočimi razlikami
               med finančnimi položaji podjetnikov iz različnih branž. Najbolj očitne kršitve so
               ravno pri tistih, ki poslujejo izključno ali pa v večjem delu z gotovino. Račun po
               račun, pa se že gradijo imperiji iz nelegalnega gotovinskega poslovanja. Vendar ni
               samo problem v zaposlenih ali pa v lastnikih podjetij, temveč tudi v sami miselnosti
               kupcev storitev ali izdelkov. Pošteno poslovanje naj bi bila samoumevna
               karakteristika vsakega posameznika, vendar žal samoumevnosti na zmeraj bolj
               konkurenčnem trgu ni in je treba določene stvari tudi zapisati.</p>
               <p>Nove ukrepe, ki bodo nedvoumno pripomogli v boju proti sivi ekonomiji, bo jasno
               določal današnji predlog zakona, med ostalim tudi globe za kršitev, ki ne bodo ravno
               nezanemarljive. V Poslanski skupini Desus še najbolj pozdravljamo določbo, s katerimi
               bo davčna odgovornost prenesena na vse deležnike prodajnega procesa; od zavezancev,
               razvijalcev programske opreme pa vse do kupcev. Cilj nam je zagotoviti spodbudno
               davčno okolje, ki bo hkrati omogočilo pravično prerazporeditev davčnega bremena. Še
               posebno podpiramo večjo vključenost nadzora tudi s strani samega kupca, kajti ne
               nazadnje imajo slednji veliko vlogo v celotnem prodajnem postopku.</p>
               <p>Doslej je pristojno ministrstvo prejelo veliko pripomb na predlog zakona. Večina se
               jih nanaša na določene izjeme, kdo naj bi bil uvrščen med zavezance, na katere se ta
               zakon nanaša. Ministrstvo je opravilo odlično nalogo, saj so bile vse pripombe
               temeljito pregledane in upoštevane pri oblikovanju končnega besedila. Tako so bile
               dodatno vključene posamezne določbe, kot so denimo poenostavitev za male zavezance
               ter prehodno obdobje. Sedaj pa je tik pred sprejemanjem zakona mogoče zaslediti
               nasprotovanje v javnosti, da so kazni za kupce opredeljene previsoko. V Poslanski
               skupini Desus ocenjujemo, da se tudi kupci morajo zavedati pomena izdajanja računov,
               saj konec koncev je račun edino dokazilo, da na podlagi katerega lahko uveljavljajo
               svoje pravice.</p>
               <p>Vloga ozaveščanja in informiranje je na tem mestu ključnega pomena. V ta namen naj bi
               se dodatni napor vložil tudi v medijsko kampanjo v obliki nagradne igre. Slednja
               spodbuja, naj bi zaživela po hrvaškem vzorcu, kakor tudi celotni model s pozitivnimi
               izkušnjami. Poslanke in poslanci Desusa si želimo, da bi tudi Slovenija izkusila samo
               dobre plati modela uvajanja davčnih blagajn, zato vladnemu predlogu zakona izrekamo
               podporo. Hvala lepa.</p>
            </sp>
            <sp xml:id="SDZ7-Redna-08-2015-05-19.sp117">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanka skupina Združena levica. Pardon.</p>
               <p>Besedo ima Poslanska skupina Socialnih demokratov, zanjo gospod Janko Veber.</p>
            </sp>
            <sp xml:id="SDZ7-Redna-08-2015-05-19.sp118">

               <speaker>JANKO VEBER (PS SD):</speaker>

               <p>Hvala za besedo, predsednik. Lep pozdrav vsem v imenu Poslanske skupine Socialnih
               demokratov.</p>
               <p>V Poslanski skupini Socialnih demokratov menimo, da Zakon o davčnem potrjevanju
               računov oziroma tako imenovana uvedba pravih davčnih blagajn pomeni neko novo
               poglavje zoper boj proti sivi ekonomiji. Pomemben podatek pri tem je, da siva
               ekonomija nekako poje kar 10 % bruto domačega proizvoda, zato je prav, da Vlada
               poskuša oblikovati sistemski, predvsem pa ukrep, ki bo sprejet z največjim
               premislekom. V okviru tega premisleka opozarjamo, da boj zoper sivo ekonomijo ne more
               in ne sme postati zgolj mehanizem krpanja proračunske luknje, ki bo poskušal izpade
               iz naslova ponesrečenih ukrepov na področju davčne politike nadomeščati s pritiski na
               že tako obremenjeno gospodarstvo. Nasprotno! Postati mora pot, na kateri bo doseženo
               visoko soglasje vseh deležnikov in da bo to skupni projekt, ki naj v prvi vrsti ne
               nosi represivnega predznaka. Priložnost za to vidimo predvsem v dialogu z vsemi
               deležniki in znotraj pogajanj z Ekonomsko-socialnim svetom, zato tudi v Poslanski
               skupini Socialnih demokratov podpiramo stališče, ki je bilo zavzeto na
               Ekonomsko-socialnem svetu, da Ministrstvo za finance prouči v razpravi podane
               pripombe in predloge ter jih poskuša v čim večji meri tudi upoštevati. Nadalje
               menimo, da mora Vlada poleg ukrepov zajezitve sive ekonomije aktivneje poseči tudi na
               ostala področja, ki bodo blažila mnogo neposrečenih potez na področju davčne politike
               v preteklosti. Pri tej davčni politiki naj še posebej izpostavim predvsem nižanja
               davka na dobiček pravnih oseb, na nepremišljene spremembe dohodninske lestvice ter
               seveda davka na izplačane plače.</p>
               <p>Ali v kratkem, če lahko povzamem: ti ukrepi so v preteklih letih vztrajno rezali in
               še režejo po proračunskih prihodkih, veliko na način razbremenjevanja najbogatejših,
               namesto da bi razbremenjevali gospodarstvo in mu pomagali v pridobivanju dodatnega
               investicijskega kapitala. Investicijskemu potencialu pa je zaprl vrata tudi bančni
               sektor, ki kljub veliki državni sanaciji ostaja vzvišen in nepripravljen na vse večje
               povpraševanje tudi malih in srednjih podjetij. Začaran krog takšne kreditne politike,
               neposrečenih davčnih ukrepov in na drugi strani novih davčnih obremenitev, ki jih
               lahko zaznamo v danes obravnavanem zakonu, je lahko zelo vprašljivo za prihodnjo
               gospodarsko rast oziroma povečanje bruto družbenega produkta. Zato želimo, da se v
               tem obdobju, poleg teh zahtevnih vprašanj, ki sem jih navedel v uvodnem delu,
               podrobno prouči tudi nekatere rešitve, ki so zapisane v ta zakon in so, kot vse kaže,
               izjemno zahtevne predvsem za potrošnika.</p>
               <p>Namreč, vloga potrošnika je nekako v tem zakonu predvidena na način, da bo podvržen
               nadzoru, kontroli, saj naj bi, če ne bi imel shranjen račun določeno obdobje, bil v
               ta namen tudi kaznovan, in sicer z globo od 40 do 400 evrov. Menimo, da je treba
               tukaj dejansko zelo detajlno proučiti, ali je ta ukrep sploh smiseln, predvsem pa
               opozarjamo na nesorazmernost tega ukrepa, hkrati pa odpira tudi vrsto vprašanj posega
               v zasebnost potrošnika in tudi njegove lastnine. Menimo, da bi bil zakon bistveno
               primernejši, če te določbe sploh ne bi bilo v zakonu.</p>
               <p>Prav tako se bo tekom zakonodajnega postopka treba dotakniti vprašanja prehodnega
               obdobja v luči obveščanja in prilagajanja sistema ter tudi zadostnega informiranja
               zavezancev in porabnikov. In ne nazadnje, tudi sami stroški, ki jih bo prinesla
               uvedba davčnih blagajn, nikakor ne smemo dopustiti, da bi to postal samo strošek
               gospodarstva, kajti tudi to lahko postane še en od tistih kamnov, ki lahko oteži
               gospodarstvu, da voz potegne navzgor. Še posebej bi ob tej priložnosti opozoril na
               podatke, ki kažejo, da v zadnjem času vse več podjetnikov in obrtnikov potrebuje
               brezplačno zdravniško pomoč. To je eden od pokazateljev, ki nas je izjemno zaskrbel
               in če dodatno obremenjuješ obrtnike in tudi samostojne podjetnike tudi z nakupom
               davčnih blagajn, je to lahko za njih dodatno breme in tudi mogoče korak naprej k
               temu, da prenehajo s svojo dejavnostjo.</p>
               <p>Še posebej pa bi tudi opozorili na zelo nepremišljene in hkrati tudi dolgoročno zelo
               zahtevne posledice razprodaj slovenskih podjetij. Namreč, če pogledamo podatke,
               ugotovimo, da slovenska industrijska produkcija v letošnjih treh mesecih dosega
               6-odstotno rast. Če pa pogledamo dejavnost proizvodnje kemikalij in kemičnih
               izdelkov, je v prvih treh mesecih letošnjega leta upadla za 4 %. In analiza kaže, da
               večino tega sektorja predstavlja prav prodani Helios. Torej gre za prodajo brez
               resnega premisleka, kakšne posledice bo to imelo potem tudi v prihodnosti za
               industrijsko produkcijo v Sloveniji. Če se zavedamo tega, da je bil pred kratkim
               prodan tudi Mercator in da se plačilni roki za slovensko prehrambno in živilsko
               industrijo daljšajo in so se zahtevnejši za živilsko-pridelovalno in prehrambno
               industrijo in da ne nazadnje tudi izginjajo s polic Mercatorja izdelki slovenskih
               proizvajalcev, potem je seveda tudi to eden od mehanizmov, ki ga je treba zelo
               natančno proučiti, kaj pomeni dodatna obremenitev tudi z uvedbo davčnih blagajn. Če k
               temu dodamo tudi Žito, obstaja tudi velika nevarnost za kmetijstvo in prehrambno
               industrijo, da izgubi svoj trg. In ko izgubi ta svoj trg ob dodatni davčni
               obremenitvi, je to lahko zelo, zelo vprašljivo za nadaljnji gospodarski razvoj
               Slovenije.</p>
               <p>Tako pričakujemo, da bodo v nadaljevanju postopka sprejemanja tega zakona vendarle
               dobro premišljeni vsi koraki in posledice vseh teh dejanj,na katere sem opozoril, da
               ne bomo doživeli mogoče nov šok s propadom podjetij in zopet z novo bančno luknjo, z
               nižjo gospodarsko rastjo, na drugi strani pa seveda posledično tudi s praznimi
               davčnimi blagajnami.</p>
               <p>Hvala za vašo pozornost.</p>
            </sp>
            <sp xml:id="SDZ7-Redna-08-2015-05-19.sp119">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica, zanjo Luka Mesec.</p>
            </sp>
            <sp xml:id="SDZ7-Redna-08-2015-05-19.sp120">

               <speaker>LUKA MESEC (PS ZL):</speaker>

               <p>Gospod predsednik, hvala za besedo. Spoštovani kolegice in kolegi!</p>
               <p>Vsi vemo, da so bili družbeni stroški reševanja krize v zadnjih letih zelo veliki,
               kar je posebej vplivalo na povečanje javnofinančne izdatke predvsem zaradi reševanja
               nasedlega finančnega sektorja. Posledica tega je bilo krčenje drugih postavk na
               odhodkovni strani proračuna, se pravi varčevanje, zaradi česar se še danes vse bolj
               zaostruje socialna slika v Sloveniji. Zato smo v Združeni levici mnenja, da je
               skrajni čas, da družbeno krizo oziroma zdaj krizo javnih financ začnemo reševati na
               drugi strani, torej s povečevanjem prihodkov v proračun, da lahko omilimo pritiske na
               odhodkovno stran proračuna.</p>
               <p>Davčne blagajne – torej predlog, ki je pred nami –, deloma rešujejo ta problem, saj
               širijo bazo davčnih zavezancev, s tem da omejujejo sivo ekonomijo, in bodo v tem
               smislu pozitivno prispevale k reševanju krize na ta način, zato načelno podporo
               Združene levice ta predlog ima.</p>
               <p>Predlog za uvedbo davčnih blagajn sicer ni nov, ampak zaradi različnih pritiskov
               interesnih skupin do zdaj ni bil nikoli uspešen. Različna delodajalska združenja in
               nekateri mediji so v javnosti poskušali ustvariti vtis, da so davčne blagajne samo
               strošek in da ne bodo imele učinka. To ne drži, saj dejstva in izkušnje iz drugih
               držav kažejo, da davčne blagajne dejansko prispevajo k bolj enakopravni obravnavi
               davčnih zavezancev, se pravi, zmanjšujejo možnost za davčne utaje in da iz tega
               naslova tudi povečujejo davčne prihodke. Davčne blagajne so se v nekaterih državah
               pokazale za dobro rešitev in tudi pri nas je bilo kar nekaj pozitivnih izkušenj po
               uvedbi tako imenovanih virtualnih davčnih blagajn.</p>
               <p>Ob tem pogosto slišimo argument, da tudi po uvedbi davčnih blagajn tisti podjetniki,
               ki goljufajo na ta način, da ne izdajo računov, še vedno ne bodo izdajali računov in
               zato še vedno ne bodo plačevali davkov. To je res, ampak treba je opozoriti, da
               marsikdo goljufa tudi drugače, na primer tako, da sicer račun izda, nato pa ga ne
               evidentira v poslovnih knjigah oziroma ga naknadno izbriše. Torej, navzven se zdi,
               ker je izdal račun, da posluje zakonito, ampak od tega prihodka kasneje ne odvede
               davka. Tukaj pa ne gre samo za DDV, ampak na koncu tudi za dohodnino samostojnih
               podjetnikov ali pa za davek od prihodkov pravnih oseb, če gre za večja podjetja.
               Davčne blagajne se nam zdijo koristne, ker omejujejo možnost tovrstnih zlorab. Do
               zdaj smo sicer imeli virtualne davčne blagajne, kjer je bilo brisanje ali
               spreminjanje računov sicer prepovedano, ni pa bilo tehnično onemogočeno. Ampak, že v
               prvem koraku, se pravi z uvedbo virtualnih blagajn, se je po navedbah predlagatelja
               povečala stopnja plačevanja davkov, zato je uvedba pravičnih davčnih blagajn v temu
               smislu korak naprej in jo v Združeni levici podpiramo, saj pričakujemo pozitivne
               učinke.</p>
               <p>Drugi razlog, zakaj podpiramo uvedbo davčnih blagajn, pa je, da se z njimi olajša
               nadzor. Dokler imamo samo virtualne davčne blagajne, torej zakonsko prepoved brisanja
               računov, lahko inšpektorji kršitve ugotavljajo samo z nadzorom na terenu. Predlog, ki
               ga imamo pred nami, pa predvideva online sistema davčnih blagajn, se pravi na način,
               da davčni organ sproti pridobiva podatke o prometu za vsak izdani gotovinski račun.
               Inšpektorji lahko po tem sistemu izvajajo nadzor brez samega obiska zavezanca.</p>
               <p>Online sistem beleženja podatkov pa po našem mnenju prinaša še eno novost, ki jo
               podpiramo. Ko bo imel FURS na razpolago te podatke, bo lahko na podlagi statistike
               ugotavljal, pri katerih zavezancih je največja verjetnost, da utajujejo davke ali pa
               da kršijo delovnopravno zakonodajo. Ko bo FURS imel vse te podatke na mizi, bo lahko
               izvajal ciljani nadzor. Tako bo FURS lahko lažje preganjal tako davčne utaje kot
               kršitve delavskih pravic na drugi strani. Namreč, recimo podjetja, ki plačujejo samo
               z gotovino, ki poslujejo samo z gotovino, v njih obstajajo največje možnosti za
               zaposlovanje na črno.</p>
               <p>Zadnje čase se širi praksa, da podjetje ali pa samostojni podjetnik delavca sicer
               zaposli, vendar samo za skrajšani delavni čas, v resnici pa delavec dela za polni
               delavni čas ali pa še več. Takemu delavcu teče samo polovična delovna doba, ker
               polovica denarja, polovico plače dobiva na roke in če izgubi delo, ima zato pravico
               samo do minimalnega nadomestila za brezposelnost. Delavci se v strahu za službe
               seveda sami tovrstnemu izmikanju in kršenju delavskih pravic pogosto ne upajo upreti,
               po drugi strani pa se zaradi tega neupravičeno siromašijo tako zdravstvena blagajna
               kot pokojninska in državni proračun, ker se od polovice plače, ki jo delavec prejema
               na črno, ne plačuje nikakršnih prispevkov in dohodnine. S predlaganimi davčnimi
               blagajnami bi po našem mnenju FURS dobil možnosti, da poveže podatke iz evidence o
               računih z evidencami o zaposlitvah in na podlagi primerjave teh dveh vrst podatkov
               zazna kršitve delovnega prava in osnovnih delavskih pravic.</p>
               <p>V javni razpravi so o davčnih blagajnah so bile možnosti, ki jih daje ta zakon za
               pregon kršitve delavskih pravic, bile prezrte, ampak v Združeni levici menimo, da je
               to eden od glavnih razlogov, zakaj je uvedba teh blagajn smiselna. V zadnjih mesecih
               je FURS namreč končno začel preganjati delodajalce, ki silijo svoje zaposlene, da
               pridobijo status samostojnega podjetnika, namesto da bi jih zaposlili. Z uvedbo
               davčnih blagajn bi lahko brez kakršnihkoli proračunskih stroškov v tem nadzoru
               naredili ogromen korak naprej ne samo proti davčnemu dampingu, ampak tudi proti
               socialnemu dampingu.</p>
               <p>In tretjič. V javnosti je bilo veliko strašenja glede stroškov, ki jih bodo imeli
               zavezanci zaradi uvedbe novega sistema. Tukaj je treba povedati, da se v celoti
               ohranjajo izjeme, ki veljajo po Zakonu o davčnem postopku, tako kmetom kot
               podjetnikom, ki imajo malo gotovinskega predmeta, tudi v bodoče ne bo treba imeti
               davčnih blagajn. Tistim zavezancem, ki so po sedanjih predpisih že dolžni voditi
               poslovne knjige in imeti blagajne, pa ne bo treba kupovati novih blagajn ali novih
               računalniških programov. Mali zavezanci bodo imeli na razpolago brezplačen program
               FURS, že obstoječi zavezanci pa bodo potrebovali samo nadgradnjo sistema, zato se nam
               ta problem ne zdi relevanten.</p>
               <p>Na koncu pa bi se ustavil še pri obveznostih, ki jih zakon nalaga potrošnikom. Zveza
               potrošnikov je tukaj opozorila na visoke globe, problematične globe, če kupec ne
               shrani računa za blago ali za storitev. S tem argumentom se deloma strinjamo, nima
               namreč smisla, da bi nekoga kaznovali s 40 evri globe, če zavrže, recimo, račun za 10
               evrov, zato bi bilo smiselno tukaj razmisliti o nekem pragu, spodnji meji pri takih
               kazenskih določbah in tudi o omilitvi samih glob, saj so dejansko previsoke. Po drugi
               strani pa nismo za popolno črtanje kazenskih določb v tem 17. členu, saj kupci niso
               samo fizične osebe, niso samo končni potrošniki, ampak pogosto podjetja, pravne
               osebe, ki lahko namerno dejavno sodelujejo, pomagajo drugim podjetjem pri davčnih
               utajah, da bi na ta način kupili cenejše blago. Zato se nam do neke mere ta nadzor
               zdi smiseln.</p>
               <p>V Združeni levici s temi pripombami zakon podpiramo, opozarjamo pa, da ureditev
               prinaša tudi veliko odgovornost. Sedaj po tehnični plati bi moral FURS zagotoviti
               preprosto in nemoteno in brezplačno uporabo teh aplikacij. Po drugi strani pa je
               politična odgovornost na Vladi. Namreč, širjenje davčne osnove je en korak do davčne
               pravičnosti, drugi korak do davčne pravičnosti pa je zaostritev davčne progresije, da
               bo država več davka zbrala predvsem pri ljudeh z višjimi dohodki in z več premoženja.
               Šele takrat, ko bo država začela bolj učinkovito zbirati davke od najpremožnejših,
               bomo lahko konec koncev tudi začeli razmišljati o zniževanju DDV in potem bo konec
               koncev tudi manj razlogov za poslovanje brez računov. Hvala.</p>
            </sp>
            <sp xml:id="SDZ7-Redna-08-2015-05-19.sp121">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije - krščanski demokrati, zanjo gospod
               Jožef Horvat.</p>
            </sp>
            <sp xml:id="SDZ7-Redna-08-2015-05-19.sp122">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovani kolegice in kolegi, gospa državna
               sekretarka!</p>
               <p>Državo bo iz krize potegnilo samo gospodarstvo in ne politika in ne sindikati. To je
               dejstvo. To je aksiom, na katerega poslanci Poslanske skupine Nove Slovenije glasno
               opozarjamo v vseh razpravah o reševanju gospodarske in finančne krize v naši državi.
               Politika pa je tista, ki mora ustvariti ustrezno poslovno okolje, v katerem bo
               gospodarstvo lahko poslovalo. Ključna naloga vsake vlade bi morala biti ustvarjanje
               boljšega poslovnega okolja, pot do tega cilja pa je davčna razbremenitev
               gospodarstva, zmanjšanje birokratskih ovir in globalizacija oziroma
               internacionalizacija Slovenije. Pri tem je najpomembnejše zaupanje vlade do
               gospodarstva, ki generira, zaupanje gospodarstva do vlade. Ali je uvedba davčnih
               blagajn tak ukrep sedanje vlade, ki bo izboljšala poslovno okolje? Po našem
               prepričanju zagotovo ne. To poudarjajo tudi v Obrtno-podjetniški zbornici, Trgovinski
               zbornici, ki uvedbi davčnih blagajn ostro nasprotujeta. Ta ukrep deluje ravno v
               nasprotni smeri, dodatno administrativno in tudi finančno obremenjuje gospodarstvo.
               To je dejstvo. Če se spomnimo dveh let nazaj, tedaj smo uvedli tako imenovane
               virtualne davčne blagajne za tiste zavezance, ki poslujejo z gotovino in uporabljajo
               registrske blagajne. Že tedaj smo gospodarske subjekte obremenili z nakupom opreme in
               programov, ki onemogočajo brisanje oziroma popravljanje vnosov. Da ne pozabimo, tako
               programsko opremo je potrebno ne le nabaviti, pač pa tudi vzdrževati in davčni
               zavezanci so sedaj že obremenjeni s stroški vzdrževanja te opreme.</p>
               <p>Prej kot v treh letih bomo gospodarstvo znova obremenili, spet z novimi stroški in
               novimi pravili. Zlasti manjši poslovni subjekti, med katerimi so samozaposleni,
               samostojni podjetniki in lastniki mikro družb, se bodo odločali za zapiranje
               dejavnosti in bodo posledično prešli na breme socialnih služb, nekateri pa bodo šli v
               sivo ekonomijo. Nov strošek uvajanja davčnih blagajn, ki se ocenjuje na znesek od
               tisoč 500 do tisoč 800 evrov na posamičnega davčnega zavezanca, bo namreč za
               marsikoga preveliko finančno breme. Številni gospodarski subjekti, zlasti manjši,
               namreč zaradi krize in zlasti plačilne nediscipline že sedaj komaj komaj shajajo in
               poslujejo na pozitivni ničli. Poudarjamo, vlada Mira Cerarja krši lastne zaveze. V
               socialnem sporazumu 2015 do 2016 se je zavezala, da gospodarstva ne bo dodatno
               obremenjevala. Uvedba davčnih blagajn je kršitev tega dogovora. Sprašujemo se, koliko
               delovnih mest bo prinesel ta ukrep. Najbrž jih bo prinesel, na žalost pa z negativnim
               predznakom. Da bomo jasni, Vlada uvedbe davčnih blagajn ne načrtuje, zato da bi
               odpravila sivo ekonomijo, pač pa le z namenom polnjenja proračuna in dodatnega
               nadzora nad zavezanci, ker enostavno zavezancem ne zaupa. Če bi bile davčne blagajne
               pravi ukrep v boju proti sivi ekonomiji, ki se ocenjuje na nekaj milijard, morda celo
               10 milijard evrov, potem bi morala njihova uvedba prispevati dodatne pol milijarde
               evrov več v državni proračun. Samo iz naslova davka na dodano vrednost. A vlada je v
               akcijskem načrtu uvedbe davčnih blagajn, ki ga je sprejela prejšnji teden, finančni
               učinek ovrednotila le na 50 do 100 milijonov evrov letno. Po našem prepričanju je
               tudi ta fiskalni učinek pretiran, če upoštevamo dejstvo, da se bo zmanjšalo število
               subjektov, ki poslujejo na trgu, hkrati pa se bo zvečalo število prejemnikov denarnih
               nadomestil socialnih transferjev.</p>
               <p>Naj opozorimo še, da davčnih blagajn seveda ne bodo uporabljali šušmarji, tako da
               država s tem ukrepom polja sive ekonomije ne bo zmanjšala, pač pa nasprotno, po našem
               mnenju celo povečala. Bolje bi bilo, da bi vlada priznala šušmarju njegovo pridnost,
               delavnost – to niso lenuhi –, da bi jim pa ponudila poenostavljeno pavšalno
               obdavčitev in bi mu priporočala, da odpre espe oziroma deoo; če bo pa seveda
               goljufal, za to pa morajo biti stroge sankcije.</p>
               <p>Uvedba davčnih blagajn je le nadaljevanje negotovega in nepredvidljivega poslovnega
               okolja v Sloveniji. Na to dejstvo vse glasneje opozarjajo obstoječi poslovni
               subjekti, ki se morajo namesto s svojo osnovno dejavnostjo stalno ukvarjati z
               administracijo in računovodstvom, prebiranju in uvajanju vedno nove in nove
               zakonodaje in z njo povezanih novih informacijskih rešitev. Namesto da bi svoj čas,
               denar in energijo vlagali v upravljanje, v razvoj osnovne dejavnosti, jo morajo
               vlagati v računovodenje, administracijo in druge spremljevalne dejavnosti. Gre torej
               za farso ne za ukrep proti sivi ekonomiji. Nestabilnost poslovnega okolja bo še
               naprej odvračala potencialne investitorje, tako slovenske kot tudi iz tujine, da bi
               se odločili za odprte dejavnosti ali gospodarske družbe v Sloveniji. Zaradi stalnih
               sprememb zakonodaje, predvsem davčnih predpisov, ne morejo načrtovati razvoja
               dejavnosti. Poslovni subjekti, ki nimajo le namena hitrega ustvarjanja dobička, pač
               pa predvidljivo poslovanje in stabilno rast, se pod takimi pogoji za investiranje pri
               nas ne bodo odločali. Pogled in odnos do predvidljivosti in stabilnosti poslovnega
               okolja bo sedanja vlada morala spremeniti, če si resnično želi novih investitorjev.
               In še, potrošniki pozor, plačali boste globo, če ne boste hranili računov!</p>
               <p>Kolegice in kolegi, dobili smo nekaj pisem slovenskih rokodelcev, med njimi tudi
               lectarjev in predstavnikov domače in umetnostne obrti, ki je pravzaprav del naše
               slovenske identitete, in nas opozarjajo in nas prosijo, da razmislimo o uvedbi
               davčnih blagajn. Mnogi bodo dejavnost opustili. In še nekaj, najprej bi morali
               odpraviti sive lise, kar se tiče internetne pokritosti, tudi pokritosti mobilnega
               signala, in za to potrebujemo po izračunih ministrstva približno 300 milijonov evrov.
               Poslanci Poslanske skupine Nove Slovenije - krščanskih demokratov Predlogu zakona o
               davčnem potrjevanju računov iz teh razlogov nasprotujemo.</p>
            </sp>
            <sp xml:id="SDZ7-Redna-08-2015-05-19.sp123">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Zavezništvo, zanj mag. Alenka Bratušek.</p>
            </sp>
            <sp xml:id="SDZ7-Redna-08-2015-05-19.sp124">

               <speaker>MAG. ALENKA BRATUŠEK (PS ZaAB):</speaker>

               <p>Predsednik, državna sekretarka, kolegice in kolegi!</p>
               <p>Vse od uvedbe tako imenovanih kvazi davčnih blagajn, torej od 1. julija 2013 dalje,
               se v Sloveniji razpravlja, ali te registrske blagajne zadostujejo oziroma ali naj po
               zgledu sosednje Hrvaške tudi pri nas uvedemo tako imenovane prave davčna blagajne. Za
               osvežitev spomina naj spomnim na spektakularne akcije hrvaških organov, ki so sredi
               turistične sezone v letu 2013 zapirali gostinske lokale. Mnogo slovenskih turistov je
               takrat z odobravanjem spremljalo filmske akcije hrvaških davčnih organov in vsi smo
               razpravljali o njihovi uspešnosti. In če še nekoliko ostanem pri naših sosedih ter
               spomnim, kako je uvedba davčnih blagajn potekala pri njih; Zakon o fiskalizaciji so
               na Hrvaškem sprejeli novembra 2012, uvajal pa se je v treh fazah. Prva faza je
               predvidevala uvedbo blagajn za velika in srednja podjetja in je povezala okoli
               22tisoč zavezancev. Druga faza je povezala še ostale zavezance, kot so trgovci,
               športniki, odvetniki, notarji, zdravniki, povezala pa je okoli 57 tisoč zavezancev.
               Tretja faza je pomenila obveznost za vse zavezance. S 1. 7. 2013 je na Hrvaškem
               postala uporaba davčnih blagajn obvezna za vse zavezance.</p>
               <p>Sredi turistične sezone smo lahko opazovali na eni strani že omenjene spektakularne
               akcije hrvaških davčnih organov, na drugi strani pa smo lahko v dnevnem časopisju
               prebirali o nepričakovano dobrih rezultatih, ki jih je uvedba davčnih blagajn
               izkazovala. Tako so zavezanci prijavljali v povprečju do 40 % več prometa kot leto
               poprej. To so vsekakor podatki, ki so vredni dodatne pozornosti, medijske in
               politične. V približno istem časovnem okviru smo tudi pri nas poskušali z različnimi
               prijemi zajeziti sivo ekonomijo. Decembra 2012 sprejeta novela o Zakonu o davčnem
               postopku je začela veljati 1. julija 2013. Bistvena razlika med hrvaško in našo
               ureditvijo je, da je davčna uprava po hrvaški ureditvi s prometom seznanjena takoj,
               po slovenski ureditvi pa je stanje treba preverjati na lokaciji blagajne oziroma je
               treba počakati na poročanje zavezanca.</p>
               <p>Spomnimo, novela o Zakona o davčnem postopku je določala, da zavezanec za davek ne
               sme imeti ali uporabljati računalniških programov oziroma elektronskih naprav, ki
               omogočajo brisanje, popravljanje ali kakršnokoli spreminjanje zapisa v napravi. Če
               poenostavim, prometa s takšnih naprav ni več mogoče brisati ali spreminjati. In tudi
               slovenska različica davčne blagajne je v prvem letu uvedbe znatno povečala priliv
               davčnih dajatev.</p>
               <p>Podatki iz leta 2014 kažejo, da je zaradi uporabe registrskih blagajn država v
               nekaterih dejavnosti mesečno pobrala za 24 % več DDV. Podatki za mesec oktober 2014
               na primer kažejo, da je bilo v strežbi prijavljenega za 39,9 % več DDV, v proizvodnji
               kruha, pekovskega peciva in slaščic za 40 %, pri prodaji tekstila na tržnici pa kar
               za 145 % več prijavljenega DDV. Obe varianti, hrvaška in slovenska, torej zasledujeta
               enak cilj, in sicer zmanjšanja obsega sive ekonomije z uvedbo sistema, ki bo omogočal
               pregledno in zanesljivo evidentiranje gotovinskega poslovanja.</p>
               <p>Iz Predloga zakona o davčnem potrjevanju računov, ki ga imamo danes pred seboj,
               izhaja, da bo z zakonom predpisana obveznost izvajanja postopkov potrjevanja računov
               pri gotovinskem poslovanju za davčne namene določeno, kdo bodo zavezanci za izvajanje
               postopka potrjevanja računov in sam postopek potrjevanja računov, določena vsebina
               računa za namene izvajanja postopka potrjevanja računov, določene tehnične zahteve,
               urejen nadzor nad izvajanjem zakona in za nas zelo sporna obveznost prevzema izdanega
               računa pri gotovinskem poslovanju za kupca.</p>
               <p>V Poslanski skupini Zavezništvo načeloma ne nasprotujemo predlogu zakona, ki ga
               danes obravnavamo v okviru prve obravnave. V samem besedilu je sicer nekaj določb, za
               katere pričakujemo, da jih bomo v nadaljnji obravnavi ustrezno dopolnili, popravili
               ali izključili iz samega besedila. Nekaj je tudi odprtih vprašanj, za katera
               pričakujemo, da bodo prejeli ustrezen odgovore. Je pa za nas popolnoma nesprejemljiv
               tretji odstavek 12. člena in 17. člen predloga zakona, ki določata sankcijo v
               primerih, ko potrošnik ne more predložiti računa za to pooblaščeni osebi.</p>
               <p>Davčni organ je tisti, ki je dolžan nadzirati delo in poročanje davčnih zavezancev
               in ne potrošnik! V primerih, ko davčni organ pri zavezancih ugotovi nepravilnosti, pa
               jih lahko oziroma jih mora kaznovati – zavezance in ne potrošnike. Kaznovanje
               potrošnika v tem primeru razumemo kot prelaganje odgovornosti za pristojnost nadzora
               nad delom zavezancev in še posebej, ko je za potrošnika zagrožena globa v višini do
               400 evrov. Menimo, da so vprašanja, na katera je opozorila Trgovinska zbornica
               Slovenije, takšna, da je potreben dodaten razmislek. Ne nazadnje je tudi hrvaški
               zakon nekaj dejavnosti taksativno izvzel. Ponovno želim poudariti, da so davčne
               blagajne namenjene zajezitvi obsega sive ekonomije, ki nastaja ob plačevanju z
               gotovino. Pa izpostavljam – to, kar zdaj govorim –, zato ker zakon tudi ne predvideva
               drugačne obravnave zavezancev, ki z gotovino ne poslujejo. Ustrezna dopolnitev bo po
               naši oceni tukaj vsekakor potrebna.</p>
               <p>Strinjamo se, da izjem načeloma ne sme biti oziroma jih naj ne bo, sploh pa ne pri t.
               i. pavšalistih, kjer je izjemnega pomena točen zajem podatkov glede prometa, ki ga
               zavezanec ustvari.</p>
               <p>In kot že rečeno in sledi tudi iz moje predstavitve, bo Poslanska skupina Zavezništvo
               zakon v prvi obravnavi podprla, naša podpora pa bo v nadaljevanju odvisna od tega ali
               bodo naše pripombe ustrezno upoštevane. Hvala.</p>
            </sp>
            <sp xml:id="SDZ7-Redna-08-2015-05-19.sp125">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo gospod Tilen Božič.</p>
            </sp>
            <sp xml:id="SDZ7-Redna-08-2015-05-19.sp126">

               <speaker>TILEN BOŽIČ (PS SMC):</speaker>

               <p>Spoštovani predstavniki Ministrstva za finance, spoštovane poslanke, spoštovani
               poslanci!</p>
               <p>V skladu s predvolilnim programom SMC, ki se je kasneje v veliki meri prenesel tudi
               v sklenjeno koalicijsko pogodbo, danes končno začenjamo s prvo obravnavo Predloga
               zakona o davčnem potrjevanju računov, ki se v javnosti pogosto naslavlja tudi kot
               zakon o davčnih blagajnah. Siva ekonomija po oceni Statističnega urada Republike
               Slovenije presega 8 % BDP, kar prevedeno v denar znaša približno 3 milijarde evrov.
               Da je problem pereč in da ga je treba v prvi vrsti nasloviti s spremembami na
               področju davčne zakonodaje, nam pove dejstvo, da pretežni del predstavljajo ravno
               davčne utaje. V SMC se zavedamo, da vsega ni mogoče prestaviti iz sivega polja,
               menimo pa, da lahko s predlaganim zakonom in komplementarnimi ukrepi na tem področju
               naredimo bistveno več, saj se bo del znižanja obsega sive ekonomije odražal tudi v
               višjih prihodkih državnega proračuna in s tem posredno pometel z nekaterimi najbolj
               perečimi vprašanji tega časa: zakaj zmanjkuje denarja za socialne transfere, za
               pokojnine, za zdravstvo, zakaj so plače nekaterih temeljnih gradnikov naše države
               mizerne, zakaj ni raven storitev oziroma servisa, ki ga zagotavlja naša država
               višja.</p>
               <p>Z davčnim potrjevanjem računov bomo zajeli del sive ekonomije, ki se še posebej
               razrašča pri poslovanju z gotovino, neevidentiran gotovinski promet s končnim
               potrošnikom se namreč širi navzgor po dobavni oziroma produkcijski verigi in
               postavlja v težak položaj tudi zaposlene, ki lahko včasih celo pretežni del dohodka
               prejmejo v gotovini. Gre torej za odpravljanje negativnega multiplikativnega učinka
               na gospodarstvo zaradi izkrivljanja konkurenčnega položaja družb na trgu in
               posledično neenakomerne porazdelitve davčnih bremen med zavezanci, na dodaten
               pritisk, ki ga vrši na prekarizacijo delavcev in dela ter zaposlovanja na črno, na
               dolgoročno vprašljiv položaj zaposlenih, ki se bodo nekoč upokojili in bodo zaradi
               nizkih pokojninskih osnov težko preživljali svojo jesen, in znatnih učinkov na javne
               finance, ki tudi zaradi takšnih izpadov danes nalagajo prihodnim generacijam
               nesorazmerno veliko breme. Odprava negativnih učinkov je obenem predpogoj za lažje
               prestrukturiranje oziroma premišljeno znižanje obremenitev, ki se nanašajo na dohodke
               iz dela.</p>
               <p>Na nujo po spremembah na področju gotovinskega poslovanja kaže tudi nesorazmerno
               velika obremenitev davčnih inšpektorjev z nadzorom blagajniškega prometa. V preteklih
               letih je bilo preko polovice angažiranih prav na inšpiciranju tega področja, z uvedbo
               davčnega potrjevanja računov v SMC predvidevamo, da bo na področju davčne kontrole,
               nadzora in preiskav prišlo najmanj do naslednjih pozitivnih učinkov. In sicer:
               prenosa velikega dela zamudnih opravil, ki jih zdaj opravljajo inšpektorji na
               informacijski sistem, ki bo z naprednimi algoritmi lahko zaznaval in izpostavljal
               tvegane subjekte ter potencialne davčne utaje in tako omogočil, da se inšpektorji
               osredotočijo le na tiste subjekte, pri katerih bo zaznano visoko tveganje. Preko
               ciljnih nadzorov bo tako povečana učinkovitost inšpektorjev in zmanjšana
               administrativna obremenitev zavezancev, ki poslujejo zgledno, lažje zoperstavljanje
               trendu zniževanja števila davčnih inšpektorjev. Predvidevamo, da bo to prineslo tudi
               preusmeritev več kot 100 davčnih inšpektorjev na preučevanje zahtevnejših primerov in
               dalje tudi na učinkovitejše in lažje izvajanje nalog, ki so v pristojnosti davčnih
               kontrolorjev, ter ne nazadnje učinkovitejšega kombiniranja in koordiniranja dela s
               tržnimi in delavnimi inšpektorji.</p>
               <p>V SMC se zavedam, da lahko učinkovitost predlaganega sistema močno načnejo morebitne
               izjeme in jim zato, razen v primeru trdno utemeljenih razlogov, nismo naklonjeni. Kot
               tako utemeljene razloge razumemo predvsem morebitne okvare strojne opreme,
               komunikacijskega omrežja, izpade električne energije in onemogočen dostop do spleta.
               Predlog zakona rešitve za takšne primere že predvideva.</p>
               <p>V času javne razprave so se pojavili očitki, da za manjše zavezance izjema ni
               predvidena, zaradi tega sta predvideni dve rešitvi, ki ju bo najbrž treba še nekoliko
               dodelati, vendar ju štejemo za dobra nastavka prihajajočemu sistemu davčnih blagajn.
               Predlog v prehodnem obdobju dopušča možnost izbire med davčnim potrjevanjem računov v
               realnem času ali uporabo vezane knjige računov z naknadnim potrjevanjem, pri čemer se
               prva navedena možnost ponudi tudi v obliki spletne aplikacije za izstavljanje
               računov.</p>
               <p>Aplikacijo bo brezplačno nudila Finančna uprava Republike Slovenije, kar v SMC
               pozdravljamo, saj ocenjujemo, da ima velika večina nevladnih organizacij in drugih
               malih zavezancev vsaj enega člana ali sodelavca s pametnim telefonom ali drugo
               napravo, ki ima sočasno omogočen dostop do svetovnega spleta. Prav tako se zavedamo
               očitkov dodatnega administrativnega bremena, ki ga bodo udeležene družbe. Ravno iz
               tega razloga se je ukrep najavil že pred dobrim letom v predvolilnem programu SMC,
               nato ponovno v koalicijski pogodbi lani jeseni, v akcijskem načrtu za uvedbo davčnih
               blagajn v začetku tega leta in sedaj utemeljeno pričakujemo, da se bo ta zakon
               uveljavil 6 mesecev, preden bo uporaba zakonskih določil postala obvezna.</p>
               <p>Za razliko administrativnih razbremenitev, ki jih v SMC prav tako zagovarjamo in
               pripravljamo ter bodo oznanjena v kratkem, smo mnenja, da je treba utemeljeno
               povečanje administrativnega bremena napovedati bistveno prej, da se zavezanci
               ustrezno pripravijo, konkretne administrativne razbremenitve se trenutno pripravljajo
               v večjem obsegu in po našem mnenju nekoliko krajši rok pred uveljavitvijo
               administrativnih razbremenitev zavezancem ne bi smel povzročati takšnih težav, kot bi
               jih morebitna uvedba davčnih blagajn tik pred zdajci.</p>
               <p>Pri uvajanju davčnih blagajn Slovenija ni nikakršna posebnost, poznajo jih že
               številne države, tudi 15 držav članic Evropske unije in pričakovati je, da se jim
               bomo kmalu pridružile še nekatere druge. Ključna razlika pri tem je, da Slovenija
               uvaja sodobnejši sistem, saj države, ki so sisteme uveljavile že pred leti, na primer
               v 90. letih, še niso bile deležne takšnega napredka informacijskih tehnologij.
               Rešitev, ki jo predvideva predlog zakona, torej sprotno samodejno elektronsko
               potrjevanje računov pri Finančni upravi, je postalo mogoče šele z izjemnim porastom
               zmogljivosti prenosa podatkov preko spleta, napredka elektronskih naprav, programske
               opreme ter možnosti učinkovitega in varnega elektronskega komuniciranja in
               podpisovanja. S tem je bila za državo in zavezance osvojena možnost vzpostavitve
               cenovno bistveno bolj ugodnega in administrativno manj zahtevnega sistema, ki bo
               prinesel bistveno boljše rezultate.</p>
               <p>Začetni pomisleki glede visokih stroškov, povezanih z nakupom posebne certificirane
               programske in strojne opreme, tako odpadejo. Z odprtim pristopom, ki predvideva zgolj
               opredelitev načina izmenjave podatkov s Finančno upravo, se bomo tako izognili
               omejevanju na katerikoli izmed specialnih in praviloma dražjih rešitev na trgu. Trg
               razvoja programske opreme za podporo poslovanju bo torej odprt za vse, tudi zakonska
               podjetja in mlade strokovnjake s področja informacijske tehnologije, ki bodo kmalu po
               objavi specifikacij v okviru podzakonskega akta lahko tudi sami našli svojo poslovno
               pot v pisanju inovativnih in uporabnikom prijaznih računalniških programov in
               aplikacij za pametne telefone, ki se bodo v prihodnje uporabljali za izdajanje
               računov pri gotovinskem poslovanju.</p>
               <p>Razen iz razlogov hitrega napredovanja informacijske tehnologije v SMC podpiramo
               dveletno prehodno obdobje, saj bo v tem času prišla na trg še boljša in cenovno
               ugodnejša programska in strojna oprema za zavezance. Prav tako gre pričakovati znaten
               napredek v elektronski pismenosti uporabnikov in rešitvah na področju elektronskega
               poslovanja. V naslednjih dveh letih se na podlagi svetovnih in regionalnih trendov
               pričakuje pospešeno širjenje uporabe e-računov tudi med mikro in malimi podjetji in
               ne nazadnje lahko utemeljeno pričakujemo tudi izboljšanje dostopnosti do svetovnega
               spleta, pokritosti z mobilnimi frekvencami in novih generacij in vzpostavljanje
               sposobnosti Agencije za komunikacijska omrežja in storitve Republike Slovenije, da
               lahko za posamičnega zavezanca izda potrdilo o morebitni nezmožnosti dostopa do
               spleta, ki po prehodnem obdobju predvidoma sorazmerno redka izjema.</p>
               <p>Glede na to, da že več kot polovica držav članic Evropske unije pozna davčne
               blagajne, se nam za iskanje učinkov v praksi ni treba ozreti daleč. Hrvaška je po
               uvedbi davčnih blagajn, ki so po primerljivosti še najbližje različici, zastavljeni v
               tem predlogu zakona, zabeležila številne pozitivne učinke, na katere merimo tudi v
               SMC. Poleg povečanja števila zaposlenih v branžah, kjer se je predhodno zaposlene
               bodisi delno bodisi v celoti plačevalo v gotovini, in posledično davkov in
               prispevkov, povezanih z osebnimi dohodki, računamo tudi na povečanje obsega
               registriranega gotovinskega prometa in s tem večje prilive tudi iz naslova davka na
               dodano vrednost, davka na dohodek pravnih oseb in davka iz dejavnosti. Pričakujemo
               tudi povečano likvidnost in kapitalsko okrepitev družb, katerih del prometa je obšel
               blagajniško poslovanje in posledično transakcijske račune družb, kar bo pozitivno
               vplivalo tudi na izboljšane plačilne discipline in kreditne sposobnosti le-teh.</p>
               <p>Kot omenjeno je po našem mnenju Predlog zakona o davčnem potrjevanju računov eden
               izmed ključnih ukrepov na področju omejevanja sive ekonomije in dodatnega orodja
               preprečevanja zaposlovanja ter dela na črno. Ob tem velja poudariti, da bo ta ukrep
               dosegel cilje, ki smo si jih v povezavi z omejevanjem sive ekonomije v SMC zastavili,
               le, v kolikor bodo sočasno začeli veljati tudi številni spremljevalni ukrepi. Posebej
               imamo tukaj v mislih ukrepe s področja osveščanja kupcev in spodbujanja zavezancev k
               prostovoljnemu razkrivanju prometa, kar bi po našem mnenju znatno prispevalo k dvigu
               davčne kulture v Sloveniji. Da je ta bistveno nižje, kot bi si v SMC želeli, govori
               pomenljivo dejstvo, da je Državni zbor v letu 2013 moral celo posebej uzakoniti
               opredelitev ter visoke globe za programsko opremo, ki je omogočala samodejno in
               sistematično goljufanje z brisanjem in prilagajanjem evidenc blagajniškega prometa,
               zalog in tako dalje. Inovativnosti nam Slovencem torej nikakor ne primanjkuje, bi jo
               pa tudi z našim delovanjem v Državnem zboru radi preusmerili tja, kjer bo porabljena
               v bolj konstruktivne in družbeno odgovorne namene. Davčno potrjevanje računov vidimo
               tudi kot pomemben korak v tej smeri.</p>
               <p>Nadalje v SMC menimo, da je za učinkovitost davčnih blagajn poleg osveščenosti kupcev
               o njihovih pravicah treba poudarjati tudi njihove dolžnosti, saj je dejstvo, da
               predlagani sistem ne deluje, v kolikor račun pri gotovinskem poslovanju ni izdan. Pri
               slednjem pa ima lahko veliko besedo ravno kupec bodisi kot tihi partner prodajalcu
               pri neizdaji računa, v kolikor je do tega indiferenten, bodisi v določenih primerih
               celo kot sprožilec, saj smo bili tudi sami deležni opozoril obrtnikov, da so
               postavljeni v neprijeten položaj, ko kupci včasih celo zahtevajo, da se jim blago ali
               storitve zagotovijo brez računa. V tujini tovrstne rešitve že obstajajo predvsem v
               smislu dolžnosti hranjenja računa za krajši čas.</p>
               <p>Predlog zakona skuša nasloviti dva primera, in sicer hranjenje računa, ko je nakup
               opravljen v poslovnih prostorih zavezanca, in v primeru, ko se storitev ali blago
               zaračuna na domu. V SMC menimo, da so se dosedanje pripombe in objave v medijih
               razvile v solidno razpravo, ki jo bomo danes najbrž argumentirano tudi nadgradili in
               nato v nadaljevanju zakonodajnega postopka prišli do učinkovitih rešitev, ki bi na
               primeren in širše sprejemljiv način naslovile tudi odgovornosti in dolžnosti kupca.
               Obenem se zavzemamo za dodatno spodbujanje kupcev z ukrepi, ki so se že v preteklosti
               izkazali za učinkovite in ne obremenjujejo pretirano pristojnega organa. V mislih
               imamo seveda spodbujanje zavezancev k zahtevanju računa in morebitnemu
               samoiniciativnemu SMS oziroma spletnemu preverjanju le-teh ob uvedbi primernega
               nagradnega sklada. Ta rešitev ni del tega zakona, vendar jo vsekakor štejemo za
               pomemben komplementarni ukrep, ki bo pripomogel k doseganju zastavljenih ciljev.</p>
               <p>Spoštovani! V Poslanski skupini SMC osnutek Zakona o davčnem potrjevanju računov in
               s tem uvedbo tako imenovanih online davčnih blagajn podpiramo, saj menimo, da gre za
               enega izmed ključnih ukrepov za omejitev obsega sive ekonomije in pomembnega
               dodatnega orodja za preprečevanje zaposlovanja ter dela na črno. Verjamemo, da bomo
               tudi na podlagi današnje argumentirane razprave v Državnem zboru lahko predlog v
               nadaljevanju zakonodajnega postopka skupaj nadgradili do te mere, da bo deležen
               široke podpore. Hvala.</p>
            </sp>
            <sp xml:id="SDZ7-Redna-08-2015-05-19.sp127">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Suzana Lep Šimenko bo predstavila stališče Poslanske skupine Slovenske
               demokratske stranke.</p>
               <p>Izvolite.</p>
            </sp>
            <sp xml:id="SDZ7-Redna-08-2015-05-19.sp128">

               <speaker>SUZANA LEP ŠIMENKO (PS SDS):</speaker>

               <p>Spoštovani predsedujoči, spoštovane poslanke, spoštovani poslanci, spoštovani
               predstavniki ministrstva!</p>
               <p>Davki so ob prispevkih, trošarinah in ostalih dajatvah pomemben vir financiranja
               države. Omogočajo financiranje zdravstva, izobraževanja, pokojnin, socialne varnosti,
               vzdrževanje javnega reda, varnosti, obrambe, zaradi visoke zadolženosti tudi v veliki
               meri za servisiranje obresti in našega javnega dolga.</p>
               <p>V Poslanski skupini Slovenske demokratske stranke se zavzemamo za pravičen sistem
               plačila davka in obsojamo sivo ekonomijo in delo na črno, vendar pa menimo, da s
               predlagano uvedbo davčnih blagajn ne bomo zajezili ključnega, to je, ne bomo zajezili
               sive ekonomije. S predlaganimi ukrepom namreč ne bomo dobili tistih, ki računov ne
               izdajajo, in ti predstavljajo resničen problem v družbi, saj ne plačujejo davkov in
               so resnično nelojalna konkurenca vsem, ki pošteno opravljajo svojo dejavnost.</p>
               <p>Država ima že danes ogromno mehanizmov in institucij, ki ugotavljajo in ustrezno
               sankcionirajo sivo ekonomijo in delo na črno. Prav tako morajo imeti podjetja od leta
               2013 naprej tako imenovane virtualne davčne blagajne, ki onemogočajo brisanje
               računov. Z začetkom letošnjega leta morajo imeti vsi tisti, ki poslujejo z gotovino
               brez ustreznega računalniškega programa, vezane knjige računov, za katere vemo, da so
               ob sami uvedbi povzročile številne težave, saj računov v knjigarnah kar nekaj časa ni
               bilo mogoče dobiti.</p>
               <p>Resnično se je treba vprašati, ali nima država na voljo zadosti drugih ukrepov, s
               pomočjo katerih bi lahko zajezila sivo ekonomijo. Ali morda tukaj ne gre za
               nesorazmeren in nerazumen ukrep? Verjamemo, da se je najenostavneje posluževati
               ukrepov, kot so dvigovanje davkov ali v temu primeru uvedbo davčnih blagajn. Žalostno
               pa je, da se na drugi strani ne ponudi popolnoma nič v smeri davčne razbremenitve
               podjetij, ki bodo s tem ukrepom najbolj prizadeta.</p>
               <p>2. člen Ustave opredeljuje Slovenijo kot pravno državo, po pravni doktrini in
               ustavno-sodni praksi se med bistvene sestavine pravne države uvršča tudi prepoved
               čezmernih posegov države. Pri uvedbi davčnih blagajn gre za poseg države na področje,
               kamor je država posegla že večkrat; v letu 2013 z virtualnimi davčnimi blagajnami in
               v začetku tega leta z uvedbo vezane knjige računov. Če bi že sprejeli tezo, da je ta
               poseg države nujen za zavarovanje javne koristi v obliki zmanjšanja sive ekonomije in
               preprečevanja davčnih utaj in goljufij na področju davkov, se pa vsekakor sprašujemo
               o nujnosti tega ukrepa. Nujnosti v smislu, ali zasledovalnega cilja predlagatelja
               zakona ni mogoče doseči z blažjim ukrepom ali celo z boljšim izkoristkom že uvedenih
               ukrepov, na primer z izboljšanim delovnih procesov državnih organov ali zgolj v
               obliki spremembe pooblastil organov, ki so zadolženi za ta področja. Morda bi ob tem
               poiskali tudi odgovor na vprašanje, ali so morda državni organi z lastno togostjo pri
               izvajanju pooblastil soodgovorni za stanje na področju sive ekonomije.</p>
               <p>Naprej nas zanima tudi primernost tega ukrepa za dosego zastavljenega cilja; v
               preteklih letih je bilo že veliko časa in denarja namenjenega ukrepom za dosego cilja
               zmanjšanja sive ekonomije, ki ga zasleduje predlagatelj zakona. Seveda se nam ob tem
               pojavlja vprašanje, ali ni to še eden v nizu na hitro pripravljenih nedorečenih
               ukrepov in predvsem ukrep brez predhodno opravljene ustrezne analize in brez
               ustreznega vrednotenja nedavno uveljavljenih ukrepov. Morda bi ob tem ugotovili, da
               obstoječi ukrepi potrebujejo zgolj manjše spremembe, s katerimi ne bi prizadeli tako
               velikega števila subjektov, kot jih bomo, v kolikor predlagani zakon stopi v
               veljavo.</p>
               <p>Prav tako je na mestu vprašanje, ali so posledice, ki bodo zlasti za mala podjetja
               ob uvedbi davčnih blagajn nastale, proporcionalne glede na vrednost zasledovanega
               cilja oziroma koristi, ki jo država ob tem zasleduje. Iz ocene finančnih posledic
               predloga zakona izhaja, da je povečanje davčnih prihodkov iz naslova ukrepa
               potrjevanja računa ocenjen na višini 50 do 100 milijonov evrov. Na tem mestu se
               sprašujemo, ali ocena povečanja davčnih prihodkov temelji na ukrepu samem, torej na
               prihodkih, ki bodo posledica nakupa davčnih blagajn programske opreme in tako naprej,
               ali na cilju, ki ga s predlogom zakona zasledujete, torej zmanjšanje sive ekonomije.
               Iz predloga zakona namreč ni razbrati, o kakšnem odstotku zmanjšanja sive ekonomije
               sploh govorimo. Upravičeno se tudi sprašujemo, ali bodo zlasti mala podjetja, teh 80
               tisoč davčnih zavezancev, dodatni strošek nakupa davčne blagajne kot tudi nadgradnje
               in vzdrževanja programske opreme sploh še lahko prenesla. S tem ukrepom bomo najbolj
               prizadeli tista podjetja, ki se že danes borijo na trgu za svoj obstoj, a vendar
               zagotavljajo preživetje številnim družinam. Dnevno se ukvarjajo z marsikdaj
               nepotrebno birokracijo, pogosto ne morejo ali le s težavo pridobijo kredit, čeprav
               gre večinoma za kredite zelo malih vrednosti. Zaradi majhnosti težko dosegajo cenovno
               konkurenčnost, velik izziv jim predstavlja nakup novih strojev. Podjetniki pogosto
               niti ne gredo v bolniško, četudi so bolni, saj vedo, da nihče drug ne bo opravil
               njihovega dela. Prav ti majhni podjetniki, ki bodo s tem ukrepom najbolj oškodovani,
               zagotovo niso prizadeli naših javnih financ. Žal lahko predlagani ukrep uvedbe
               davčnih blagajn povzroči tudi to, da bo morda kateri od podjetnikov prenehal z
               dejavnostjo. Verjamem, da si tega ne želimo. Dodatno finančno breme za večino
               podjetij predstavlja velik problem.</p>
               <p>Problem pa predstavlja tudi neenakomerna razvitost Slovenije. Še vedno imamo namreč
               območja, kjer ni ali je izjemno slaba pokritost z internetno povezavo. Predlagatelj
               je sicer to možnost predvidel in za te primere bo moral zavezanec nezmožnost
               vzpostavitve elektronske povezave dokazati s potrdilom Agencije za komunikacijska
               omrežja in storitve. Vendar, ali ne bi bilo prav, da bi najprej zagotovili pokritost
               z internetom po celotnem območju Slovenije? Takšna pokritost bi tudi sicer pozitivno
               vplivala na razvoj manj razvitih območij. Po predlogu zakona pa bodo morala podjetja
               iz že tako prikrajšanih območij pridobivati potrdila Agencije, torej jim nalagate
               dodatno administrativno delo.</p>
               <p>Prav tako ne moremo podpreti dejstva, da se na stran kupca prenaša obveznost
               shranjena računa do poteka garancijske dobe. To, ali bo kupec hranil račun za primer
               uveljavljanja pravice do garancije, je in mora ostati njegova odločitev. V kolikor se
               želi kupec zavarovati za primer uveljavljanja pravic v primeru okvare ali napake
               blaga, je že tako dovolj motiviran in bo račun tudi shranil do poteka garancijskega
               roka. Zato se nam predlagane kazni zdijo nepotrebne in glede na višino
               nesorazmerne.</p>
               <p>V Poslanski skupini Slovenske demokratske stranke nasprotujemo dodatnim obremenitvam
               gospodarstva, smo zagovorniki nasprotnega – zagovorniki davčne in administrativne
               razbremenitve. S predlaganim ukrepom uvedbe davčnih blagajn ne bomo zajezili sive
               ekonomije, saj davčne blagajne ne bodo rešile problema neizdajanja računov, bodo pa
               povzročile dodatno finančno in administrativno breme predvsem za malo gospodarstvo.
               Zato predlaganega zakona o davčnem potrjevanju računov ne bomo podprli. Hvala.</p>
            </sp>
            <sp xml:id="SDZ7-Redna-08-2015-05-19.sp129">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Prehajamo na splošno
               razpravo poslank in poslancev. Besedo ima gospod Uroš Prikl, pripravi naj se gospod
               mag. Matej Tonin.</p>
               <p>Izvolite, gospod Prikl.</p>
            </sp>
            <sp xml:id="SDZ7-Redna-08-2015-05-19.sp130">

               <speaker>UROŠ PRIKL (PS DeSUS):</speaker>

               <p>Hvala lepa, predsedujoči, za besedo. Spoštovane kolegice, spoštovani kolegi!</p>
               <p>Kot smo slišali, pred nami je povsem nov zakon, povsem nov predpis, ki ima za svoj
               prioritetni namen zajeziti ali pa eliminirati v končni fazi sivo ekonomijo, predvsem
               pa zvišati preglednost pri gotovinskem poslovanju. Vlada nas je z akcijskim planom,
               kako priti do tega cilja, sprejetja zakona, seznanila že v mesecu januarju in prav
               je, da smo ji prisluhnili, in prav je, da se Vlada drži akcijskega plana, ki ima
               namen v končni fazi sprejetje tega predpisa. Seveda se lahko naša razmišljanja tukaj
               pri teh rešitvah deljena. Seveda rešpektiram vse tiste, ki izražate dvom, ali bomo
               dejansko dosegli namen samega zakona, me pa skrbi, da alternative tukaj ne
               predlagate. V preteklosti smo imeli, spomnite se, na Ministrstvu za delo tudi
               generalnega oziroma državnega sekretarja za preprečevanje sive ekonomije, pa tudi en
               organizacijski oddelek, ki se je s tem ukvarjal, pa rezultatov, čeprav je bila tudi
               takrat dobra volja, aktivnosti niso prinesle želenih rezultatov.</p>
               <p>Verjamem v ta zakon. Verjamem, na podlagi tega, kar smo bili slišali od Vlade, ki se
               je – to je moja ugotovitev, pa mislim, da se ne motim – zelo konkretno in zelo
               poglobljeno lotila priprave tega zakona in tu ji gredo vse pohvale. Želel bi si, da
               takšnega predpisa ne bi bilo treba, da bi bilo samoumevno, da se vsi držimo tega, da
               izdajamo račune, da ne potvarjamo zadev, da se ne gremo sive ekonomije, ampak kako je
               potem mogoče razločiti, da gre siva ekonomija oziroma da skozi kanale sive ekonomije
               spolzi, izpuhti, ponikne, kakorkoli, dvomestno število, v procentih govorim,
               slovenskega GDP. Očitno je nekaj treba narediti in moje stališče, moje mnenje, tako
               tudi mojih poslanskih kolegov v Desusu, ki ugotavljamo, da je to pravi korak. Seveda
               je še daleč do cilja. Tukaj si iskreno želim, da se prisluhne s strani Vlade
               nekaterim mnenjem, ki govorijo o tem, da so nekatere izjeme tukaj potrebne, da pri
               tem ne delamo nekih novih administrativnih težav, da postopke maksimalno poenostavimo
               in da ni to dodatna bremenitev za vse deležnike v procesih. Verjamem, da nam bo to
               uspelo. Ne nazadnje govorili smo prej v nekaterih predhodnih razpravah, kolegice in
               kolegi ste poudarjali izkušnje Srbije, predvsem pa Hrvaške. Tam so suma sumaurm
               pozitivni učinki. Ne vem, zakaj ne bi opazili dobrih rešitev iz dobre, pozitivne
               prakse držav, ki so to že naredile in samo naprej.</p>
               <p>Morda velja tukaj eksplicitno opozoriti na tiste poglavitne, rekli smo, kaj je
               poglavitna rešitev – eliminiranje sive ekonomije in zvišanje preglednosti, predvsem
               pri gotovinskem poslovanju. Kaj so pa poglavitni cilji? Nekako bi jih v štirih točkah
               opredelil. Torej, prvič, preprečiti naknadno prirejanje podatkov o obdavčljivem
               prometu in izogibanje plačilu davčnih obveznosti zavezancev pri gotovinskem
               poslovanju. Drugič, pregledno in zanesljivo evidentiranje gotovinskega prometa
               davčnih zavezancev in s tem zmanjšanje obsega sive ekonomije in preprečevanja davčnih
               utaj in goljufij. Tretjič, zagotoviti učinkovitejše pobiranje obveznih dajatev. In
               četrtič, vzpostavitev enakopravnejših pogojev poslovanja, ureditev trga,
               preprečevanje nelojalne konkurence in hitrejši gospodarski razvoj. Hkrati pa bo s tem
               tudi zagotovljena večja zaščita tistih, za katere, verjamem, nam je najbolj mar, to
               so končni potrošniki.</p>
               <p>Morda še samo refleksija na koalicijski sporazum oziroma koalicijsko pogodbo, ki je
               pač prav, da jo tukaj tudi izpostavimo. Ne nazadnje skušamo čim več ali pa vse, če
               želite, stvari, ki so tukaj zapisane, tudi realizirati. Tu smo zapisali pod točko ali
               pod alinejo, če hočete, plačilna disciplina in boj proti sivi ekonomiji, piše pa
               približno tako: <q>"okrepiti bo potrebno nadzor nad plačevanje prispevkov in davkov s
               strani delodajalcev in uvesti davčne blagajne za zajezitev sive ekonomije. V ta namen
               bomo v mandatu v Vladi pripravili Zakon o davčnih blagajnah …"</q> – okej, malo drugače
               se imenuje. <q>"… država mora postati vzoren plačnik …"</q> – to se mi zdi zelo bistvenega
               pomena – <q>"država mora postati vzoren plačnik ter izboljšati nadzor nad preostalimi
               neplačniki. Uvedene bodo višje kazni za tiste delodajalce, ki niso v postopku stečaja
               in likvidacije in za svoje zaposlene ne plačujejo prispevkov"</q> – morda smo se tukaj
               malček oddaljili, ampak pod ta segment koalicijskega sporazuma sodi tudi to.</p>
               <p>Seveda, kot rečeno, jaz in moji kolegi v Desusu podpiramo to idejo. Želeli bi si, da
               na poti do uveljavitve podpisa se po najboljših močeh upoštevajo tudi tiste pripombe,
               ki so bile in ki še bodo s strani tistih, ki jih zadeva najbolj tangira, da pri tem
               naredimo sistem praktičen, enostaven, brez administrativnih ovir in v končni fazi –
               pa najbolj za začetek –, da prepolovimo sivo ekonomijo, v končni fazi pa jo skušamo
               tudi povsem eliminirati. Najlepša hvala za pozornost.</p>
            </sp>
            <sp xml:id="SDZ7-Redna-08-2015-05-19.sp131">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Matej Tonin, pripravi naj se gospa Urška Ban.</p>
               <p>Izvolite, gospod Tonin.</p>
            </sp>
            <sp xml:id="SDZ7-Redna-08-2015-05-19.sp132">

               <speaker>MAG. MATEJ TONIN (PS NSi):</speaker>

               <p>Spoštovani kolegice in kolegi!</p>
               <p>Saj poznate tisti rek, ki govori: samo smrt in davki so neizogibni. Davki so seveda
               pomembni v vsaki državi, v vsaki družbi. Od pobranih davkov je odvisno, kaj lahko
               država ustvari, kaj lahko država ponudi. Za vsako stvar je potreben denar in vse to,
               kar nam država nudi, se financira iz davkov. Ampak poleg davkov je pomembna tudi
               druga stvar: višina teh davkov! Ker če je davek previsok, potem država postaja
               neprivlačna za življenje in tudi delovanje podjetja, ljudje pa odhajajo iz države.</p>
               <p>Davčna matematika je zelo preprosta. Pomembno je, da davke plačuje čim več ljudi in
               da so ti davki čim nižji. Zelo preprosta kmečka logika. Tudi kar zadeva samega
               izogibanja davkov, je logika enostavna; višji kot so davki, bolj se bodo ljudje
               izogibali plačevanju davkov in več bo vprašanj – z računom ali brez? Prepričan sem
               tudi, da se država premalo zaveda, da visoki davki še dodatno spodbujajo delo na
               črno. Država se tudi premalo zaveda, da vsak zaposlen je dvakratna korist za državo.
               Prvič, plačuje v vse blagajne države, drugič pa državi ni treba izplačevati raznih
               socialnih pomoči. To je razlog, zakaj je vsak zaposlen dvakratna korist za
               državo.</p>
               <p>Prepričan pa sem, da z zakonom, ki ga danes obravnavamo, nismo na pravi poti in da
               smo se problema izogibanja plačevanja davkov lotili z napačne strani. Zakaj? Mi se
               tega lotevamo pri majhnih ribah, problema bi se pa morali lotiti pri velikih ribah.
               Če sem konkreten, ta vikend sem se udeleževal Parlamentarne skupščine Nata, kjer sem
               ob robu govoril s srbskim kolegom. Spraševal sem ga, kako tam potekajo reforme, ker
               se mi je zdelo nenavadno, da ni bilo nobenih protestov v državi, kljub temu da je
               Vučićeva vlada dejansko znižala pokojnine, znižala plače v javnem sektorju in zadeve
               gredo normalno naprej. Vprašal sem ga, kako je to mogoče, da se je to zgodilo. In mi
               je odgovoril, da zelo preprosto, da so konsistentni. Ljudi smo uspeli prepričati, da
               če bomo zategnili pasove za leto in dve, potem bomo vsi lažje živeli. Je rekel, da
               predvsem so se pa lotili ene stvari – in to se mi zdi zelo pomembno tudi pri današnji
               razpravi –, problemov so se lotili pri velikih ribah. Najprej so aretirali in zaprli
               največjega srbskega tajkuna Miškovića. Za primerjavo, da boste imeli boljši občutek,
               to je nekaj podobnega kot bi Hrvaška zaprla Todorovića. Kaj se je s tem zgodilo?
               Rekel je, da je bil neverjeten učinek, pozitiven učinek. Po zaprtju Miškovića, je
               rekel, so vsi podjetniki kar naenkrat začeli plačevati davke, ker so videli, da sedaj
               pa ni več heca. Za to vlado ni posvečenih in ni nobenih izjem. Vsi morajo plačevati
               davke. In je povedal konkreten primer nekega podjetnika, ki je še leto pred tem,
               preden so Miškovića zaprli, plačal ob istem obsegu poslovanja pri istih podjetjih za
               milijon in pol evrov davka, po tej aretaciji pa 9 milijonov evrov. Ali ni to
               nenavadno?</p>
               <p>Mislim, da je ta zgled zelo nazoren in zelo pomemben, da bi se mi morali lotiti tega
               pri velikih ribah – tistih, ki so državi dolžni milijone. Z davčnimi blagajnami se pa
               dejansko lotevamo malih rib – tistih, ki že danes trdo delajo, delajo pošteno in se
               iz meseca v mesec težko prebijajo. Davčne blagajne bodo zadele predvsem tiste, ki že
               danes plačujejo davke in pošteno delajo, ne bodo pa zaobjele tistih, ki že danes ne
               izdajajo računov, ker davčna blagajna te ne more prisiliti k temu, da boš ti račun
               izdal. Enostavno te ne more. In tudi ni nobeno orodje za preganjanje dela na
               črno.</p>
               <p>Moj kolega Prikl je rekel: dobro, v opoziciji govorite o tem, da ste proti temu, kaj
               pa so vaše rešitve, kaj je vaša pobuda, kaj je alternativa temu. Povejte, za kaj pa
               potem ste, če ste proti davčnim blagajnam. Pa bom povedal.</p>
               <p>Prvič, smo za pavšalne obdavčitve. Zadeve so zelo enostavne, brez kakšnih velikih
               birokratskih in administrativnih ovir. Konkreten primer lahko povem. Če greste v
               Avstrijo na smučanje ali obiščete kakšno drugo gostilno ali gostinski lokal, se morda
               zdi nenavadno, da vam na klasičen list papirja napišejo račun; in to je račun. To je
               mogoče zato, ker imajo pavšalne obdavčitve, ker so se dogovorili, da glede na
               kvadraturo in glede na lokacijo gostinec plača toliko in toliko davka. Če vprašate
               danes slovenske gostince, verjemite mi, da bi se veliko gostincev odločilo prav za to
               varianto, da jim ne bi bilo treba goljufati z računi ali kakršnekoli druge mišmaše
               delati, enostavno natančno bi vedeli, koliko davka plačajo, že na začetku leta in to
               bi bilo tudi vse. Torej, naša prva rešitev, prvi kontrapredlog davčnim blagajnam so
               pavšalne obdavčitve.</p>
               <p>Drugi predlog, pozitivne spodbude oziroma kot Obrtna zbornica pravi: Vsak račun
               šteje. Mi bomo zdaj z zakonom silili državljane, da morajo vzeti račun, ker če ga ne
               vzamejo, so kaznovani. Zakaj ne bi zgodbe obrnili, da bi državljane nagradili z
               davčnimi olajšavami, če račune jemljejo, in bi bili državljani sami zainteresirani,
               da bi dejansko te račune jemali?</p>
               <p>Tretji primer – nasprotni predlog davčnim blagajnam. Dajmo več stvari premakniti z
               visoke stopnje DDV v nizko; s stopnje 22 % na 9,5, zlasti za tiste najbolj rizične
               proizvode in storitve. Zakaj? Ker sem prepričan, da tudi številni kupci same
               podjetnike spodbujajo, naj jim določeno storitev opravijo brez računa. Pa bom šel
               spet konkretno. Razni mizarji, slikopleskarji, ki morda v nekih domovih pleskajo in
               delajo določene storitve, jih kupci sami oziroma koristniki teh storitev sami
               spodbujajo, naj jim to naredijo brez računa, ker bodo na tak način petino stroška
               prihranili. To pri znesku več kot tisoč evrov lahko predstavlja pomembno vsoto.</p>
               <p>In še zadnji, četrti ukrep, ki ga tudi ponujamo: boljše delovanje pravne države. Ne
               da preden se kriminalcem in tistim, ki verižijo podjetja in delajo škodo vsem,
               karkoli zgodi, da že vmes propadejo vsi tisti pošteni podjetniki, katerim so
               baraboni, po domače povedano, ostali dolžni.</p>
               <p>Ukrep uvedbe davčnih blagajn bo poslabšal poslovno okolje, v to sem prepričan. Naj
               navedem samo dva konkretna primera. Nekaj dni nazaj je Poslanska skupina Nove
               Slovenije bila na obisku na Primorskem in med drugim smo obiskali tudi piranske
               ribiče. Pokazali so nam tiste svoje ladjice, čolne in so nas vprašali, kako in na
               kakšen način naj zdaj uporabljajo davčne blagajne. Kam, kje, kam naj jih namestimo?!
               Morje, vlaga, to in ono. Zato, ker bomo prodali par kilogramov rib, bomo enostavno
               morali uvesti ali pa kupiti davčno blagajno. Ne vem, če piranski ribiči pri tistih
               par sto evrih prometa, ki jih naredijo v času sezone, če so tako velik problem, da
               jih je treba obremeniti še dodatno z davčnimi blagajnami. Konkretna stvar! In se
               bojim, da bomo enostavno uničili še tisti zadnji del ribištva, ki nekako životari in
               živi.</p>
               <p>Še en primer, ki je tudi zelo konkreten in ki ga bodo lahko davčne blagajne dobesedno
               ubile oziroma prispevale, da se umakne iz Slovenije, to pa so spletne trgovine. Danes
               so spletne trgovine v porastu, to je biznis, ki raste. Vse več Slovenk in Slovencev
               se odloča za spletno trgovino. Tudi ti posamezniki in posameznice bodo morali imeti
               davčno blagajno, kljub temu da že danes nimajo praktično nobenega opravka z gotovino,
               ampak vse poslujejo preko kreditnih kartic, kjer so nakazila in tokovi denarja
               popolnoma jasni oziroma preko raznih vmesnikov, kot je PayPal. In bomo ena izmed
               redkih držav, ki bo to stvar še dodatno zakomplicirala.</p>
               <p>Eden izmed mojih kolegov ima spletno trgovino, kjer prodaja leče, in pravi, da
               enostavno razmišlja, da bi podjetje v Sloveniji zaprl in ga preselil v tujino, ker je
               tam poslovno okolje enostavno boljše in enostavnejše. Zdaj, če je to ukrep, s katerim
               želimo mlade nadobudne podjetnike in start-upe potisniti izven naše države – okej;
               ampak jaz za to stvar nisem. Zato mislim, da bi uvedba davčnih blagajn zelo škodovala
               tej panogi.</p>
               <p>Temu zakonu bom nasprotoval in upam in si želim, da ne bo dobil večinske
               podpore.</p>
            </sp>
            <sp xml:id="SDZ7-Redna-08-2015-05-19.sp133">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Za besedo je prosila mag. Mateja Vraničar, državna sekretarka na Ministrstvu za
               finance.</p>
               <p>Izvolite.</p>
            </sp>
            <sp xml:id="SDZ7-Redna-08-2015-05-19.sp134">

               <speaker>MAG. MATEJA VRANIČAR:</speaker>

               <p>Hvala lepa za besedo. Želim odgovoriti na nekatere navedbe v dosedanji razpravi.</p>
               <p>Mogoče se osredotočim za začetek samo na najbolj ključne, splošne, na bolj
               specifične posamezne stvari pa bi odgovarjala v nadaljevanju, ko se jih bo nekaj
               nabralo. Najprej, kako ta predlog zakona vpliva na slovensko poslovno okolje?
               Sestavni del dobrega poslovnega okolja je tudi njena urejenost in ta predlog zakona
               prispeva k urejenosti poslovnega okolja. Vsi poudarjamo pomen tako imenovanih
               virtualnih davčnih blagajn, ki so bile uvedene s 1. julijem 2013, ampak pozabljamo,
               da so pravzaprav pošteni podjetniki in gospodarstveniki tovrstne blagajne, ki so
               omogočale revizijsko sled pri kakršni koli naknadni spremembi podatkov, uporabljali
               prostovoljno že pred 1. julijem 2013. Ker so to ocenili kot potrebno. Ampak, očitno
               je v našem okolju potrebno stvari predpisati in potem v bistvu dosežemo neko
               spremembo.</p>
               <p>Ta sprememba v letu 2013 je doprinesla k ureditvi določenega segmenta poslovnega
               okolja v Sloveniji in s tem tudi preprečila ali pa omejila nelojalno konkurenco med
               podjetjem ali podjetnikom, ki posluje v skladu s pravili, in tistim, ki se jim
               poskuša izogniti. Nadzori, ki so bili izvedeni po letu in pol po uvedbi tega režima
               virtualnih blagajn, so pokazali določene pomanjkljivosti tega sistema. Pokazali so,
               da je še vedno okoli 10 % zavezancev, ki uporabljajo neustrezne računalniške
               programe. Pokazalo se je, da izvajanje tovrstnega nadzora zahteva ekstremen angažma
               inšpektorjev, visoko izobraženih inšpektorjev na terenu in zato zmanjka potem
               energije in kadrovskih kapacitet za nadzor tako imenovanih velikih rib, ki so bile
               omenjene v dosedanjih razpravah.</p>
               <p>Ta predlog zakona omogoča, da se večina nadzora, ki je bila zdaj izvršena na terenu,
               opravi online s pomočjo informacijske tehnologije na najsodobnejši mogoč način in
               omogoča, da se pridobljeni podatki uporabijo za kvalitetno analizo rizika. In ta
               možnost, ta nadgradnja razlikuje naš sistem od sistema katerekoli države, ki
               uporablja tak ali drugačen sistem davčnih blagajn. To bo omogočilo bolj učinkovito
               izrabo inšpektorjev tako na področju boja proti sivi ekonomiji kot tudi na področju
               odkrivanja in pregona drugih oblik izogibanja plačilu davkov.</p>
               <p>Vpliv na zaposlovanje na črno. Na računu se bo izpisala identifikacijska številka
               osebe, ki bo izdala račun. In ta podatek lahko ključno vpliva na kvaliteto oziroma na
               učinkovitost nadzorov, ki se izvajajo na področju zaposlovanja in dela na črno. In ta
               nadzor je z avgustom lanskega leta prevzela Davčna uprava oziroma – se opravičujem –
               Finančna uprava. Prvi rezultati kažejo izjemen uspeh v povečanju prijavljenih
               prihodkov iz naslova davka na dohodek pravnih oseb in davka iz dejavnosti. Ampak s
               tem ukrepom bomo lahko še izboljšali to učinkovitost.</p>
               <p>Neizdaja računov. Že uvodoma sem povedala, da s tem ukrepom vseh pojavnih oblik sive
               ekonomije ne moremo zajeziti. Lahko pa zajezimo en pomemben del in preusmerimo naše
               kapacitete na druge ukrepe, ki so pomembni tako za boj proti šušmarstvu kot za boj
               proti primerom, ko do neizdaje računov ne pride.</p>
               <p>Problem kupcev, njihovega položaja in določb, ki se njihovih obveznosti dotikajo v
               zakonu. To področje, kako opredeliti obveznosti kupca, je bilo dokaj kontroverzno
               področje v teku javne razprave. Pojavljali so se dvojni predlogi: po eni strani kupca
               pustimo pri kraju, se z njim ne ukvarjamo in po drugi strani, kupec je vendar
               soudeležen v določenih oblikah izvajanja sive ekonomije in ga je treba zaradi tega
               nasloviti. Torej, karkoli naredimo, del javnosti bo nasprotoval kakršnikoli rešitvi,
               ki jo bomo v predlog zakona uvedli.</p>
               <p>Kot primer se nam postavlja pogosto Avstrija, njihov sistem pavšalne obdavčitve. Naj
               opozorim, da je marca Avstrija ravno tako napovedala obsežno davčno reformo in
               sestavni del te reforme je uvedba davčnih blagajn. Zakaj? Zato ker ugotavljajo
               številne kršitve, predvsem na tistih področjih, ki so predmet pavšalne
               obdavčitve.</p>
               <p>Mogoče samo še to, kar se tiče stopenj DDV in popravila oziroma adaptacije domov. Te
               stvari so obdavčene po nižji stopnji že danes. Če pogledamo, katero blago in katere
               storitve imamo v Sloveniji obremenjene po nižji davčni stopnji in katere imamo lahko
               glede na evropsko zakonodajo obdavčene po nižji stopnji, moram reči, da smo država,
               ki imamo predvideno najširšo uporabo nižjih stopenj davka na dodano vrednost, in
               redki, redki so primeri dobave blaga ali pa izvajanja storitev, ki pod to nižjo
               stopnjo ne sodijo, pa bi glede na evropsko zakonodajo lahko.</p>
               <p>Kdo bo prizadet? Prizadet bo tisti, ki se v dosedanjem pravnem režimu odloči kršiti
               zakonodajo, ker mu bo zožen manevrski prostor. Tisti davčni zavezanci, ki so uvedli
               virtualne davčne blagajne julija 2013, bodo te davčne blagajne uporabljali naprej.
               Edina zadeva, ki jo bodo morali zagotoviti, je povezljivost, spletna povezljivost z
               Davčno upravo. In to nikakor ne more stati tisoč 800 evrov ali tisoč 500 evrov! Ta
               številka se je pogosto pojavljala v javni obravnavi, ampak nikdar ni bila
               specificirana. Mi smo v našem akcijskem načrtu pokazali, kaj po naših poizvedovanjih
               na terenu med ponudniki pomeni za posameznega davčnega zavezanca. Veliko je odvisno
               seveda od tega, kakšno opremo danes zavezanci uporabljajo. Tisti, ki imajo sklenjene
               dobre vzdrževalne pogodbe z IT podjetji in imajo blagajne, kakršne so določene z 38.
               členom Zakona o davčnem postopku, ne bodo imeli nobenih dodatnih stroškov. Drugi bodo
               imeli minimalne stroške z nadgradnjami. Tisti, ki nimajo danes nič, pa bodo morali
               seveda zgraditi celoten sistem, da bodo lahko v tem procesu sodelovali. In zato da se
               jim olajša ta prehod, je zakon tudi predvidel prehodno obdobje, ki ga v prvem osnutku
               zakona, ki je šel v javno obravnavo, ni bilo. O konkretnostih pa kot rečeno … <stage>/
               izklop mikrofona/</stage></p>
            </sp>
            <sp xml:id="SDZ7-Redna-08-2015-05-19.sp135">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Urška Ban, pripravi naj se mag. Marko Pogačnik.</p>
               <p>Izvolite, gospa Urška Ban.</p>
            </sp>
            <sp xml:id="SDZ7-Redna-08-2015-05-19.sp136">

               <speaker>URŠKA BAN (PS SMC):</speaker>

               <p>Hvala za besedo, gospod podpredsednik!</p>
               <p>Danes smo v razpravi že slišali, da je po podatkih Statističnega urada Republike
               Slovenije, sive ekonomije v Sloveniji za dobrih 8 % oziroma v denarju je to 3
               milijarde evrov. Problem sive ekonomije je praktično zaznati na vseh sektorskih
               področjih. Danes, kot je bilo tudi že rečeno, obravnavamo le en kamenček v celotnem
               mozaiku, torej aktivnosti v zvezi z gotovinskim plačevanjem, kjer se ugotavlja, da je
               pojav sive ekonomije tudi najbolj prisoten. Ta ukrep uvajanja davčnih blagajn se
               nanaša na prejemanje gotovine za opravljen promet blaga in storitev, se pravi, nanaša
               se na vse, ki opravljajo promet blaga in storitev za gotovino. Ta projekt, projekt
               uvedbe davčnih blagajn, se uvaja na podlagi konkretnih podatkov in ugotovitev, ki
               izhajajo iz že opravljenih davčnih nadzorov do sedaj. Namreč, julija 2014 so bile z
               dopolnitvijo 38. člena Zakona o davčnem postopku že uvedene tako imenovane virtualne
               davčne blagajne. S tem členom oziroma s to dopolnitvijo zakona je bilo določeno,
               kakšne tehnične pogoje mora računalniški program izpolnjevati, če želi nekdo izdajati
               račune s pomočjo takšnega računalniškega programa in tak računalniški program je
               moral zagotavljati revizijsko sled.</p>
               <p>Tudi na podlagi te odločbe so bile opravljeni številni inšpekcijski pregledi, katerih
               ugotovitve pa lahko strnemo v dve skupini. In sicer, da so tisti davčni zavezanci, ki
               so že uporabljali računalniške programe, namesto da bi te računalniške programe
               nadgradili oziroma prilagodili temu, da se zagotovi revizijska sled, se raje odločili
               za opustitev takega načina izdajanja računov in so prešli nazaj na izdajanje računa v
               papirni obliki. Tudi tisti davčni zavezanci, ki ohranjajo izdajanje računov na
               računalniški podlagi, pa še vedno uporabljajo programe, ki omogočajo neevidentirano
               spreminjanje, brisanje podatkov v računalniških programih. Na podlagi teh ugotovitev
               je bil pripravljen nov zakonski ukrep, ki je v veljavi od februarja letos, to je
               dopolnjen 31. a člen Zakona o davčnem postopku, kjer v primeru, če se zavezanec
               odloči za izdajanje računov v papirni obliki, je treba uporabljati posebne vezane
               knjige računov, ki so evidentirane pri Finančni upravi in s tem je zagotovljena
               sledljivost tudi na tak papirni način izdanih računov. Smo pa že takrat, ko smo
               potrjevali to zakonsko spremembo, opozorili, da je treba z zakonskimi ukrepi
               omogočiti učinkovitejši nadzor. To se danes v pomembnem delu odraža s Predlogom
               zakona o davčnem potrjevanju računov oziroma o tako imenovani uvedbi davčnih blagajn,
               in sicer v smislu, da bodo neposredno povezane z računalniškim sistemom Finančne
               uprave, kar bo omogočilo, da bo prvi nadzor in prva kontrola opravljena računalniško,
               nadaljnji nadzori pa bodo lahko izvršeni v okviru Finančne uprave, kjer se bo
               nadaljevala obravnava podatkov, ki jih bo Finančna uprava prejela v povezavi z
               izdanimi računi.</p>
               <p>Po tem zakonskem predlogu bodo blagajne zavezancev preko spleta povezane s centralnim
               informacijskim sistemom Finančne uprave. Zavezanci bodo podatke o računih, za katere
               prejemajo plačilo v gotovini, pred izdajo poslali na FURS, ki bo potrdila ter
               shranila podatke o računih v postopku njihove izdaje v realnem času. Postopek
               davčnega potrjevanja računov bo skupaj z veljavnima in prej omenjenima spremembama
               38. in 31. a člena Zakona o davčnem postopku tvoril sistem, ki bo omogočil
               sledljivost in učinkovitost nadzora nad izdanimi računi ter dodatno omejil sivo
               ekonomijo.</p>
               <p>Temeljna ideja tovrstnih sistemov je, kot sem že rekla, da se vsak gotovinski račun
               pred izdajo pošlje davčnemu organu, kjer se potrdi in shrani. Zavezanec lahko za
               izdajo računov uporablja katerokoli elektronsko napravo z možnostjo dostopa do
               interneta. Gre za odprt sistem davčnih blagajn brez certificiranja strojne oziroma
               programske opreme. Sitem razen, kot je bilo danes že večkrat poudarjeno, zagotovitve
               dostopa do interneta praviloma ne zahteva posebnih dodatnih stroškov za zavezance.
               Elektronske naprave so v tem primeru navadni računalniki, tablični računalniki,
               pametni telefoni in sodobne registrske blagajne, vsi seveda z možnostjo dostopa do
               interneta, ki je v večini primerov tudi edini pogoj za delovanje tega sistema. Na
               elektronskih napravah so nameščeni običajni programi za blagajniško poslovanje z
               dodatno funkcionalnostjo za izmenjavo podatkov z davčnim organom.</p>
               <p>Sama menim, da danes velika večina podjetij ne more poslovati, če ene od teh oblik
               elektronske naprave že danes nima. Verjetno tisti, ki bo moral v vzpostavitev
               celotnega sistema, teh je zelo malo oziroma so tisti, ki opravljajo delo na črno in
               ne izdajajo računov že danes. Na ta način se uvaja cenovno ugoden in administrativno
               manj zahteven sistem, ki pa bo prinesel bistveno boljše rezultate. Davčni organ bo
               hranil podatke o vseh izdanih računih pri gotovinskem poslovanju, kar mu bo
               omogočalo, da bo podatke analitično obdeloval, primerjal s podatki prejetih računov
               različnih vrst davkov in tako naprej. Na tej podlagi bo lahko davčni organ izvajal
               ciljni nadzor in načrtoval nadaljnje ukrepe. Sistem bo omogočal ,da bo imel inšpektor
               v postopkih nadzora na voljo podatke o realnem času, kar zelo poveča učinkovitost
               nadzora. Na primer v realnem času se bo videlo in spremljalo izdajanje računov in
               nihanje izdanih računov tekom dneva, tekom določenega časovnega obdobja za določene
               lokale, kjer se opravlja dejavnost.</p>
               <p>Izbrana rešitev za uvedbo davčnih blagajn gre v to smer, ki sem jo sedaj povedala in
               je stroškovno in tudi administrativno malo oziroma najmanj obremenjujoča tudi za
               zavezance.</p>
               <p>V javnosti večkrat slišimo, da je davčni sistem nepravičen, ker omogoča, da se
               davčni zavezanci, ki bi morali biti v enakem oziroma primerljivem položaju,
               obravnavani različno, ker se nekdo lahko izogne plačilu davka, drugi pa se temu ne
               more. Zato je naloga davčnega sistema zagotoviti enake pogoje poslovanja vsem davčnim
               zavezancem, in to z ukrepi, ki zahtevajo sorazmerno nizko administrativno breme
               zavezancev, in z namenom, da se onemogočajo utaje oziroma zlorabe plačila davkov.</p>
               <p>Kot že rečeno je uvedba davčnih blagajn en kamenček v mozaiku številnih potrebnih
               ukrepov, ki so potrebni za povečanje učinkovitosti pobiranja javnih dajatev. Dejstvo
               je, da je izogibanja oziroma neplačevanja veliko, verjetno ne samo zaradi krize ali
               nezmožnosti plačila, ampak tudi zaradi namernega neplačevanja davkov. Zato je treba
               najti neko uravnoteženo kombinacijo ukrepov, ki se bodo nanašali tako na povečanje
               učinkovitosti pobiranja dajatev, govorim na tem mestu o razvoju davčne kulture. Na
               žalost smo v Sloveniji prišli že tako daleč, da predstavlja pojem davčne kulture že
               skoraj psovko. Kulture davkov enostavno nočemo oziroma ne razvijemo, zato se ves čas
               prepiramo o posameznih segmentih in ne o celoviti družbi, ki bi znala učinkovito
               pobirati davke. In dokler te davčne kulture ne bomo osvojili oziroma sprejeli, do
               takrat se bomo verjetno pogovarjali, ali vzeti račun za kavo, garancijo za štedilnik,
               o višini stroškov za vzpostavitev davčnih blagajn in tako naprej.</p>
               <p>Če povzamem, na koncu je uvedba davčnih blagajn prav gotovo pomemben element v
               izboljšanju učinkovitosti in s tem tudi pravičnosti davčnega sistema v Sloveniji. To
               je ukrep, s katerim je treba nadgraditi dosedanje prizadevanje za zmanjšanje števila
               kršitev na temu področju. Seveda pa ne more biti to edini ukrep, zato mora biti
               sprejet skupaj z drugimi spremljajočimi aktivnostmi oziroma komplementarnimi ukrepi,
               o katerih je bilo tudi že danes govora. Treba je najti način, ki bo povečal davčno
               kulturo pri kupcih in ki bo povečal zavedanje kupca, kako pomembno je, da zahteva in
               tudi vzame račun.</p>
               <p>Glavni namen uvedbe davčnih blagajn je torej poleg učinkovitega pobiranja davkov
               tudi zavest, ki jo s tem razvijamo, in to nam bo omogočilo tudi boljšo državo. Če
               bomo vsi prispevali k temu in o davkih začeli govoriti na drugačen način, potem bomo
               verjetno postopoma prišli tudi do krajših čakalnih vrst, do boljše zdravstvene
               oskrbe, višjih pokojnin, boljšega šolskega sistema in tako naprej. Mislim, da je naš
               skupen cilj, da država vzpostavi sistem pobiranja davkov, ki bo zajel čim širši krog
               ljudi, ki so dejansko tudi davčni zavezanci, da pridemo do teh ciljev, ki sem jih
               povedala. In ta predlog zakona je prav gotovo korak v to smer. Hvala.</p>
            </sp>
            <sp xml:id="SDZ7-Redna-08-2015-05-19.sp137">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Marko Pogačnik, pripravi naj se Marija Antonija Kovačič.</p>
               <p>Izvolite, gospod Pogačnik.</p>
            </sp>
            <sp xml:id="SDZ7-Redna-08-2015-05-19.sp138">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, hvala za dano besedo. Spoštovana državna sekretarka,
               kolegice in kolegi!</p>
               <p>Osebno tega predloga zakona ne bom podprl; ne bom ga pa podprl, bi rekel, iz več
               razlogov. Zdaj, mislim, da je tudi čisto napačno mnenje in napačno stališče z
               razlogi, ki jih je predstavila državna sekretarka in tudi predvsem nekateri poslanci
               in poslanke koalicijskih strank, in sicer, da bo ta zakon zajezil oziroma zmanjšal
               sivo ekonomijo. Mislim, da je to dejansko napačno mnenje.</p>
               <p>Povejte mi, spoštovana državna sekretarka, kako boste s tem zakonom, s to
               dopolnitvijo in s to spremembo glede uvedbe davčnih blagajn zmanjšali šušmarstvo. To
               je siva ekonomija, predvsem pa bi po drugi strani razumel, da bi v stališču povedali
               predvsem, da boste s tem zakonom, bi rekel, povečali učinkovitost pobiranja davkov,
               ne pa zmanjševali sivo ekonomijo. Uvedba davčnih blagajn in predvsem višje stopnje
               davkov sivo ekonomijo še povečajo. To je bilo generalno danes pokazano v vseh državah
               in tudi zgodovina je to pokazala. Siva ekonomija se poveča s povečevanjem davčnih
               bremen. Prejšnja vlada Alenke Bratušek, sedanja vlada Mira Cerarja gresta predvsem v
               to smer. Spoštovana državna sekretarka, vi ste bili v treh vladah, ki je Sloveniji
               prinesla največ novih zadolžitev in novih davčnih obremenitev: vlada Boruta Pahorja,
               vlada Alenke Bratušek in vlada Mira Cerarja. In v vseh treh vladah ste državna
               sekretarka na Ministrstvu za finance. Ne nazadnje ste tudi pod mandatom Alenke
               Bratušek na veliko, na odborih za finance in v Državnem zboru zagovarjali davek na
               nepremičnine. Ta siva ekonomija se bo s tem verjetno samo še povečala. Ne nazadnje,
               spoštovana državna sekretarka, Slovenija ima za približno eno milijardo davčnega
               dolga. Tukaj se mi zdi, da bi morali narediti te ukrepe. Imamo aktivni, imamo
               neaktivni davčni dolg, približno 600 milijonov ga je, in tukaj bi, se mi zdi, morali
               sprejeti prve ukrepe.</p>
               <p>Po drugi strani pa imamo virtualne davčne blagajne, ki so verjetno en del pozitivnih
               učinkov dosegle; predvsem pa zakaj jaz ne podpiram davčnih blagajn, kakršne boste
               uvedli vi, predvsem iz enega razloga. Kajti tisti, ki ne bo vtipkal zneska v
               blagajno, bo šlo to še vedno mimo; mimo proračuna in mimo teh zadev! Poglejte, če bo
               en gostinec imel eno veliko poroko – kako boste vi ugotavljali vnos kot celoten
               znesek, da ga ni vtipkal polovičnega ali pa da ni vtipkal nič? Po mnenju v Slovenski
               demokratski stranki in po mojem mnenju bi bilo bistveno bolj učinkovito za Slovenijo
               pavšalna davčna stopnja. Pavšalna obdavčitev predvsem gostincev, frizerskih storitev,
               odvetniških storitev in podobnih zadev. Vidim, da pišete in da boste povedali, da
               davčno pavšalno stopnjo obdavčitve imamo. Imamo, ampak prenizko stopnjo. In da s tem,
               kar boste s tem zakonom dosegli, boste dosegli samo to, sem prepričan, da bodo
               prihodki v državni proračun višji, vprašanje pa je, koliko bo zaradi tega več
               brezposelnih in koliko bodo zaradi tega višje storitve oziroma višje cene določenih
               gostinskih storitev.</p>
               <p>Zanima me tudi: Ali bo ta obveza davčnih blagajn veljala tudi za banke in pošte?
               Kakšna je zadeva pri teh finančnih storitvah? To v zakonu je zelo slabo opredeljeno,
               beremo, bi rekel, določene dvome glede kartičnega poslovanja, glede sistema PayPal –
               kako bo s temi zadevami? Po nekih zadevah – interpretiram Ministrstvo za finance, da
               tukaj ne bo potrebno – zakaj teh zadev ne daste v sam zakon in bi rekel, da odpravite
               to nejasnost, kajti vemo, da je Ministrstvo za finance nekaj, inšpektorji na terenu
               so pa drugo.</p>
               <p>Zelo radi tukaj govorite o efektu na Hrvaškem. Hrvaška je uvedla te davčne blagajne,
               mislim, da s 1. januarjem 2013. Res so v enem letu bili izkazani prihodki več kakor
               13 milijard kun in da je bil to nek efekt. Seveda pa poslanke in poslanci koalicije
               in tudi državna sekretarka pozabijo omeniti, da Hrvaška ni šla samo z enim ukrepom
               pri večji učinkovitosti pobiranja davka in zmanjševanju sive ekonomije, ampak da so
               šli z več ukrepi hkrati. Poleg davčnih blagajn, ki so jih uvedli, so seveda hkrati
               znižali davek DDV za gostince: s 25 % na 10, zmanjšali so davčne osnove, to pomeni,
               da so ponudili korenček in palico. Hkrati so pa restriktivno zvišali kazni. To
               pomeni, znižaš davek in potem povečaš kazen. Vi pa uvajate, bi rekel, zgolj samo
               davčno obremenitev ali pa bi rekel dodatno varnostno plombo ali kako bi se temu lahko
               reklo. Mislim, da boste s tem dosegli več negativnega učinka kot pozitivnega učinka
               tako na gospodarstvo kot na proračun. Smiselno bi bilo, da bi rekli, zdaj imate
               bančne blagajne, sistem bo restriktivnejši, ampak hkrati vam pa ponujamo nižjo davčno
               obremenitev, ne vem, za gostinstvo, za frizerske storitve, tiste, ki so tudi, bi
               rekel, najbolj kritične oziroma največje tveganje neplačevanja davkov. Ampak, niti
               ene stvari od tega niste uvedli! Kot ste že prej omenili, kako boste zagotovili, ko
               bo ta davčna blagajna, da bo nekdo vtipkal notri račun? Ne bo! To pomeni, da še vedno
               to ne bo sistem, ki bi – ne bom rekel na 100 % – na 90 % zagotavljal, da se davek ne
               bo odlil zraven. Po drugi strani se bodo pa seveda povečale storitve in vprašanje,
               kaj se bo dogajalo potem v prihodnosti.</p>
               <p>Zdaj na drugi strani navajate, da naj bi bil strošek za posameznika približno 300
               evrov. Po nekaterih izračunih, ki so nam jih ponudili Obrtna zbornica, Trgovinska
               zbornica in ostali, naj bi se ta znesek približal približno 800 evrom.</p>
               <p>Če lahko odgovorite na to vprašanje: Kakšen bo strošek uvedb davčnih blagajn za
               posameznike, ki davčne blagajne danes še nimajo? Kakšen bo ta strošek, z nakupom in
               potem seveda s samim vzdrževanjem? Po drugi strani me zanima tudi: Kakšen strošek bo
               to predstavljalo za FURS oziroma za Ministrstvo za finance, da bo lahko izvajalo
               nadzor nad tem sistemom? Ali bo to res dejansko samo 2 milijona evrov, kot navajate v
               samem predlaganem zakonu?</p>
               <p>Naslednje vprašanje, ki vam ga želim zastaviti, je pa predvsem v zvezi s programsko
               opremo in dobavitelji. Na kakšen način se bodo izbirali dobavitelji blagajn oziroma
               programske opreme? V nekaterih medijih smo zasledili, da poteka ogromno lobiranja in
               da je sestanek na Vladi oziroma na Ministrstvu za finance omogočil eden izmed
               poslancev SMC samo enemu takšnemu ponudniku.</p>
               <p>Zanima me: Na kakšen način bo prihajalo do izbora in kdo bo lahko bil dobavitelj za
               blagajne oziroma za programsko opremo? Ali bo pa ta zakon po eni strani ponovno
               podlaga za nekatere posameznike, nekatere izjeme, ki bodo na račun uvedb davčnih
               blagajn in programskih oprem, bi rekel, si napolnili svoje žepe? To se mi zdijo
               poglavitna vprašanja, za katera naprošam, če lahko posredujete odgovore.</p>
               <p>Kot sem pa že na začetku omenil, obstaja več razlogov, zaradi česar jaz tega zakona
               ne bom podprl, predvsem pa sem osebno prepričan, da bi bila bistveno učinkovitejša,
               bistveno bolj prijaznejša pavšalna obdavčitev kot pa uvedba davčnih blagajn. Uvedba
               davčnih blagajn na eni strani bo prinesla dodatne stroške podjetnikom, predvsem malim
               družbam, efekt, ki pa bi bil, se mi zdi, da bo pa bistveno nižji, kot se tukaj
               pričakuje. Vi navajate znesek od 50 do 100 milijonov evrov letno, da naj bi se zaradi
               tega povečali davčni prihodki vendar, poglejte, prepričan sem, da ogromno denarja bo
               še vedno odtekalo mimo in predvsem, da navedbe, ki ste jih navedli, da naj bi bil
               ključni razlog za uvedbo davčnih blagajn zajezitev sive ekonomije. Mislim, da z
               davčnimi blagajnami šušmarjev in teh ne boste mogli odpraviti in da se bo ta zadeva
               samo še povečala.</p>
            </sp>
            <sp xml:id="SDZ7-Redna-08-2015-05-19.sp139">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Za besedo je prosila mag. Mateja Vraničar, državna sekretarka na Ministrstvu za
               finance. Izvolite.</p>
            </sp>
            <sp xml:id="SDZ7-Redna-08-2015-05-19.sp140">

               <speaker>MAG. MATEJA VRANIČAR:</speaker>

               <p>Hvala lepa.</p>
               <p>Nekaj konkretnih vprašanj je bilo postavljenih pa želim odgovoriti.</p>
               <p>Najprej šušmarstvo – ja, šušmarstvo je ena od pojavnih oblik sive ekonomije. V moji
               prejšnji intervenciji sem omenila, da si ne delamo utvar, da bi z davčnimi blagajnami
               lahko naslovili vse pojavne oblike sive ekonomije, ampak v posrednem smislu lahko
               naslovimo tudi neizdajanje računov. Danes finančna uprava, razen kontrole na terenu,
               nima možnosti ugotavljati neizdaje računov. S sistemom davčnih blagajn, z uparjanjem
               podatkov o odbitku vstopnega davka zaradi nakupa blaga in storitev za opravljanje
               obdavčljive dejavnosti in na drugi strani neizkazovanjem prihodkov oziroma izstopnega
               DDV in neizstavljanjem računov bo mogoče detektirati tiste, ki na eni strani
               uveljavljajo odbitek vstopnega davka in na drugi strani ne izdajajo računov in s tem
               ne plačujejo tistega izhodnega davka na dodano vrednost, ki bi ga morali po zakonu
               plačati.</p>
               <p>Kot sem pa že prej omenila, davčne blagajne ne morejo in niso dizajnirane, da
               naslovijo vse pojavne oblike sive ekonomije. Omogočajo, kot sem rekla, enega od
               instrumentov izboljšanega nadzora in omogočajo, da se kadrovske zmogljivosti Finančne
               uprave učinkovito usmerijo na tiste pojavne oblike tudi sive ekonomije in drugih
               oblik utajevanja davkov, ki jih z davčnimi blagajnami ne moremo zajeti.</p>
               <p>Druga področja, davčni dolg, pavšalna obdavčitev – se strinjam, gre za področja, ki
               jih je treba nasloviti in Vlada je sprejela celovit načrt projektov na davčnem
               področju, ki se jih bo lotila oziroma ki jih že izvaja v letu 2015 in prav področje
               davčnega dolga in preučitev učinkovitosti obstoječe pavšalne obdavčitve sta dva od
               projektov, ki ju v tem kontekstu naslavljamo.</p>
               <p>Rada bi omenila, da se je ne samo zaradi izboljšane gospodarske situacije, ampak tudi
               zaradi učinkovitega dela Finančne uprave davčni dolg v zadnjem letu in pol, dveh
               letih znižal za 250 milijonov. Še vedno je na visoki ravni, nesprejemljivo visoki
               ravni, in treba je sprejeti dodatne ukrepe, da se ta dolg zniža. Predvsem je treba
               nasloviti t. i. aktivni dolg, ki se v zadnjem obdobju pospešeno znižuje, pa ne na
               način, da bi se v bistvu premikal v neaktivni oziroma zabilančni dolg, se pravi
               neizterljiv davčni dolg, ampak s tem, da se skupen obseg davčnega dolga dejansko
               zmanjšuje. Pavšalna obdavčitev – s koncem aprila smo dobili prve podatke o dejanskem
               izvajanju sedanjega sistema pavšalne obdavčitve. potrebujemo nekaj časa, da te
               podatke analiziramo, da ugotovimo, katere so pomanjkljivosti obstoječega sistema. In
               zagotovo se bomo v naslednjih mesecih pogosto srečevali na takšnih sejah Državnega
               zbora, ker imamo v načrtu, da v Državni zbor še v letošnjem letu prinesemo vrsto
               predlogov, sprememb najrazličnejših davčnih predpisov, ki bodo naslavljali na eni
               strani prestrukturiranje davčnih bremen, na drugi strani odpravo administrativnih
               ovir in na tretji strani povečanje učinkovitosti pri pobiranju javnih dajatev. Vseh
               zakonov naenkrat ni mogoče predložiti, zaradi tega je Vlada oblikovala načrt, kako bo
               posamezne ukrepe pripravljala in jih posredovala Državnemu zboru s ciljem, da je
               glavnina stvari, vsaj tistih najpomembnejših, sprejetih do konca letošnjega leta.</p>
               <p>Banke in pošte – ni izjem v predlogu zakona. Torej, tako za bančne storitve kot za
               poštne storitve oziroma blago, ki ga dobavljajo, ki se prodaja preko pošte, bo treba
               zagotoviti potrjevanje računov. V prehodnem obdobju imajo tudi ti zavezanci, tako kot
               ostali, možnost, da se odločijo, ali bodo takoj prešli na elektronsko potrjevanje
               računov ali bodo – predvsem na poštah, kjer bo to verjetno primer – za delavce na
               terenu, za poštarje, ki delajo na terenu, uporabljali vezano knjigo računov in jih
               naknadno vnašali v sistem potrjevanja.</p>
               <p>Kar se tiče spletnih trgovin in tega plačilnega sistema PayPala; dejansko s predlogom
               zakona naslavljamo gotovinsko plačevanje, plačevanje neposredno pri dobavitelju blaga
               oziroma pri izvajalcu storitve. V kolikor se plačilo izvaja preko ponudnika plačilnih
               storitev, kar PayPal v bistvu je, potem v bistvu že po sami določbi zakona ne sodi v
               ta okvir, se pa strinjam, da je v obdobju do druge obravnave treba preveriti, ali so
               določbe, kar se tega tiče, dovolj jasne in z ustreznimi dopolnitvami zakona v tej
               smeri zakon dopolniti oziroma izboljšati. Ne nazadnje je to prav namen tovrstnih
               razprav, kot je današnja.</p>
               <p>Strošek za posameznega zavezanca; omenila sem že, da je odvisen od tega, kakšen
               sistem zavezanci v tem trenutku uporabljajo, in ti stroški se po naši oceni gibajo od
               0 do 300 evrov, seveda pa nismo upoštevali minimalne zahtevane opreme, ki jo je treba
               imeti, zato da lahko potrdiš račun. Nismo upoštevali tega, da želijo zavezanci zaradi
               organiziranja svojega poslovanja ta sistem povezati tudi z vodenjem evidenc o
               zalogah, s svojo knjigo izdanih računov in tako naprej.</p>
               <p>Stroški za Finančno upravo; celotni stroški znašajo po naši oceni maksimalno dva
               milijona evrov in zadevajo razvoj računalniške opreme, ki bo omogočala potrjevanje
               računov, in tudi razvoj orodij oziroma uporabo orodij, ki bodo omogočala pripravo
               analize, izvedbo analize tveganja iz grozljivo velike množice podatkov, ki jih bo
               Finančna uprava za ta namen dobila.</p>
               <p>Izbor dobaviteljev; ravno v tem je prednost sistema, ki ga predlagamo: ne zahteva
               nikakršnega izbora dobaviteljev za računalniške blagajne pri davčnih zavezancih.
               Edina stvar, ki jo zahtevamo od davčnih zavezancev, je, da zagotovijo povezljivost z
               računalniškim sistemom Finančne uprave. In ne more priti do nikakršnega lobiranja v
               smislu, da bi samo posamezne rešitve davčnih blagajn lahko upoštevali, ker se
               zavestno nismo odločili za sistem, kakršnega poznajo, recimo, v Srbiji ali za
               kakršnega se zavzemajo po nam dostopnih podatkih v Avstriji, da bi certificirali
               računalnik, računalniško opremo, tiskalnik, s katerim se davčno priznani račun v
               bistvu izda.</p>
               <p>Kar pa se tiče izbora dobaviteljev za dopolnitve oziroma nadgradnje računalniškega
               sistema Finančne uprave, pa ti postopki potekajo v skladu z Zakonom o javnem
               naročanju. Hvala lepa.</p>
            </sp>
            <sp xml:id="SDZ7-Redna-08-2015-05-19.sp141">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima Marija Antonija Kovačič, pripravi naj se gospod Matjaž Nemec.</p>
            </sp>
            <sp xml:id="SDZ7-Redna-08-2015-05-19.sp142">

               <speaker>MARIJA ANTONIJA KOVAČIČ (PS DeSUS):</speaker>

               <p>Hvala, gospod podpredsednik, za besedo. Pozdrav gospe sekretarki in ekipi, spoštovani
               poslanci in poslanke!</p>
               <p>Kot sem že v stališču omenila, gre za povsem nov zakon, ki je bil kar nekajkrat v
               razpravi z vključevanjem pripomb tudi iz širše javne razprave. Gre za potrjevanje
               računov, ki pomeni nadgradnjo veljavnega sistema za izdajo računov z uporabo
               programske opreme, ki je v skladu s postopkom potrditve računov pri gotovinskem
               poslovanju s strani državnega organa v času izdaje računa. S tem želimo preprečiti
               problem sive ekonomije. Davčne blagajne bodo obvezne za vse zavezance, ki poslujejo z
               gotovino, temeljito pa na dveh temeljih, in sicer online sistem davčnih blagajn po
               predpisanem postopku verifikacije računov od davčnega organa v času izdaje računov in
               pa uporaba vezane knjige računov le v izjemnih primerih, kjer še ni interneta, ali ob
               določenih situacijah, kjer se zgodi nepredvidena težava z električno energijo. Zaradi
               teh izjemnih situacij so končne določbe, ki v zakonu določajo dvoletno podaljšanje
               roka začetne veljavnosti zakona.</p>
               <p>Zakon prinaša novost o soodgovornosti preprečevanja sive ekonomije tudi na kupce
               storitve podjetnikov. Zahtevati moramo račun in ga tudi hraniti v dokaz morebitne
               kontrole. S tem se tudi kupec vključi v nadzor za zagotovitev pravične porazdelitve
               davčnega bremena. Globe za neizdan račun ali za neprevzem računa bodo nezanemarljive,
               kar je tudi sprožilo veliko polemiko v javnosti.</p>
               <p>V koalicijski pogodbi smo se zavezali za boj proti sivi ekonomiji in vzpostavljanju
               plačilne discipline. Prav predlog zakona, ki je pred nami, je del celotnega procesa
               za uveljavitev davčnih blagajn, ki so se v večini držav izkazale kot učinkovit ukrep
               za boj proti sivi ekonomiji. Preprečiti naknadno prirejanje podatkov o obdavčljivem
               prometu in izogibanju plačil davčnih obveznosti zavezancev pri gotovinskem
               poslovanju, zanesljivo evidentiranje gotovinskega prometa davčnih zavezancev,
               zagotoviti učinkovitejše pridobivanje obveznih dajatev, vzpostavitev enakopravnejših
               pogojev poslovanja, ureditev trga, preprečevanje nelojalne konkurence in hitrejši
               gospodarski razvoj, zaščiti potrošnika in preprečiti goljufije so cilji, za katere se
               bomo v naši poslanski skupini zavzemali, zato bom predlog Zakona o potrjevanju
               računov tudi podprla. Hvala.</p>
            </sp>
            <sp xml:id="SDZ7-Redna-08-2015-05-19.sp143">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa, gospa Kovačič.</p>
               <p>Besedo ima gospod Matjaž Nemec, pripravi naj se gospod Marko Ferluga.</p>
            </sp>
            <sp xml:id="SDZ7-Redna-08-2015-05-19.sp144">

               <speaker>MATJAŽ NEMEC (PS SD):</speaker>

               <p>Hvala, predsedujoči.</p>
               <p>Zagotovo pobiranje davkov in siva ekonomija je na nek način rak rana tudi naše
               družbe. Slovenci tukaj nismo nobena izjema, ampak z zavedanjem, da moramo nekaj
               spremeniti, ne samo s sprejetjem novega Predloga zakona o davčnem potrjevanju
               računov, treba bo kaj storiti tudi na samem izobraževanju oziroma na vzgoji kot
               družbe, da se bomo zavedali, da to je naša dolžnost, ne pa samo sprejemati zakone.
               Ampak dobro, upam, da bo o tem priložnost govora tudi kdaj drugič, o sami vzgoji,
               kako spremeniti družbo, da bo plačevanje davkov in pravic, ki jih imamo, da bo na nek
               način samoumevno postalo. Da bi dosegli slednje, mora vlada zagotovo sprejeti tudi
               druge ukrepe, kar se tiče zajezitve sive ekonomije. Naj omenim samo pretekle slabe
               odločitve oziroma ne dobro izpeljane, kot so izpad oziroma omejitev izpada iz naslova
               davčne reforme, nižanje davka na dobiček pravnih oseb, nepremišljene spremembe
               dohodninske lestvice ter davka na izplačane plače. Prav zaradi tega bi rad
               izpostavil, da so se ti ukrepi v preteklih letih vztrajno rezali in še se režejo po
               proračunskih prihodkih, veliko na način razbremenjevanja predvsem najbogatejših,
               namesto da bi razbremenjevali gospodarstvo v pridobivanju dodatnega investicijskega
               kapitala. Investicijskemu potencialu so zaprta vrata, o tem večkrat govorimo. Vemo,
               da bančni sektor je tukaj predvsem zelo konservativen.</p>
               <p>Socialni demokrati sicer podpiramo in pozdravljamo ukrepe na področju reševanja
               davčnih blagajn oziroma plačevanja oziroma načina plačevanja le-teh, ampak opozarjamo
               tudi na določene pomanjkljivosti, za katere sicer pričakujemo, da se bodo tekom
               razprave in postopkov tudi približale tistim najranljivejšim. Vemo vsi, dali smo
               obljube, da ne bomo dodatno obdavčevali gospodarstva in moramo najti način, da taki
               ukrepi, taki zakoni ne bodo ubili gospodarstva. Ampak dobro, po prehojeni poti bomo
               videli, kje smo.</p>
               <p>Opozoril bi rad predvsem na preventivno delovanje, govoril sem o izobraževanju.
               Tukaj bom poudaril izobraževanje davčnih zavezancev, predstaviti je treba dejavnike
               tveganja, predstaviti, bom rekel, dobre knjigovodske prakse, izpostaviti dober
               monitor in tako naprej. Socialni demokrati na nek način opozarjamo predvsem na to
               dejstvo – sicer gospa Vraničarjeva, mislim, da je že izpostavila in da so tukaj
               mogoči dogovori, predvsem kar se tiče stroškov uvedbe sistema za zavezance. Računam,
               da tukaj imamo še kaj manevrskega prostora, ker kar se tiče socialnih demokratov, so
               te cifre, o katerih govorimo, popolnoma nesprejemljive. Jaz si ne predstavljam kot
               davčni zavezanec oziroma bom rekel kar kupec, da bomo v primeru, da izgubim listek,
               tako kot je bilo že ničkolikokrat danes povedano, bil primoran plačati od 40 do 400
               evrov ali pa 300 evrov ali pa kakorkoli že. Ampak o tem ste tudi, gospa državna
               sekretarka, nekaj besed namenili in upam, da bomo tudi v bodoče razjasnili to
               dejstvo.</p>
               <p>Pomemben se mi zdi ta vidik, da bomo na nek način upoštevali, da zavezanci, ki bodo
               stroške za nadgradnjo informacijskega sistema uporabili za nižanje davčne osnove.
               Mislim, da je ljudem treba razložiti, kaj je moč še narediti na tem oziroma česa
               nismo naredili, in dobra novica – upam, da to drži –, da glede finančnih učinkov
               novega sistema potrjevanja računov Vlada ocenjuje, da bi neposredni učinki bili med
               50 in 100 milijonov. Gospa državna sekretarka, dovolite mi vprašanje na tem mestu,
               mogoče kakšne bolj točne ocene, verjamem, da je težko dati, ampak neke projekcije pa
               so, koliko bo tistega pobranega na račun nove zakonodaje. Hvala lepa.</p>
            </sp>
            <sp xml:id="SDZ7-Redna-08-2015-05-19.sp145">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Marko Ferluga, pripravi naj se gospod Jernej Vrtovec.</p>
               <p>Izvolite, gospod Ferluga.</p>
            </sp>
            <sp xml:id="SDZ7-Redna-08-2015-05-19.sp146">

               <speaker>MARKO FERLUGA (PS SMC):</speaker>

               <p>Hvala za besedo.</p>
               <p>Torej, jaz bi pa svojo razpravo želel usmeriti na kulturo plačevanja davkov oziroma
               kulturo izogibanja plačevanja davkov, kar je nacionalni šport, pa ne samo pri nas,
               verjetno tudi drugod po svetu. Ampak, tukaj najdemo vedno milijon izgovorov, kje bi,
               kako bi in zakaj ne bi. Dejstvo pa je, da se vsi radi zgledujemo po severnih deželah,
               konkretno po Skandinaviji. In glej ga zlomka, kaj ni čudno, da tam so najvišji in
               zelo visoki davki. Ampak večina ljudi se ne buni, nima problemov in jih plačujejo.
               Zakaj? To je vprašanje – zakaj? Zato, ker je to v kulturi naroda. Zato plačujem
               davke, ker hočem imeti boljšo socialno varnost, boljše šolstvo, boljši zdravstveni
               sistem in temu primerno je tudi odnos ljudi do tega, ne pa, da je glavno vodilo, kako
               se izogibati le-temu.</p>
               <p>Splošno ljudsko zavedanje, ali pa bom rekel boljše, nezavedanje, kakšne so negativne
               posledice neplačevanja davkov na celoten ustroj države, je pri nas še vedno v nekih
               velikih oblakih. Vsi izhajamo iz prejšnje države, ki je bila socialistična, in kot v
               vseh socialističnih državah je bil sistem <q>"snađi se"</q>, dejansko pa smo zdaj prišli v
               drug sistem, ki bi želel imeti nek red in na podlagi tega si prikrojiti tudi sredstva
               za funkcioniranje države. Se pravi, to je en delček te poti.</p>
               <p>Utaja davkov sama kot taka je med davkoplačevalci nekako sprejeta kot neko početje
               normalnega stanja duha. Družba tudi take ljudi redko obsoja, kar je neverjetno. Po
               drugi strani pa imamo zelo velike probleme z raznoraznimi drugimi stvarmi. Odnos do
               plačevanja davkov je po mojem mnenju tudi precej odvisno od dojemanja davčnega
               nadzora države nad posameznikom. Se pravi, če posameznik vidi, da dejansko tudi
               državi je vseeno, ali pa ni sposobna ali ne zna pravilno davkov odvzeti, potem je,
               jasno, nacionalni šport izogibanja davkov precej jasen. Tukaj s tem zakonom pa
               poskušamo ravno to; dejansko poskušamo narediti nek red, poskuša biti to nek mozaik,
               neka prva kocka in prvi delček v nekem sistemu komplementarnih ukrepov, nekih
               celotnih ukrepov, ki bodo vezani na to, da se bo dejansko nehalo izogibati davkom.</p>
               <p>Ko bomo mi, davkoplačevalci sami, dobili občutek, da je plačevanje davkov težko ali
               celo nemogoče zaobiti, potem bodo davčna bremena, jasno, tudi enakomerno razporejena
               in tudi davčne obveznosti bodo enakomerneje razporejene. Se pravi, zmanjšati in
               olajšati birokratske postopke in davčne postopke organov je drugi del posla. Treba pa
               je nekje začeti, mislim, da je začetek pri davčnih blagajnah. In to je, kot jaz
               razumem, tudi prvi korak k celovitemu pristopu davčne zakonodaje. Kar se tiče mene,
               podpiram ta sistem in način razmišljanja, da je treba začeti na nekem osnovnem
               temelj, graditi neko solidno bazo, na kateri potem se lahko zanaša in država in vsi
               ostali, da bodo vsi davki,ki so sedaj, bom rekel, v zraku pobrani. Hvala.</p>
            </sp>
            <sp xml:id="SDZ7-Redna-08-2015-05-19.sp147">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedoima gospod Jernej Vrtovec, pripravi naj se gospod Franc Laj.</p>
               <p>Izvolite, gospod Vrtovec.</p>
            </sp>
            <sp xml:id="SDZ7-Redna-08-2015-05-19.sp148">

               <speaker>JERNEJ VRTOVEC (PS NSi):</speaker>

               <p>Spoštovani kolegice in kolegi, star slovenski pregovor pravi: cesarju, kar je
               cesarjevega. Ampak tako je tudi prav sicer, žal pa ta ukrep, ukrep uvedbe davčnih
               blagajn, tega ne predvideva in s tem vašim ukrepom bo naš cesar še naprej preveč nag.
               Žal in škoda. Začeli ste namreč na napačni strani. Mahate s palico, namesto da bi
               poskušali s korenčkom. Torej greste namesto pozitivne stimulacije – ste rekli, da ne,
               ne, gremo mi kar s palico naprej – z negativno stimulacijo – mi želimo kaznovati, mi
               želimo uvesti davčne blagajne in tako naprej.</p>
               <p>Spoštovani kolegice in kolegi, davčne blagajne v sami osnovi, tako kot je bilo na
               Hrvaškem, predstavljeno dodatno breme za slovenskega podjetnika. Ne za ta velika
               podjetja, za tiste najmanjše, lokalne, mikro podjetja. Zadnjič sem šel v en gostinski
               lokal na sladoled v naši Vipavski dolini. Prosili so me: <q>"Ali lahko nekaj naredite,
               da tega ne bi bilo? Ali pa nam plačajte te davčne blagajne."</q> Tako pravi lastnica tega
               gostinskega lokala. Ali mislite, da je to nek bogat človek, nek velik utajevalec
               davkov? Saj sami veste, da ne, kajti nekako privarčevali oziroma pridobili bomo med
               80 in 100 milijonov evrov,tako ste zapisali kot cilj tega zakona.</p>
               <p>Spoštovani kolegice in kolegi, slovenska podjetja so že danes preveč obremenjena. In
               kje se to občuti? To se občuti najbolj v vsakodnevnem življenju slehernega državljana
               in državljanke. Preveč je davščin. Vi narekujete še eno. Torej, nižji davki – več jih
               bomo pobrali in manjše obremenitve podjetij – boljše bo poslovno okolje. Prav tako,
               spoštovane kolegice in kolegi, kot so že moji predhodniki dejali, davčne blagajne ne
               rešujejo problema sive ekonomije. Namreč, če bi davčne blagajne bile pravi ukrep v
               boju proti sivi ekonomiji, potem finančni učinki tega novega vašega zakona ne bi bili
               med 80 in 100 milijoni evrov, ampak največ oziroma predvidevam pol milijarde; pol
               milijarde bi pobrali več davka na dodano vrednost, ampak ga ne. Sami ste to zapisali.</p>
               <p>Spoštovani kolegice in kolegi! Sive ekonomije v Sloveniji je po statističnih
               podatkih okrog 3 milijarde evrov, medtem ko pa na podlagi podatkov, s katerimi
               razpolagajo, neuradni podatki, tudi podjetniki in obrtniki, je te sive ekonomije še
               znatno več. Govori se tudi okrog 8 milijard evrov. To so pa velike številke. Torej ta
               zakon, ki ga predlagate, ki predvideva med 80 in 100 milijonov evrov letno, je res
               minorna kapljica v morje. Na drugi strani imamo namreč tako imenovane šušmarje, ki so
               seveda prav konkurenčni, ker ne plačujejo davkov. Tukaj je priložnost.</p>
               <p>Ampak, če smo že pri sivi ekonomiji, za katero ste se odločili, da jo boste zajezili,
               sicer po našem trdnem prepričanju na nepravi način, spoštovani kolegice in kolegi,
               nastavek sive ekonomije je namreč neposredno povezan z višino obdavčitve, kar sem že
               dejal, in tudi to je bolj utemeljena razlaga, da se ne plačuje davkov, kot pa to, da
               so ljudje pokvarjeni in da zaradi tega ne želijo plačevati davkov ter se enostavno za
               to preusmerijo v sivo ekonomijo. Vi izhajate iz te predpostavke. Ljudje bi plačevali
               davke, če bi bili ti znosnejši, bolj sprejemljivi. Ampak ne! Dali ste jim palico. To
               tudi kažejo statistični podatki v drugih državah Evropske unije. Namreč, delež sive
               ekonomije je visok tam, kjer je posledica visokih vstopnih ovir, ker imamo visoke
               davke, visoke davščine, visoke obremenitve. Pri čemer je, še enkrat poudarjam, res
               ključna davčna obremenitev. Seveda ob tem ne gre zanemariti niti administrativnih
               preobremenitev samega poslovnega okolja, birokratske neučinkovitosti in zapiranja
               trgov s pomočjo državnih intervencij. Jaz si želim, da bi ta zakon dejansko ne bi bil
               sprejet, ne bi bil primeren za nadaljnjo obravnavo tudi zaradi tega, ker dajete
               palico tudi ljudem, ki gredo v trgovino in s seboj ne vzamejo račune, namesto da bi
               jih spodbudili pozitivno tako rekoč z igrico Vsak račun … <stage>/ izklop mikrofona/</stage></p>
            </sp>
            <sp xml:id="SDZ7-Redna-08-2015-05-19.sp149">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Na nekaj vprašanj bo odgovorila mag. Mateja Vraničar. Izvolite, gospa sekretarka.
           </p>
            </sp>
            <sp xml:id="SDZ7-Redna-08-2015-05-19.sp150">

               <speaker>MAG. MATEJA VRANIČAR:</speaker>

               <p>Hvala lepa.</p>
               <p>Bom začela z obsegom davčnih prihodkov. Danes oziroma za leto 2014, ko imamo zadnje
               uradne podatke, je obseg javnofinančnih prihodkov na nivoju približno 85 % tistih
               javnofinančnih prihodkov, davčnih in prispevkov, ki so bili pobrani pred začetkom
               krize. Medtem ko se je BDP začel v bistvu krepiti in je konec leta oziroma ob
               upoštevanju podatkov za leto 2014 bil na ravni 95 % predkrizne ravni, prihodki od
               davkov in prispevkov še vedno zaostajajo. Ko pogledamo mednarodno primerjavo oziroma
               bom rekla še nekaj prej – kje so vzroki za to zaostajanje?</p>
               <p>En vzrok je zagotovo v zniževanju posameznih davčnih obremenitev, ki smo jim bili
               priča od leta 2008 naprej. En del je mogoče tudi v tem, da ne poberemo tistih davkov,
               ki bi jih morali, pa so jih v predkriznem času plačevali. In tretji razlog je povečan
               obseg davčnega dolga, čeprav je tudi v predkriznih časih obstajal, ampak na bistveno
               nižji ravni. V teh pogojih je težko govoriti o tem, da je treba splošno
               razbremenjevati oziroma splošno zniževati davčno obremenitev. Tudi če se primerjamo z
               drugimi državami bodisi v Evropski uniji in bodisi v OECD organizaciji, bomo videli,
               da je naša obremenitev potrošnje in dohodkov z davki približno v okviru povprečja,
               obremenitev premoženja pa daleč podpovprečna. Ko pa prištejmo zraven k obremenitvi
               dohodkov še prispevke za socialno varnost, pa vidimo, da nas pravzaprav v
               nadpovprečno obremenitev dvignejo prispevki delojemalcev, prispevki za socialno
               varnost, ki jih plačujejo delojemalci. Ti so tisti, ki so pri nas nadpovprečna
               obremenitev predvsem dela. Ampak vemo, da so ti prispevki za socialno varnost
               povezani tudi s pravicami, ki jih naš socialni sistem zagotavlja.</p>
               <p>Koliko bo dodatno pobranega denarja iz tega ukrepa in kakšen je obseg sive
               ekonomije? Študij, ki razlagajo obseg sive ekonomije, je ogromno, uradnih podatkov pa
               bore malo. Zaradi tega je kakršnakoli špekulacija o tem, da bi z zajezitvijo sive
               ekonomije pobrali 500 milijonov dodatnih prihodkov, je daleč daleč preoptimistična.
               Če upoštevamo, da smo z uvedbo virtualnih blagajn zagotovili dodatnih 100 milijonov
               prihodkov predvsem na področju davka na dodano vrednost, v manjši meri pa tudi davka
               od dohodkov pravnih oseb in davka iz dejavnosti, potem je treba ugotoviti, da
               ustrezen nadzor prinese dodatne prihodke ne zaradi tega, ker bi te dodatne prihodke
               odkrivali inšpektorji, ampak zaradi tega ker se poveča stopnja prostovoljnega
               plačevanja davkov. In temu prostovoljnemu plačevanju davkov in spreminjanju davčne
               kulture oziroma vzgoji in izobraževanju, o čemer je govoril gospod Nemec, je
               namenjena tudi akcija, ki jo Finančna uprava že vodi v sodelovanju s šolami, to je
               finančno opismenjevanje otrok. Razlaga otrokom, v čem je pomen plačevanja davkov in
               tu se začne spreminjanje odnosa do plačevanja davkov in zakaj je pomembno, da se
               javne dajatve dejansko plačujejo. Moram reči, da sem izredno zadovoljna nad uspehom,
               ki ga Finančne uprava s to aktivnostjo dosega, in pričakujem, verjamem, da se bo v
               naslednjem šolskem letu ta aktivnost še nadaljevala.</p>
               <p>Predvidevamo tudi pozitivno stimulacijo kupcev, da jemljejo račune, omenjeno je že
               bilo, da razmišljamo oziroma pripravljamo koncept nagradne igre. Podobno nagradno
               igro smo imeli že ob uvedbi davka na dodano vrednost in nekaj podobnega želimo
               ponoviti. Naj vas spomnim, ob uvedbi davka na dodano vrednost smo imeli v zakonu
               predpisano tudi obveznost kupca, da mora vzeti račun, ko gre iz trgovine ali lokala.
               In kazen smo imeli predpisano, pa smo jo v nekaj letih potem odpravili, ker je po
               uvedbi oziroma po uveljavitvi sistema DDV postala nepotrebna. Ampak, podobnih rešitev
               se poslužujejo tudi druge države v trenutku, ko uvajajo sistem, takšen ali drugačen,
               davčnih blagajn.</p>
               <p>Še dva korenčka sta bila omenjena, znižajte stopnje za gostinsko dejavnost in
               znižajte stopnjo za frizerje. Spoštovani, danes frizerji plačujejo nižjo stopnjo
               davka na dodano vrednost, 9,5 %, in v gostinstvu je strežba ljudi obremenjena z nižjo
               stopnjo davka na dodano vrednost. Samo strežba pijač je obremenjena s splošno
               stopnjo, samo ta del. Hvala lepa.</p>
            </sp>
            <sp xml:id="SDZ7-Redna-08-2015-05-19.sp151">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Franc Laj, pripravi naj se mag. Anže Logar.</p>
               <p>Izvolite, gospod Laj.</p>
            </sp>
            <sp xml:id="SDZ7-Redna-08-2015-05-19.sp152">

               <speaker>FRANC LAJ (PS SMC):</speaker>

               <p>Spoštovani predsedujoči, hvala za besedo. Spoštovani predstavniki Ministrstva za
               finance, dragi kolegice in kolegi!</p>
               <p>Mogoče bi začel nekoliko drugače. Po mojem prepričanju je le davčno urejena in
               pravno urejena družba in država konkurenčna, zdrava in lahko ima tudi eno prihodnost.
               Prav zaradi tega ta tematika, ki jo danes obravnavamo, ni tako enostavna, kot na prvi
               pogled tudi zgleda. Imam mogoče srečo, da sem imel stika z davčnim področjem v
               praksi. Pa bom povedal svoje izkušnje tudi glede, kaj nam prinaša ta zakon, ki je
               pred nami, in zakaj bom tudi podprl.</p>
               <p>Vsekakor je pozitiven že pristop, in sicer to, da se opravi javna razprava. V tem
               času lahko pridobimo kvalitetne pripombe, tudi nekaj konstruktivnih pripomb smo že
               pridobili, o katerih velja razmisliti, kako jih vgraditi v ta predlog zakona. Zelo
               pomembno bo, kakšni bodo podzakonski akti. Ti bodo zagotovo morali biti takšni, da se
               vzpostavi takšen sistem, ki bo prijazen do uporabnika, mislim, da Finančna uprava ima
               že veliko izkušenj na tem področju, glede teh programskih rešitev, ki se uporabljajo
               za davčno poročanje, tako da vsekakor sistem, ki bo nam vsem na razpolago, mora biti
               prijazen in podjetnika ne sme ovirati pri delu. Prav zaradi tega vidim veliko
               izboljšavo, če se bo to tudi na tak način uresničilo. Ker uporaba rešitev – sodobnih
               komunikacijskih in informacijskih – informacijske tehnologije zagotovo daje pozitivne
               učinke v tej smeri, da davčna oziroma Finančna uprava – se opravičujem – je lahko
               bolj učinkovita, da se poenostavi tudi delo inšpektorjev in s tem se povečuje tudi
               njihova učinkovitost. Naj vam zelo na kratko predstavim trenutno stanje. Z
               virtualnimi blagajnami, ki niso online povezane, imajo uporabniki nemalokrat kar
               velike težave, in sicer zaradi tega, ker inšpektorji zahtevajo izpise v papirnati
               obliki. In si predstavljate, ko na kilograme papirjev izpišejo, vzamejo s seboj,
               gredo na svojo upravo, pregledajo in se spet vrnejo, ker pač določene stvari ali jim
               niso jasne ali naletijo na kakršnekoli težave; da bi lahko pravilno ukrepali je
               potreben še en razgovor in še en razgovor. Vsekakor to zagotovo ovira podjetnika pri
               poslovanju.</p>
               <p>Na to kaže tudi statistika. Dovolite mi, da na kratko predstavim statistiko za
               obdobje 2008–2014. Na področju nadzora blagajniškega poslovanja je bilo opravljenih
               11 tisoč 873 pregledov, od tega so ugotovili nepravilnosti v 3 tisoč 630 primerih,
               kar pomeni približno 31 % primerov. Kakorkoli, ta zadeva kaže jasno, kje je naša
               davčna kultura in da so tu potrebni koraki v izboljšavo sistema, da se inšpektorji
               lahko sprostijo na tem področju, da imajo manj dela, da niso toliko vpeti in da se
               lahko ukvarjajo tudi z ostalimi nadzori; tako rečeno velikimi. To je izredno pomembno
               in mislim, da ta sistem zagotovo daje velike pozitivne učinke v tej smeri, da se
               lahko tudi dejansko v praski tudi zgodi.</p>
               <p>Ne razumem nasprotovanja glede uvedbe teh sodobnih tehnologij, še enkrat omenim, tako
               komunikacijske kot informacijske, saj so to prvi koraki, lahko rečem, v digitalno
               družbo. Škoda, da mojega kolega Horvata Jožefa ni tu, on je zelo velik zagovornik
               digitalne agende, mislim, da ta pot vodi v tisto smer. In zakaj ne bi izkoristili
               konkurenčne prednosti teh tehnologij, ki so nam na razpolago? Zagotovo to tudi
               prispeva k bolj urejenemu poslovnemu okolju, k pravičnejši porazdelitvi davčnih
               bremen, k zmanjšanju sive ekonomije – zakaj? Zaradi tega ker s tem zmanjšujemo
               nenadzorovan obseg gotovinskega poslovanja. Če se ta obseg zmanjšuje, se zmanjšujejo
               tudi možnosti plačevanja dela na črno in ostalo nelegalno delo, ki je izven tiste
               ekonomije, ki jo imamo pod nadzorom. Popolnoma se strinjam z državno sekretarko, zelo
               težko je oceniti pozitivne učinke v finančnem smislu, ali je to 50 milijonov ali 100
               milijonov, ker ne vemo – se z vami popolnoma strinjam, kar nekaj študij sem gledal,
               ene govorijo eno, druge drugo –, kolikšen je obseg te sive ekonomije. Po mojem je
               zelo zelo groba ocena možna, ampak še ta je vprašljiva.</p>
               <p>Zagotovo je eno zelo pomembno dejstvo, da vsi mi moramo prevzeti odgovornost za dvig
               davčne kulture in vsakič, ko ne zahtevamo računa za opravljeno storitev oziroma
               kupljeno blago, pomeni, da podpiramo sivo ekonomijo, zavestno, in to nam lahko samo
               škodi: vsakemu posamezniku in celotni družbi. Hvala.</p>
            </sp>
            <sp xml:id="SDZ7-Redna-08-2015-05-19.sp153">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Anže Logar, pripravi naj se gospa Vojka Šergan.</p>
               <p>Izvolite, gospod Logar.</p>
            </sp>
            <sp xml:id="SDZ7-Redna-08-2015-05-19.sp154">

               <speaker>MAG. ANŽE LOGAR (PS SDS):</speaker>

               <p>Hvala, predsedujoči.</p>
               <p>No, bi vseeno prosil, da na nek način ostanemo realisti v tem prostoru in ne
               govorimo takšnih stvari, da bo uvedba davčnih blagajn pomenila prvi korak v
               informacijsko družbo v novi IKT tehnologiji in tako naprej. Nova informacijska
               tehnologija in družbe so namenjene temu, da poenostavijo poslovanje, Vlada pa tudi
               sama priznava, da uvedba davčnih blagajn pomeni dodatno administrativno obremenitev
               podjetniškega sektorja. zatorej je v tem pogledu to prej korak nazaj kot naprej. Ta
               seja Vlade je na nek način specifična. Namreč, na tej seji Vlade SDS ni predlagala
               nobenega zakona, zato se tudi sama seja zaključi – Državnega zbora, ja, hvala! –
               zaključi po dveh dneh razpravljanja. En sam zakon je na tej seji, ki ga je Vlada sama
               v lastni kapaciteti pripravila, torej ne na podlagi evropskih direktiv, zamujanja
               evropskih direktiv. En sam zakon. In še ta zakon prinaša – kaj? Nove administrativne
               omejitve za podjetnike!</p>
               <p>Vlada si iz tega zakona nadeja 50 do 100 milijonov evrov prihodkov. Ko ste
               razpravljavci koalicijskih strank ugotovili, da je to res pičel izkupiček glede na
               vse velike besede ob uvajanju te nove administrativne ovire, ste začeli
               relativizirati ta znesek; češ, nihče danes ne ve, kakšen bo izplen tega zakona, ampak
               zaupajmo Ministrstvu za finance, zapisali so v predlog vladnega gradiva od 50 do 100
               milijonov in operirajmo s to številko. Prej so poslanci SMC razlagali katastrofične
               številke o volumni sive ekonomije preko 3 milijarde. Ta znesek 50 milijonov pomeni
               torej 1,7 % te sive ekonomije. Za banke, 5 milijardno luknjo, smo dali stokrat več.
               Torej nas čaka stoletni boj zoper sivo ekonomijo, da bomo zaprli luknjo, ki so jo
               naredili tisti ta veliki goljufivci, tisti, ki so osiromašili naše gospodarstvo, pa
               se z njimi nihče več ne ukvarja.</p>
               <p>Minister Mramor je v ponedeljek dejal v odgovoru na moje poslansko vprašanje, da je
               za zaprtje proračuna in izhod iz krize ključna gospodarska rast in eden od ključnih
               ukrepov, je dejal, je zmanjšanje administrativnih ovir. Danes državna sekretarka,
               trikratna državna sekretarka iz istega ministrstva pride s predlogom Vlade oziroma
               Ministrstva za finance, kjer določa ravno nasprotno, uvaja nove administrativne
               zakone.</p>
               <p>Če ste poslušali razprave poslancev vladajoče koalicije, še posebej slikoviti so bili
               iz Desusa, in prebrali natančno vladno gradivo, iz njega veje nek duh. Podjetniki so
               lumpje! Glejte, 30 % – smo prej slišali – v davčnih nadzorih je bilo ugotovljeno
               davčnih utaj. Sicer preračunajte to na znesek, boste prišli do zneska, kot je v
               gradivu, 11 milijonov. Za dve privatni banki, ki jih financiramo davkoplačevalci,
               banki Foruma 21 – tistih, ki so nas opetnajstili – smo plačali 450 milijonov evrov.
               Toliko, da bo ta slika bolj natančna.</p>
               <p>No, ampak pravite, podjetniki so lumpje in državna sekretarka Vraničerjeva je šla v
               tem še korak dlje. Pred 20 minutami je rekla, da kupec je soudeležen. Kupec je
               soudeležen. V čem? V kriminalu? V čem? V davčni utaji? Poslušajte; torej fokus
               Ministrstva za finance je preganjanje kupcev in tistih, ki ustvarjajo. Ne tistih, ki
               so zakockali našo prihodnost z bajnimi zneski, ko so po telefonskem klicu od Nove
               Ljubljanske banke in ostalih bank v državni lasti prejeli preko 100 milijonov evrov
               za zgrešene projekte! Ne tisti; ne, kupec je soudeležen. In gospa Vraničerjeva to
               obrazloži, pač, zakaj so predlagali te zakonske opredelitve, približno takole: nadzor
               je pokazal neustreznost nekaterih rešitev, ki so jih uvedle virtualne davčne
               blagajne. Po eni strani se Vlada oziroma ministrstvo hvali z učinkom teh davčnih
               blagajn, virtualnih, potem pa v nekem odstavku v tistem gradivu pove, da je pa nekaj
               hudo narobe bilo tudi oziroma da je treba nekaj popraviti in sedaj je treba uvesti te
               nove davčne blagajne, med drugim pove, da potem bo lahko davčni dacar, torej dacar iz
               svojega fotelja v ohlajeni pisarni spremljal delovanje tistih, ki se v potu obraza
               trudijo na trgu.</p>
               <p>Poglejte, samo en podatek. V letu 2014 je bilo opravljenih 5 tisoč nadzorov zaradi
               dela na črno in ugotovili za 280 tisoč evrov glob. To je 57 evrov na posamezen
               nadzor. Zagotavljam vam, da je strošek nadzora bil višji, kot je bila ugotovljena
               omenjena globa. In še prej, kot sem omenil, za dve privatni banki Foruma 21, da se
               nam nekateri še naprej smejijo z naslovnic, smo davkoplačevalci plačali 450
               milijonov, pa zato Vlada ne pripravlja nobenega zakona, kjer bi inkriminirala tiste,
               ki so si tako sposojali denar.</p>
               <p>Gospa Vraničarjeva je rekla, tudi pošteni podjetniki so za davčne blagajne. Tu imamo
               cel kup teh papirjev, ko so se vsi, Trgovinska zbornica, Zveza potrošnikov, odvetnik
               in tako naprej razburjali nad uvedbo in kazali na neustreznost tovrstnega predloga.
               In še več! Tu pred seboj imam vabilo na 13. forum obrtništva in podjetništva. Danes
               sem ga dobil. Kaj je na prvem mestu deset najzahtev slovenske obrti in podjetništva –
               drugačna umestitev davčnih blagajn! Vi pa tu nas prepričujete, da pošteni podjetniki
               podpirajo davčne blagajne! Torej, tisti, ki bodo sodelovali na 13. forumu obrti in
               podjetništva, so po vašem mnenju nepošteni, ker oni na prvo mesto postavljajo
               drugačno ureditev.</p>
               <p>Prej ste rekli, da je Avstrija v tem posebnem davčnem projektu velike davčne reforme
               napovedala tudi uvedbo davčnih blagajn. Ja, ampak bodite pošteni, povejte vse, samo
               za rizične gotovinske skupine in strošek uvedbe, 50 evrov, plača država. Pri nas pa
               do tisoč 500 evrov za tiste podjetnike, ki tega pri nas še nimajo, in kar vse po celi
               liniji tistega, ki se trudijo na trgu. Potem v vladnem gradivu predlagate oziroma
               predstavite nekaj držav: Portugalska, limit, nad katerim velja v tej državi je 100
               tisoč evrov. Zakaj ne uvedete oziroma ne predlagate tudi v Sloveniji kaj takšnega?
               Zakaj majhne podjetnike ne pustite pri miru, da ustvarjajo za svoje preživetje, za
               svoje družine, morda še za kakšnega dodatnega zaposlenega? Švedska, za gotovinska
               plačila nad 18 tisoč 600 evrov. Če si Švedska lahko privošči, zakaj si mi Slovenci ne
               bi tega mogli? In še več, izvzeta so večja podjetja, za katera je davčna uprava
               ugotovila ,da imajo dovolj dober sistem notranjih kontrol. Torej, Švedska zaupa
               svojim podjetjem, Ministrstvo za finance pa ne zaupa slovenskemu podjetniškemu
               sektorju. Kakšno sporočilo je to tistim, ki ustvarjajo večino naših prihodkov, da
               lahko, gospa Vraničarjeva, vi kot javna uslužbenka, kot državna uslužbenka prejemate
               svoje plačo, in vsi ostali, tudi mi poslanci, in vsi, ki delajo v javnem sektorju, če
               jim sporočate oziroma če ne zaupate v njihovo pošteno poslovanje? Zagotavljam vam,
               tisti, ki si išče delo na trgu in je odvisen zgolj od svoje iznajdljivosti in
               sposobnosti in pridnosti in marljivosti, bo naredil vse, da bo delal pravilno. Če mu
               boste znižali davke in naredili normalno brez nepotrebnih administrativnih ovir, bo
               pa še z večjim veseljem plačeval davke, zato da bo lahko normalno delal.</p>
               <p>V tem gradivu imamo tudi predlog tega zakona, veliko je bilo povedanega, ampak
               glejte, notri so takšni absurdi, da je vseeno treba še enkrat iti preko določil tega
               zakona. Ta 17. člen, ki inkriminira kupca oziroma kot gospa Vraničarjeva pravi, po
               kateri je kupec soudeležen, nas bo, torej kupce, stala tja do 400 evrov. Kaj bodo
               inšpektorji zvonili pri meni na domu, medtem ko bo prej v svoji ohlajeni pisarni v
               fotelju ugotovili, da sem kupil, ne vem, zamrzovalnik ali pa hladilno skrinjo ali pa
               palični mešalec, bodo pri meni doma pozvonili in bodo rekli: pokaži tisti račun za
               palični mešalec. Zakaj, če uporabljamo in uvajamo sodobne elektronske poti, da ima
               javni uslužbenec na enem mestu zbrane vse podatke, zakaj mora potem še pri meni
               preveriti kot kupcu? Zakaj?</p>
               <p>Saj ima na pladnju vse podatke o tem, kaj je nekdo proda, in tudi o kupcu, kaj je
               kupil. Zakaj mora potem še meni preverjati, če imam ta račun pri sebi? In naprej. Kaj
               pa v tistih delih, ko bog ne daj, spet pride do poplave in račun izgine? Ali pa
               nekdo, ki izdaja termične račune, ga ima v žepu, malce bolj segreje stol ali pa ima
               gretje sedežev v avtomobilu in mu račun pobledi. Kaj pa potem? Kako boste to
               preverjali?</p>
               <p>In naprej. 50 tisoč evrov bo kaznovan nekdo, ki v predpisanem roku ne bo vzpostavil
               elektronske povezave in poslal vseh podatkov o izdanih računih. Imamo žled, pade
               drevo, vsi kabli, pa wi-fi ne dela in tako naprej. V dveh dneh, kot to določa zakon,
               niso odpravili posledic žledu in ta oseba bo torej še enkrat kaznovana po določilih
               tega zakona. 75 tisoč evrov bo plačal tudi nekdo, ki je izdal račun, ki nima, recimo,
               navedene minute izdajanja računa. In naprej, do 150 tisoč evrov bo nekdo, ki bo
               zaradi storilčevega naklepa oziroma namena koristoljubnosti. Pozor! Slovenska
               sodišča, sodišča v okviru sodne preiskave, imajo težave pri dokaznem standardu
               določiti storilčev naklep. Pri kakšnem županu ga nikakor ne najdejo, tu bo pa
               inšpektor na licu mesta pri gospodarstveniku ugotovil storilčev naklep in mu izrekel
               kazen 150 tisoč evrov! Kaj se minister za finance oziroma zakonodajalec oziroma
               inšpektor postavlja nad sodno vejo oblasti? Kakšne določitve ste zapisali v ta zakon
               in naprej v tistih zadnjih, 26. členu, kdaj začne veljati zakon oziroma kdaj neha
               veljati 11. člen zakona, 1. januarja 2018, torej, ko ne bo mogla več tiste knjige
               vezanih računov izdajati, vse na elektronski način. Ali boste prej v ustavno zapisali
               pravico do interneta? Kajti, če je ne boste – kako boste pa terjali od nekoga, ki
               nima elektronske povezave, da vam elektronsko posreduje račun?</p>
               <p>Sam prihajam iz volilnega okraja, ki je v bližini Ljubljane oziroma je Ljubljana, en
               del Ljubljana, in vam zagotavljam, da je tam precej gostincev in objektov in tistih,
               ki se ukvarjajo z dejavnostjo, ki nimajo te internetne povezave in je v doglednem
               času ne bodo imeli. Ampak delajo pa pridno. Morda bistveno bolj pridno kot kakšen
               tisti, ki pokliče banko in reče, daj 100 milijonov temu podjetju, da zaključi ta
               projekt. In to, kar boste njemu pobrali, bo bistveno manj, kot bi pobrali recimo temu
               županu ali pa kakšnemu, ki je z njim povezan.</p>
               <p>Kolegica Banova je med drugim tudi predsednica Odbora za finance tu, v Državnem
               zboru, torej zelo pomembna funkcija vizavi ministru za finance v zakonodajni veji
               oblasti, je rekla, da mi ne razvijamo kulture davkov. Glejte, kako pa naj razvijamo
               kulturo davkov, če vedno zvišujete davke? V tem državnem zboru, v tem mandatu, edini
               zakonski predlogi, ki smo jih prejeli, so bili zviševanje davkov in taks. Tako. Vi
               pričakujete, da bomo z zviševanjem davkov vzgajali kulturo davkov oziroma plačevanja
               davkov? In če bomo inkriminirali kupca, bomo torej naredili en izredno dober vzgojni
               ukrep. Ta vzgojni ukrep nas bo prisilil, da bomo torej razvili neko slovensko
               kulturo, hlepenenje in hlepenja po čim večji želji plačevanja čim višjih davkov.</p>
               <p>Sedaj pa najboljše pri tej celi zadevi. Vlada kot cilj v tem svojem gradivu navede
               preprečevanje nelojalne konkurence in glavni cilj predloga zakona o potrjevanju
               računov je preprečiti sivo ekonomijo. Glavni cilj predloga zakona o potrjevanju
               računov je preprečiti sivo ekonomijo. Poglejte, sedaj imam pa tukaj akcijski načrt
               uvedbe davčnih blagajn, ki ga je, ups, pripravilo isto ministrstvo kot ta zakon, kjer
               pa na strani sedem piše " … slabosti predlagane rešitve, povečano tveganje za
               neizdajanje računov. Poglavitni cilj zakona je preprečiti sivo ekonomijo, v akcijskem
               načrtu pa ugotavlja, da je glavna slabost te predlagane rešitve povečanje tveganja za
               neizdajo računa. Torej s tem vašim zakonskim predlogom greste ravno v nasprotje tega,
               kar se zavzemate v obrazložitvi tega zakona. Naj razume, kdor more! In niso kupci
               krivi in niso krivi tisti, ki delajo v potu svojega obraza za svoj vsakdanji kruh!
               Ne. Krivo je nekonkurenčno gospodarsko okolje, krivi so previsoki davki in kriv je
               sistem, ki ni obsodil tistih največjih goljufivcev, lumpov, ki so na nek način s
               svojim zgledom, ker se še danes o njih govori, vzpostavili nek sistem, po katerem pa
               se strinjam, neplačevanja davkov ni tako nesprejemljivo, kot bi moralo biti.
               Neplačevanja davkov je nesprejemljivo, ampak s predlogom, s katerim ste prišli v
               Državni zbor, boste to nesprejemljivost samo še povečali, sivo ekonomijo, kot sami
               ugotavljate v akcijskem načrtu, pa povečali. Hvala.</p>
            </sp>
            <sp xml:id="SDZ7-Redna-08-2015-05-19.sp155">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Za besedo je prosila mag. Mateja Vraničar, državna sekretarka. Izvolite.</p>
            </sp>
            <sp xml:id="SDZ7-Redna-08-2015-05-19.sp156">

               <speaker>MAG. MATEJA VRANIČAR:</speaker>

               <p>Hvala lepa za besedo.</p>
               <p>Bom začela najprej z naslednjim. Žalostna sem in zgrožena, ker dokler bomo v
               Državnem zboru ob razpravi o takem zakonu kazali s svojim izrazoslovjem tako
               poniževalen odnos do ljudi, ki so v sistemu državne uprave odgovorni za pobiranje
               davkov in – ne za mojo, za vašo plačo – toliko časa bomo zelo težko govorili o davčni
               kulturi. In način, da uslužbence Finančne uprave naslavljate z <q>"dacarji, ki sedijo v
               foteljih v ohlajenih sobah"</q>, je nesprejemljiv in žaljiv, ne glede na to, da imate kot
               poslanec pravico govoriti karkoli vam pač pade na pamet. Toliko za uvod.</p>
               <p>O drugih vprašanjih, ki ste jih izpostavili. Neizdaja računov. Trikrat sem že danes
               povedala, pa bom še četrtič: neizdaja računov je samo ena oblika sive ekonomije. In
               ja, tisti ki danes mahinirajo z izdajo računov, spreminjajo podatke na izdanih
               računih, poberejo račune z miz in jih zbrišejo iz svojega računalniškega sistema, se
               bodo z uvedbo tega sistema odločali, ali gredo v celoti v črno ekonomijo ali v bistvu
               bodo začeli prijavljati davke nekoliko drugače. Zaradi tega ta dva akta, akcijski
               načrt in pa zakon nista v nasprotju. Zakon je instrument in ukrep za boj proti sivi
               ekonomiji, eni od njenih pojavnih oblik. In nevarnost, ki v zvezi s tem obstaja, je
               bila identificirana in jo moramo nasloviti s spremljevalnimi ukrepi.</p>
               <p>Še enkrat ponavljam, obseg davkov, pobranih davkov danes je na nivoju 85 % tistih
               davkov, ki so se pobirali v predkriznem obdobju. Torej, ne mi na splošno govoriti o
               tem, da je slovenski poslovni prostor ali pa slovensko okolje preobremenjeno s
               previsokimi davki. Lahko se pogovarjamo o znižanju davkov, ampak se potem hkrati
               pogovarjajmo tudi o tem, katerih javnih izdatkov ne bomo več zagotavljali v javnem
               sistemu in jih bomo v bistvu plačevali, vsak od nas, iz lastnega žepa.</p>
               <p>Kaj plača država? V Avstriji ste omenili primer, da bo država plačala petdeset evrov
               vsakemu podjetniku, ki bo moral imeti davčno blagajno. V Sloveniji imamo sistem, po
               katerem davčnem zavezancu, ki investira v nadgradnjo nekega sistema, pripada poleg
               davčno priznanega odhodka tudi 40-odstotna investicijska olajšava. To bodo lahko
               koristili vsi, ki bodo morali vložiti dodatna sredstva v izboljšavo njihovega
               obstoječega sistema izdajanja računov. Seveda, investicijska olajšava samo v primeru,
               če bodo morali investirati v nekaj, čemur se reče osnovno sredstvo.</p>
               <p>Kaj, če se izda račun oziroma posluje v okolju, kjer ni internetne povezave? Zakon
               predvideva rešitev, v takšnem primeru potrjevanje računov ni potrebno in se lahko
               uporablja vezana knjiga računov.</p>
               <p>Moja izjava o poštenih podjetnikih. Moja izjava je iztrgana iz konteksta in netočno
               citirana. Govorila sem o tem, da tisti subjekti, gospodarski subjekti, ki delujejo v
               skladu s predpisi že pred 1. julijem 2013 niso uporabljali za izdajo računov
               računalniških programov, ki omogočajo brisanje ali spreminjanje podatkov, brez da bi
               bila zabeležena revizijska sled. In to je vse, kar sem jaz omenjala!</p>
               <p>Izjeme. Javna razprava prav zahteva Obrtne zbornice je bila, da ne sme biti nobenih
               izjem. In tej zahtevi smo sledili. Vi pa želite, da gremo na režim, kakršnega poznajo
               na primer na Švedskem, kjer sploh ni online povezave z davčnimi blagajnami in izvzeti
               so največji sistemi; torej pošte, banke, mercatorji, tuši, špari in podobni davčni
               zavezanci. Mali davčni zavezanci pa so zavezani imeti davčne blagajne. Takšnega
               sistema ne želimo uvajati, želimo imeti sistem, ki bo enak do vseh zavezancev. Hvala
               lepa.</p>
            </sp>
            <sp xml:id="SDZ7-Redna-08-2015-05-19.sp157">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Replika? Izvolite, gospod mag. Anže Logar.</p>
            </sp>
            <sp xml:id="SDZ7-Redna-08-2015-05-19.sp158">

               <speaker>MAG. ANŽE LOGAR (PS SDS):</speaker>

               <p>Hvala lepa.</p>
               <p>Poglejte, gospa državna sekretarka, če sem vas z izrazom dacar prizadel, se vam
               iskreno opravičujem… <stage>/ oglašanje iz dvorane/</stage> Čakajte, vi ste izrazili v imenu njih,
               jaz ne vem, ali ste vi dacar ali niste, ampak se vam, kot sem rekel, iskreno
               opravičujem. To, da so v hlajenih pisarnah, drži, kajti na Dursu imajo nameščene
               klimatske naprave, ampak kljub temu si pa ne bom dopustil, da boste lahko tu, v
               Državnem zboru kot izvršna veja oblasti zakonodajni veji govorili, da kot član
               Državnega zbora lahko govorim, kar mi pade na pamet. Poglejte, jaz govorim na podlagi
               tega, kar ste vi pripravili, jaz lahko rečem, torej ste pripravili, kar vam je padlo
               na pamet in sem na podlagi tega prilagodil tudi svojo razpravo.</p>
               <p>Zdaj, očitali ste izjavo, da ni res, da ne smemo na splošno govoriti, da je
               slovenski davčni sistem oziroma slovenski sistem preobremenjen s previsokimi davki.
               Spoštovana državna sekretarka, preglejte si magnetogram ponedeljkovega odgovora
               vašega ministra, gospoda Mramorja, kjer je jasno napisano, sam je povedal, da je
               Slovenija preobremenjena z določenimi davki. Ali lahko povem ali boste skakali v
               besedo? Jaz vam nisem namreč.</p>
               <p>In če je on na splošno govoril, lahko tudi jaz verjetno, če naj spoštujem besede
               ministra, ki jih, in če naj zaupam besedam ministra, v kolikor to ni tako, kot
               državna sekretarka boste verjetno vašega ministra opozorili na to, naj v Državnem
               zboru ne govori več tako na splošno.</p>
               <p>Kar se pa tiče primera Švedske, ki ste ga zdaj izpostavili kot češ, ne želimo
               takšnega primera – ja, pa saj je vlada dala primer Švedske v svoj predlog zakona v
               tem gradivu! Torej ste v samo gradivo vložili državo, po kateri se nočete zgledovati,
               uporabili ste jo pa kot argument za to, da upravičite uvedbo davčnih blagajn. Glejte,
               nekaj konsistentnosti vendarle v tem vašem izvajanju mora biti. V prihodnje, če pač
               ne želite, da vas opozarjamo na nekonsistentnost vaših vladnih gradiv, vam predlagam
               zelo enostavno rešitev; ne prihajajte s slabimi zakoni v Državni zbor. In ne polagati
               v moja usta, kaj si jaz želim, ker nisem z nobeno besedo povedal, kaj si želim. Samo
               spraševal sem, zakaj torej tudi v Sloveniji ne ponudite tako rešitev. To vašo
               obrazložitev, da pač ste želeli vzpostaviti enoten sistem brez izjem …</p>
            </sp>
            <sp xml:id="SDZ7-Redna-08-2015-05-19.sp159">

               <speaker>PODPREDSEDNIK PRIMOŽ HAINZ:</speaker>

               <p>Tri minute, gospod Logar.</p>
            </sp>
            <sp xml:id="SDZ7-Redna-08-2015-05-19.sp160">

               <speaker>MAG. ANŽE LOGAR (PS SDS):</speaker>

               <p>… sprejmem kot vašo obrazložitev. Hvala.</p>
            </sp>
            <sp xml:id="SDZ7-Redna-08-2015-05-19.sp161">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Vojka Šergan, pripravi naj se gospod Marijan Pojbič.</p>
               <p>Izvolite, gospa Šergan.</p>
            </sp>
            <sp xml:id="SDZ7-Redna-08-2015-05-19.sp162">

               <speaker>VOJKA ŠERGAN (PS SMC):</speaker>

               <p>Hvala za besedo, predsedujoči. Spoštovani predstavniki ministrstva, kolegice in
               kolegi!</p>
               <p>Za razliko od predhodnika bom, ker sva isti zakon brala, bom bolj pozitivno ta zakon
               predstavila oziroma vidim ga bolj pozitivno, pa tudi ko sem srečala v preteklem tednu
               s podjetniki iz manjše zbornice, ko sem jim odgovorila na nekatera vprašanja in
               dileme, moram reči, da niso bili tako zelo negativni, kot danes poslušam nekatere
               razpravljavce.</p>
               <p>Torej, zakaj uvajanje davčnih blagajn? Veljavni model virtualnih davčnih blagajn v
               obliki programske opreme ima več pomanjkljivosti, zato bo to pomanjkljivost mogoče
               odpraviti z nadgradnjo obstoječega sistema, gre za online sistem davčnih blagajn, pri
               katerih izmenjavo podatkov o izdanih računih z davčnim organom poteka v realnem času.
               Vsak gotovinski račun se pred izdajo pošlje davčnemu organu, kjer se potrdi in
               shrani. Več izdanih računov načeloma pomeni več davkov za izvajanje javnih storitev,
               več prispevkov za financiranje zdravstvenih storitev, več sredstev za pokojnine. V
               Stranki modernega centra pričakujemo, da se bo uporabil davčni izplen, ki ga bodo
               prinesle davčne blagajne, v zniževanju davčnih obremenitev dela v prihodnjih
               letih.</p>
               <p>Kaj pa stroški uvajanja davčnih blagajn? Za tiste, ki že imajo računalnike in
               internet, bodo stroški zanemarljivi, sicer pa bo to davčno priznan odhodek. Pri
               nakupu računalniške opreme v letu nakupa, lahko zavezanec uveljavi amortizacijsko
               stopnjo 50 %, v skladu z že veljavno zakonodajo pa se prizna investicijska olajšava,
               v višini 40 % investiranega zneska v opremo in neopredmetena sredstva.</p>
               <p>Kaj pa tisti zavezanci, ki bodo v prehodnem obdobju uporabljali vezano knjigo
               računov? Prehodno obdobje bo trajalo do 1. 1. 2018, torej dve leti. Ti bodo imeli
               obveznost, da vse račune, izdane z uporabo vezane knjige računov, v roku 10 delovnih
               dni od dneva izdaje računov potrdijo pri davčnem organu na enak način kot v primeru
               nedelovanja elektronske naprave za izdajo računov. Torej v prehodnem obdobju se lahko
               zavezance prosto odloči, ali bo uporabljal elektronsko napravo ali vezano knjigo
               računov.</p>
               <p>V SMC podpiramo tudi vse rešitve, ki bodo spremenile davčno kulturo v državi, prav
               zaradi tega so v zakonu kazni za osebe, ki ne izdajajo računov, in za osebe, ki ne
               vzamejo računa. V SMC pričakujemo, da bodo tako plačevali davke vsi, ki imajo
               obdavčljive zaslužke, kajti če bomo plačevali davke vsi, obstaja realna možnost, da
               bodo čez čas nižji. Zato bom ta zakon podprla. Hvala.</p>
            </sp>
            <sp xml:id="SDZ7-Redna-08-2015-05-19.sp163">

               <speaker>PODPREDSEDNIK PRIMOŽ HAINZ:</speaker>

               <p>Hvala.</p>
               <p>Besedo ima gospod Marijan Pojbič, pripravi naj se gospod Ivan Hršak.</p>
            </sp>
            <sp xml:id="SDZ7-Redna-08-2015-05-19.sp164">

               <speaker>MARIJAN POJBIČ (PS SDS):</speaker>

               <p>Hvala lepa, spoštovani gospod podpredsednik!</p>
               <p>Najprej bi rad povedal, ko razpravljamo o teh zakonih, da mora biti zelo jasno vsem,
               ki sedimo tukaj v tem parlamentu, ker tistim, ki plačujejo davke, so stvari zelo
               jasne. Tisti, ki plačujejo davke, in tisti, ki jih predstavljajo, niso zastonj
               opozorili vse poslanke, vse poslance, vse poslanske skupine z razlogi, zakaj
               nasprotujejo temu, da bi se uvedle davčne blagajne na način, kot je ta zakon
               pripravila Vlada. Osebno sem prepričan, da država mora zagotoviti, dati torej pogoje
               vsem – govorim o tistih, ki plačujejo davke –, da lahko poleg tega, ko plačajo davek
               državi, tudi preživijo. Ne znam si predstavljati, da bi zadeve lahko tekle
               drugače.</p>
               <p>V naši državi pa je zadeva obrnjena ravno na glavo: tiste, ki še plačujejo davke in
               ki jih še zmorejo plačati, jih je treba dodatno stisniti, jih dodatno obremeniti, jih
               dodatno spraviti na tla, namesto da bi država in vsi tisti, ki smo v tej državi
               odgovorni za to, da lahko ta država funkcionira, stori to, da bodo tisti, ki davke
               plačujejo, lahko tudi normalno in spodobno živeli. Če tega ne bomo storili in če bomo
               še naprej s takšnimi in drugačnimi administrativnimi ukrepi dodatno obremenjevali
               naše gospodarstvo, gospodarstvenike, obrtnike in tako dalje, je vprašanje, kako dolgo
               se bomo lahko pogovarjali, ali bo naslednji mesec še plača za nas, ki tukaj sedimo,
               in za cel kontingent državne in javne uprave in pokojnin za upokojence in izplačilo
               pokojnin za upokojence. Kako dolgo bo še to mogoče, če ne bomo imeli podjetnikov in
               obrtnikov; tistih, ki ustvarjajo in plačujejo preko davkov v državni proračun,
               pokojninsko blagajno, zdravstveno blagajno in tako dalje? Naša prva, primarna naloga
               zakonodajne veje oblasti, izvršilne veje oblasti in še tretje veje oblasti bi morala
               biti ekskluzivno naravnana tako, da storimo vse, kar je treba; in to na tak način, da
               bodo gospodarstveniki, torej obrtniki, podjetniki, mali podjetniki in vsi tisti, ki
               pač vplačujejo v te blagajne, o katerih sem govoril, lahko normalno poslovali.</p>
               <p>Verjemite mi, da floskule, ki jih danes tukaj poslušam, poslušam kot nekih partijskih
               sekretarjev v času, v zgodovini nazaj, če se spomin samo besed Moše Pijada, o katerih
               sem tukaj, v tem parlamentu govoril, če se tega spominjam, in danes imam ravno tak
               občutek, da smo v neki situaciji, živimo v neki državi, kjer partijski sekretarji
               rečejo: Spoštovane gospe in gospodje, to je naše, ne glede za kakšno ceno gre. Ali vi
               obstajate ali pa ne." Ampak se ne sprašujejo, kaj bo z naslednjimi generacijami, ki
               prihajajo za nami. Mi smo se v tem času zadolžili skoraj do zgornje meje. Smo skoraj
               za 30 milijard zadolženi, mislim, da med 88 in 92% bruto družbenega proizvoda. Kaj
               pa, ko bo nastopil trenutek, ko se več ne bomo mogli zadolžiti? Podjetniki, obrtniki,
               če bomo to počeli, kar počenjamo s tem zakonom, več davka ne bodo mogli plačevati in
               bodo šli med tiste, ki bodo na Zavodu za zaposlovanje. Kdo izmed vas zna meni
               odgovoriti na vprašanje, kako bo v tistem trenutku funkcionirala država? Kdo bo
               zagotovil košarico zdravstvenih storitev? Kdo bo zagotovil, da bodo spoštovani kolegi
               iz Desusa dobili penzije, ki danes govorijo popolne oslarije tukaj, ker bom navedel
               en stavek, ki sem ga danes tukaj slišal, ker mi je bilo slabo, ko sem ga slišal.
               Moram na to opozoriti. Bom povedal tudi, kdo ga je izrekel, tako da niste vsi
               poslanke in poslanci v Desusu v istem košu.</p>
               <p>In glejte, če ne bomo razčistili tukaj te dileme in teh problemov na tak način, kot
               sem jih zdajle skušal predstaviti, potem mi verjemite, da je z nami vsemi skupaj
               počasi en krasen konec. Konec! Vprašanje profesorjev, vprašanje doktorjev in tako
               dalje in tako dalje in tako dalje. In tudi seveda tistih, ki še danes prejemajo 200,
               300 ali pa 400 evrov pokojnine; pa tudi tistih, ki jih je že veliko, ki prejemajo
               minimalno plačo.</p>
               <p>Na drugi strani je moj kolega Anže Logar govoril o tem, da mi tukaj lovimo tiste, ki
               se borijo za to, da bi preživeli. In ti mali podjetniki in obrtniki se borijo, da
               preživijo. Glejte, če med vami ni nobenega tistega, ki bi bil kdaj podjetnik, obrtnik
               – jaz sem bil, dosledno sem plačal vsak cent, vendar pa z izjemno velikimi težavami,
               ker so plače zaposlenih preobremenjene in tako dalje, ne bom razlagal vseh stvari.
               Vsi ti gostinci, o katerih smo govorili, nimajo samo DDV za plačevati in tako dalje.
               Kje je pa SAZAS, IPF in ne vem, koliko teh čekov dobijo, da se ljudem meša! In mi
               tukaj gladko malo – tako, malo za hec, malo za šalo – vržemo zakon na mizo, ni važno,
               če dodatno obremenimo podjetnike in obrtnike, glavno je, da Vlada dela. In ta Vlada
               dela. Ste videli, kako fantastično dela? Uničuje slovensko gospodarstvo! Tega si mi v
               Slovenski demokratski stranki ne moremo dovoliti in zato smo tudi povedali, da tega
               zakona nikakor ne bomo podprli. V nobenem primeru!</p>
               <p>Še to! 2013 je bil med socialnimi partnerji sprejet sporazum, v katerem je bilo
               jasno povedano, da dodatno se ne bo obremenjevalo gospodarstva. Res je, da poskušajo
               z ministrstva in Vlade vedno znova in znova opozoriti, češ da je res, da smo se to
               dogovorili s socialni partnerji, smo pa hkrati tudi rekli, da pa davek na blagajne,
               torej davčne blagajne, in davek na nepremičnine pa gresta z roko v roki skupaj s tem
               socialnim sporazumom.</p>
               <p>Ampak glejte, spoštovani kolegi in kolegice! Sprašujem vas, ali je to tisto, kar je
               bilo v tistem socialnem sporazumu dogovorjeno. Torej, da se gospodarstva ne bo
               dodatno obremenjevalo. Ali je bilo to napisano? Potem pa hkrati imamo že zraven en
               tak mali aneks k pogodbi, tako kot je v tej naši državi super zgodba, ko neke, da ne
               bi rekel mafije, ki je pokradla slovensko državo, ki je imela zadaj 27 ali ne vem
               koliko aneksov, ko je šlo za gradnjo tega onkološkega inštituta v Ljubljani in tako
               dalje, ne vem koliko jih je bilo in ko govorimo o tem; tam se pa noben ni nič
               vprašal, kje je tisti denar. Tam pa niso tistim malim siromakom, ki na mesec
               zaslužijo 3 tisoč evrov, gledali vsakega centa, kam ga je dal, ali je izdal račun in
               tako dalje in tako dalje. Za tiste pa ni nobenega problema! Moj kolega, ki je pred
               mano govoril, ki je govoril o bankah, tistih dveh, ki smo dali v njih 500 milijonov
               evrov, ki smo tajkunom, ki so pokradli slovensko državo, plačali zgodbo – in tu kot
               da nič ni! Ta Državni zbor – kot da se nič ni zgodilo, razen Slovenske demokratske
               stranke in Nove Slovenije, ki smo vseskozi na to zelo glasno opozarjali. Vseskozi
               trdimo, glejte, ne lovimo kurjih tatov v tej državi, najprej naredimo red pri glavi,
               zgrabimo bika za roge! Pri svetem bogu, naj vam to kmetje povejo, če niste sposobno
               tega razumeti! Ja seveda, ti čisti državni birokrati to zelo težko razumejo, ker niso
               nikoli delali v življenju. Saj pa poglejte! Oni uživajo, svojo plačo dobijo, naredijo
               toliko ali pa toliko, mesec pride okrog, oni dobijo na svoj račun nakazano toliko in
               toliko denarja.</p>
               <p>Lahko govorite, gospa Vraničar, kar hočete. V tej državi – bom pa sedaj povedal, to
               pa moram povedati, da se ne bomo napačno razumeli – je pa tudi nekaj poštenih,
               pridnih državnih birokratov. To pa moram reči. Ampak ogromno je takih, ki se skrivajo
               za temi pridnimi. Pred kratkim sem imel priložnost na upravni enoti v Pesnici – to
               moram povedati, ker se mi zdi zelo pomembno – eno državno birokratinjo, ki je bila
               vrhunska, sem vzel kapo dol, pa sem rekel, takega državnega birokrata še v življenju
               nisem srečal in danes pred vso slovensko javnostjo povem, da ji čestitam, da
               obstajajo v slovenski birokraciji taki ljudje. Neverjetno, kaj takega nisem doživel.
               Mesec dni ima na razpolago, da lahko dela, da zgodbo sestavi; ta gospa je to naredila
               v treh dneh. Tega ne morete verjeti in jaz sem bil šokiran. Šel sem do te gospe, sem
               rekel, glejte, kapo dol vzamem pred vami in sem tako ponosen …</p>
               <p>Hočem to povedati, pa da se vrnem nazaj na predlog tega zakona. Torej obstajajo v tej
               družbi tudi v samem birokratskem sistemu pošteni, pridni in tako dalje, ljudje. Ampak
               problem pa je z veliko večino, ki pa danes v tej združbi pa dela na tak način, da ne
               bi nič naredili. Ker če nič ne naredijo, ne morejo za nič odgovarjati. Saj veste.
               Gospo Vraničar pač vedno potisnejo v drek, oprostite, minister pa oni se poskrijejo,
               ona pa mora zagovarjati stvari, ki niti večini Slovenk in Slovencev niti v sanjah ni
               pri srcu. Ampak, gospa se mi smili. Res! Ker je dolgo časa že, jo vidim tam, cela
               bleda, izmučena, res se mi smili. Resno tako tudi mislim. To sicer ni smešno, to je
               resnično. Tisti, ki se skrivajo za odločitvami, ki imajo zadaj zlobirane neke zgodbe
               za svoje cilje, pošljejo nedolžne ljudi, da se morajo tukaj z nami bockati, se
               kregati in tako dalje in zagovarjati tisto, česar sami ne verjamejo. Skoraj prepričan
               sem, da gospa Vraničar v tej situaciji – zdaj pa govorim v tej situaciji – v to čisto
               ne verjame, da je to prava rešitev za stanje v tej državi, ko govorimo o sivi
               ekonomiji. Mislim, da ni.</p>
               <p>Spoštovani gospodje in gospe! Poglejte, mi smo prej govorili o tem, da je zelo
               pomembno, ko govorimo tudi o nekih socialnih sporazumih, ko govorimo o tem, kdo je
               tisti, ki se ukvarja z nekimi določenimi zadevami, in da je treba tistim prisluhniti
               in v skladu s tistimi pripraviti tudi ustrezno zakonodajo, ki bo sprejemljiva tudi za
               tisto strukturo ljudi in danes govorimo o podjetnikih in obrtnikih.</p>
               <p>Poglejte, gospod Meh, ki je predsednik Obrtno-podjetniške zbornice Slovenije je med
               drugim, samo bom prebral dve stvari, zapisal naslednje. Prvič, pod število ena je
               zapisal – in ste vsi poslanke in poslanci to dobili na klop, pa niti eden danes niti
               ni omenil tega skoraj. Vsi ste bili lepo tiho, oni pa, kot da jih ni. Zapisalo so
               naslednje; <q>"Ukrep obvezne uporabe davčnih blagajn je izrazito parcialen ukrep, ki
               posega le na področje registriranih dejavnosti. Ta ukrep torej ne rešuje problema
               davčnih utaj, ki se izvaja v obliki neizdajanja računov, predvsem pa ne rešuje
               problema davčnih utaj v dejavnostih, ki niso registrirane ali pri katerih
               registracija ni potrebna. Kljub uvedbi davčnih blagajn bo neizdajanje računov še
               vedno problem."</q> In pod točko tri, Stroški, zapišejo naslednje –
               gospodarsko-podjetniška zbornica Slovenije: <q>"Glede na to, da ocenjujemo, da so
               dosedanje virtualne davčne blagajne ustrezne, ki so obvezne od julija 2013 in s
               katerim so imeli poslovni subjekti že stroške, pomenijo davčne blagajne dodatne
               stroške tako za zavezance kot za državo. Zato naj stroške uvedbe davčnih blagajn
               vključno s stroški interneta, vzdrževanjem in nabave potrebne strojne opreme pri
               zavezancih v celoti financira država oziroma naj jih da subjektov v brezplačen najem.
               Stroški bodo v primeru, da se glede na velikost poslovnih prostorov uporablja več
               blagajn, za posamezno podjetje ustrezno višji."</q></p>
               <p>Torej, Obrtno-podjetniška zbornica je to vsem, ki danes tukaj sedimo, napisala. In mi
               smo sedaj tukaj pametnjakoviči, mi bomo sedaj postavljali Obrtno-podjetniški zbornici
               pravila, ki za njih niso sprejemljiva. In so povedali zelo javno jasno in glasno:
               spoštovane poslanke in poslanci, enkrat prisluhnite gospodarstvu. Ne silite z glavo
               skozi steno in ne govorite nam eno, kar politika misli, temveč delajte tisto, kar je
               potrebno, da bo lahko ta država preživela. Danes sem vam pa povedal, kje so problemi,
               s katerimi se bomo v kratkem srečali, če bomo pozabili na podjetnike, obrtnike
               oziroma tiste, ki v tej državi ustvarjajo. Mi tukaj ne bomo dobili petega več plače,
               verjemite. Dragi kolegi iz Desusa in njihove upokojenke in upokojenci več ne bodo
               dobili prvega ali drugega pokojnine, če ne bomo mi tukaj ustvarili pogojev, da bodo
               ti ljudje, ki ustvarjajo, lahko normalno funkcionirali. Če mi mislimo zakonodajo
               peljati v to smer, da morajo vsi postati siromaki v tej državi, tako kot je to
               govoril, če se spomnite Moše Pijada, ko je imel svoj nastop na tisti pač maškaradi,
               in ravno to se nam sedajle dogaja. To se dogaja v Sloveniji! To je neverjetno, kako
               so te stvari med seboj povezane. Meni ne morete reči, da to ni res, ker lahko
               vzporednice potegnemo kadarkoli – bom prinesel sklep, če hočete, enkrat, da vam
               citiram, kaj je govoril in s tem, kar mi počenjamo tukaj. Zato vas prosim, nehajmo se
               smešiti pred slovensko javnostjo in dajmo malo srca ven, pa malo stopimo skupaj, pa
               nekaj naredimo za ta ubogi narod. Ne dovolimo, da jih bomo popolnoma uničili. Narod
               živce izgublja, saj nas ne more več gledati, hvala bogu. In vedno znova in znova
               govorijo, vsi ste iste barabe. Stokrat v tem parlamentu povem, da jaz nisem med
               njimi, ker niti centa v življenju nisem ukradel.</p>
               <p>Ampak zato vam pa pravim, sedimo pa v istem parlamentu, slovenskem; stopimo skupaj in
               preprečimo enkrat te svinjarije in naj tisti, ki so pokradli to celotno slovensko
               družbo, enkrat odgovarjajo. Milijarde in milijarde! Mi pa tukaj govorimo – da ne bom
               rekel, o čem, o oslovi senci. To pa še ne pomeni, da sem tisti, ki nasprotujem temu,
               da bi v tej državi veljala pravila za vse enako. Absolutno se s tem strinjam. Vendar
               pa najprej začnimo tako, kot sem rekel, tiste zgrabiti, ki jih je treba za roge
               prijeti, potem pa gremo nazaj do repa. Ne pa, da začnemo pri repu, potem pa, sveta
               Marija, pa se zgodi, kar se zgodi. Žalostna resnica, res, spoštovane kolegice in
               kolegi! Upam, da enkrat gremo mimo tega in pozabimo na to, kdo sedi v kateri
               poslanski skupini, in malo poglejmo to, kar je pred nami in tisto, kar vemo, da je
               nujno potrebno za to, da bodo ljudje lahko preživeli, da to naredimo. Enkrat naredimo
               to. Stopimo skupaj. Ne se norčevati eden iz drugega, ker to za slovenski narod ne
               prinese čisto nič. Prepiranje tu notri, sedeti na eni ali drugi strani, ne prinese
               čisto nič. In tisto, ko nekdo reče, poglej one na oni drugi strani, pa tiste na
               tretji strani, to mene strašansko moti. V tem parlamentu ni strani. Ta parlament je
               slovenski parlament. Vsi, ki sedimo notri, smo slovenski poslanke in poslanci, na
               glede v kateri stranki smo. Pričakujem, da se tega vsi, ki sedimo tu notri, zavedamo
               in delamo v interesu Slovenk in Slovencev.</p>
               <p>Zato bom osebno, in sem prepričan, da tudi Slovenska demokratska stranka glasovala
               proti takemu zakonu, ki dodatno obremenjuje podjetnike, obrtnike s tem pa daje slabo
               luč v smeri, o kateri sem prej govoril; torej, dolgoročno zagotavljanje sredstev za
               vse to, kar država potrebuje, da bo lahko v prihodnosti tudi preživela. Mislim, da o
               tem moramo razmišljati, o naših otrocih, vnukih in tako dalje. To pa je naša naloga.
               Hvala lepa.</p>
            </sp>
            <sp xml:id="SDZ7-Redna-08-2015-05-19.sp165">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Ivan Hršak, pripravi naj se mag. Bojana Muršič.</p>
            </sp>
            <sp xml:id="SDZ7-Redna-08-2015-05-19.sp166">

               <speaker>IVAN HRŠAK (PS DeSUS):</speaker>

               <p>Hvala lepa za besedo, spoštovani predsednik. Spoštovana državna sekretarka s
               sodelavcema. spoštovani kolegi in kolegice!</p>
               <p>Težko je nastopiti za takšnim dobrim govornikom, kot je Marijan Pojbič, ki uspe v
               svoji razpravi nasmejati celoten Državni zbor. Obljubljam, da na tak način ne bom
               govoril, seveda, ker so to resne zadeve.</p>
               <p>Kar se tiče uvedbe tako imenovanih davčnih blagajn v Sloveniji, se pravi, uvedba je
               potrebna in jo podpiram. Treba je vzpostaviti red pri plačevanju z gotovino. Sicer
               uvajanje teh davčnih blagajn traja že nekaj časa. Spomnimo se, prej so bile
               virtualne, no končno, sedaj bomo dobili prave davčne blagajne. Sam se bom v svoji
               razpravi osredotočil na v zakonu zapisno razmerje med prodajalcem oziroma izvajalcem
               storitev in kupcem. Kdo je pravzaprav odgovoren za vsakokratno izdajanje računa?
               Vsekakor prodajalec oziroma izvajalec storitev. Kupec nam lahko pri tem pomaga, če
               zahteva račun, ki ga izvajalec storitev oziroma kupec ni sam od sebe izdal, kar je
               seveda dolžan, seveda nikakor pa ne sme biti kupec kaznovan na račun prodajalca.</p>
               <p>V zakonu so predpisane tudi globe za kupca, ki so po mojem skromnem mnenju bistveno
               pretirane, ker so v razponu od 40 evrov do 400 evrov, to je desetkratnik. Mogoče bi
               dobil eno pojasnilo, na kakšen način, kako bo inšpektor odločil, kolikokratnik kazni
               bo nekemu kupcu izdal v primeru, ne vem, kakšen prekršek bo naredil; ali je to
               odvisno od višine računa ali česa drugega, tega v gradivu nisem videl, mogoče sem
               tudi spregledal. Vsekakor je to mnenje glede teh glob izpostavila tudi Zveza
               potrošnikov Slovenije. Sam teh, kot sem že rekel, visokih kazni oziroma glob tudi na
               drugih področjih, ki so nesorazmerne s prekrškom, ne podpiram in jih ne bom podprl,
               ker se mi zdi, da morajo biti te globe premosorazmerne s to kršitvijo.</p>
               <p>Določilo, da mora kupec odnesti iz prodajalne oziroma iz poslovnega prostora račun,
               se mi seveda zdi pravilno in smotrno, seveda, če ga prodajalec izda. V primeru, da ga
               prodajalec ne izda kupcu ter da ima to pravico in to se mi zdi dobro, da ga potem
               seveda opomni. Nikakor pa, če tega računa ne bi dobil, da je za to sankcioniran
               kupec. Določilo, da mora kupec račun hraniti do konca garancijske dobe – mislim, to
               mi je razumljivo, to v praksi seveda že tako in tako kupci delamo. Zakaj? Zato, ker
               ne moreš uveljaviti garancije, če ne boš priložil tudi računa. To je že kar nekaj
               let. Zakaj je tako, da moraš priložiti tudi račun? Zato ker se je včasih
               manipuliralo, da je nek trgovec tisto garancijsko izjavo podpisal ne vem leto, dve,
               tri pozneje, kot je ta izdelek kupil. Tako so se seveda proizvajalci potem
               zagarantirali, da bo res garancija upoštevana v primeru, da je originalni račun ,
               kjer se točno vidi, kdaj je ta kupec to kupil.</p>
               <p>Prehodno obdobje. Kar se tega tiče, je tudi ustrezno in dovolj dolgo, da se bodo
               zavezanci lahko prilagodili zakonskim zahtevam. Pozdravljam pa seveda to, ker je bilo
               omenjeno, nagradna igra za kupce, to smo imeli že leta 1999, to je državna sekretarka
               že omenila. To se mi zdi zelo pomembno, da bodo kupci stimulirani, da bodo zahtevali
               od proizvajalca oziroma izvajalca storitev račun, ki ga bodo poslali seveda na FURS,
               oni pa bodo seveda na osnovi tega potem lahko … <stage>/ izklop mikrofona/</stage></p>
            </sp>
            <sp xml:id="SDZ7-Redna-08-2015-05-19.sp167">

               <speaker>PREDSEDNIK DR. MILAN BRGLEZ:</speaker>

               <p>Besedoima mag. Bojana Muršič …</p>
               <p>Replika, gospod Marijan Pojbič.</p>
            </sp>
            <sp xml:id="SDZ7-Redna-08-2015-05-19.sp168">

               <speaker>MARIJAN POJBIČ (PS SDS):</speaker>

               <p>Hvala lepa, spoštovani gospod predsednik. Vem, da ste pošteni človek, to se vidi, da
               ste mi dali repliko.</p>
               <p>Torej, rad bi samo mojemu kolegu, ki je govoril pred menoj, povedal naslednje;
               govoril je, da je to, o čemer danes razpravljamo, resno vprašanje. Trdim, da je
               resnično resno in zaradi tega sem tudi zelo resno govoril in zelo resno opozarjal
               zaradi tega. Očitno sem bil narobe razumljen, ker kolegi v Desusu resnih stvari ne
               razumete ravno najboljše – po mojem, kajne?</p>
               <p>Še ena stvar, spoštovani kolegi iz Desusa, samo toliko. Tistega, ki je pripravil ta
               zakon, ga je treba pohvaliti. Torej, iz vaših ust, to je povedal eden vaših kolegov,
               izhaja naslednje: dodano obremeniti gospodarstvo je za Desus pohvalna zadeva. Hvala
               lepa.</p>
            </sp>
            <sp xml:id="SDZ7-Redna-08-2015-05-19.sp169">

               <speaker>PREDSEDNIK DR. MILAN BRGLEZ:</speaker>

               <p>Replike na repliko sicer ni, je bila tudi pravilno formulirana replika, čeprav se
               nanaša na moment, ki … Recimo dobro, nasmejala nas je, po današnji seji se to izplača
               narediti.</p>
               <p>Tako dajem zdaj besedo mag. Bojani Muršič, pripravi naj se gospod Bojan
               Podkrajšek.</p>
            </sp>
            <sp xml:id="SDZ7-Redna-08-2015-05-19.sp170">

               <speaker>MAG. BOJANA MURŠIČ (PS SD):</speaker>

               <p>Hvala lepa za besedo, predsednik. Državna sekretarka in kolegice in kolegi!</p>
               <p>Dotakniti se moram kolega Anžeta Logarja, ki je omenil, da je Vlada v Državni zbor
               predlagala zgolj en zakon. Zdaj gledam sejo sklica 8. redne seje in ugotavljam, da je
               tukaj več zakonov. Zdaj pa ne vem, ali sedimo na isti seji ali ne vem kje. Se pravi,
               imamo še Zakon o sodelovanju o kazenskih zadevah, Zakon o pridobivanju in presaditvi
               delov človeškega telesa, seveda ta zakon o potrjevanju davčnih računov, pa še zakon o
               ratifikaciji sporazuma – od 10 točk, tako da ne vem … Se bom zdaj osredotočila na ta
               zakon, ki ga imamo v obravnavi.</p>
               <p>Siva ekonomija, davčne utaje, goljufije to je bolezen današnjega časa. Vsak dober
               zdravnik bi pozdravil to z zdravili. Temu sledi tudi Vlada, ki je predlagala ta
               zakon, ki omogoča pregledno, zanesljivo evidentiranje gotovinskega prometa davčnih
               zavezancev. Vlada meni, da bo s tem prišlo do zmanjšanja sive ekonomije in
               preprečevanja davčnih utaj in goljufij, prav tako tudi na področju DDV. Vsi si
               želimo, da bi do tega prišlo čim prej, saj je treba zagotoviti pravično razdelitev
               davčnega bremena. Menim tudi, da je treba usmeriti vse napore, da pristojni organi to
               čim prej in v največji meri tudi zajezijo. Ni pravilno, da nekateri posamezniki
               pošteno prikazujejo svoje gotovinsko poslovanje, na drugi strani imamo pa
               posameznike, ki tega ne storijo, in se zaobide vsa možna zakonodaja in prikazujejo
               zgolj minimalno, zato pričakujem, da bo ta zakon to tudi rešil.</p>
               <p>Z dopolnitvijo 38. člena Zakona o davčnem postopku je že bilo določeno, da imajo
               lahko zgolj takšne računalniške programe, ki ne bodo omogočili brisanja in
               popravljanja kakršnegakoli računa. Mislim, da smo s tem prišli do vse potrebne
               discipline. Nadzor seveda mora opravljati tudi FURS.</p>
               <p>Prav je, da izdajajo račune vsi, tako odvetniki, zdravniki, notarji, zobozdravniki in
               še bi lahko naštevali. V zakonu pozdravljam tudi to, da je navedeno prehodno obdobje
               za uvajanje teh davčnih blagajn. Prav tako pa bi apelirala na Vlado, da razmisli o
               teh davčnih olajšavah za nabavo le-teh, katerih bodo pač posamezniki oziroma davčni
               zavezanci morali svoje računalniške programe dograditi.</p>
               <p>Naj rečem sicer, da pozdravljam tudi 11. člen, vendar imam en pomislek pri 11. členu.
               Pa naj konkretiziram. Samostojni podjetnik, ki opravlja svojo dejavnost v hiši, v
               kletnih prostorih, kjer ni dostopa do interneta in ne mobilne tehnologije. Rešitev je
               sicer podana, da izda račune v vezani knjigi, moti pa me zgolj to določilo, da bo ta
               posameznik moral dokazati s potrdilom Agencije za komunikacije omrežja v Republiki
               Sloveniji, to potrdilo bo veljalo samo 1 leto, da v tej hiši ni mogoč dostop do
               interneta. Tu bi mogoče vprašala predstavnike Vlade, če so se soočili že s takšno
               situacijo.</p>
               <p>Naj še omenim globo, ki je navedena za kupce, v kolikor kupec ne vzame računa. Zame
               je ta globa povsem nesprejemljiva. 40 do 400 evrov za kupca, ki ne vzame računa v
               trgovini – mislim, da je to daleč od normalnega. Kupec je še vedno kralj. Tako so nas
               učili, tako je in kupec lahko se sam odloča, ali bo vzel račun ali ne. Seveda ta
               račun potem velja za garancijo, seveda če gre za večje izdelke. Če pa gre za
               prehrambene artikle, pa bomo rekli konkretno, ker je že bilo dosti govora o tej
               žemljici, pa se mi zdi, da je povsem nepotrebno, da se tudi ta račun vzame. Zato
               resnično apeliram, da se ta globa omili ali pa celo ta člen umakne iz predloga
               zakona.</p>
               <p>Predlagam pa tudi – leta 1999 smo že imeli akcijo Vsak račun šteje. Ta, mislim, da
               je bila zelo pozdravna, zato predlagam, da se tukaj na tem mestu tudi v tej smeri
               nadaljuje, da državljanke in državljane osvestimo, da je treba jemati račune, da
               lahko nekaj dokazujejo s tem, tako da mislim, da je dobro da bi še razmislili o tej
               akciji in tako tudi razbremenili malega človeka.</p>
               <p>Če bo takšna dikcija ostala v zakonu, pomeni, menim, da je to grob poseg v državljane
               in državljanke. Marsikaterega državljana in državljanko pa bo pahnila v še večjo
               revščino, ker je takšna globa skoraj nesprejemljiva.</p>
               <p>Torej, predlagam še enkrat črtanje te dikcije. Hvala lepa.</p>
            </sp>
            <sp xml:id="SDZ7-Redna-08-2015-05-19.sp171">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Bojan Podkrajšek, pripravi naj se Miha Kordiš.</p>
            </sp>
            <sp xml:id="SDZ7-Redna-08-2015-05-19.sp172">

               <speaker>BOJAN PODKRAJŠEK (PS SDS):</speaker>

               <p>Spoštovani predsednik, hvala za dano besedo. Spoštovane kolegice in kolegi,
               predstavniki Ministrstva za finance!</p>
               <p>Ko govorimo o davčni politiki v Republiki Sloveniji, pa ko je mogoče z ene strani ali
               pa z druge strani veliko smeha, je človek zaskrbljen. Danes govorimo o novem zakonu,
               o zakonu, ki ga sam in tudi v moji poslanski skupini težko podpremo. Kolegica pred
               mano, Bojana, je govorila tudi o globi. Začel bom tako, nekomu se lahko zgodi, ko
               kupi žemljo, pride iz trgovine, založi račun, pa plača globo. Pošteno zaslužil,
               pošteno žemljico plačal, pa je oglobljen. Seveda, nekomu se lahko zgodi, ko to
               žemljico v trgovini vzame, jo da v žep, pa jaz mislim, da ni zakonov, da mu lahko
               nekdo seže v žep, pa pogleda, če je to žemljico res vzel in če jo je plačal. Seveda,
               velikokrat govorimo, da ko smo v globoki krizi, da bo to krizo izvleklo gospodarstvo,
               ampak bojim se, ko temu gospodarstvu vsak dan nalagamo nove obremenitve, da bodo tudi
               tisti gospodarstveniki vsem nam in tistim, ki pripravljajo zakone, rekli, da imajo
               tega dovolj. Kajti, namesto da bi razbremenjevali gospodarstvo, ga pa s temi zakoni
               obremenjujemo. Zato seveda dvomim v ta novi zakon.</p>
               <p>Ta zakon z davčnimi blagajnami po moji oceni obremenjuje gospodarstvo. Gospodarstvo
               obremenjuje predvsem z novimi stroški, predvsem pa se mi zdi nekorektno, ker imamo
               mnogo mnogo podjetnikov, večjih ali manjših, ki spoštujejo pravila igre v Sloveniji
               in pošteno plačujejo davke, seveda zdaj na tej strani za njih pripravljamo nov zakon,
               kot da dvomimo v njih, pri vseh tistih, kot smo pa že danes mnogokrat slišali, ki pa
               teh davčnih pravil že mnoga leta ne upoštevajo, smo pa nemočni. Na eni strani tisti,
               ki spoštujejo ta pravila, bi bili verjetno za vsak zakon, ki ga Vlada pripravi in ki
               ga Državni zbor sprejme, ko pa na drugi strani gledajo, da mnogi teh zakonov ne
               spoštujejo, da ne plačujejo DDV, da izstopajo iz podjetja v podjetje – slišal sem
               nedavno, da je en odprl 98. podjetje v Sloveniji, seveda, kar velik znesek bi bil, ko
               bi preverjali za vse dajatve oziroma davke, ki jih je pustil za sabo. Zato se mi zdi
               nas na tem področju čaka veliko dela, sem pa proti temu, da obremenjujemo tiste, ki
               delajo pošteno in ki delajo za dobrobit Slovenk in Slovencev.</p>
               <p>Sam se bom vedno zavzemal za področje, ki bo šlo v razbremenitev gospodarstva, ki bo
               šlo v dobrobit gospodarstva, na drugi strani pa se bom zavzemal in seveda tudi
               apeliram, gospa državna sekretarka, na vas, na ministra in na vse tiste, ki delate na
               ministrstvu, da jasno postavimo pravila igre za vse in da pravila igre postavimo
               tako, da jih bodo vsi spoštovali. Vsi, ki živijo v tej lepi Republiki Sloveniji!
               Hvala.</p>
            </sp>
            <sp xml:id="SDZ7-Redna-08-2015-05-19.sp173">

               <speaker>PREDSEDNIK DR. MILAN BRGLEZ:</speaker>

               <p>Besedo ima Miha Kordiš, pripravi naj se mag. Bojan Krajnc.</p>
            </sp>
            <sp xml:id="SDZ7-Redna-08-2015-05-19.sp174">

               <speaker>MIHA KORDIŠ (PS ZL):</speaker>

               <p>Predsedujoči, najlepša hvala za besedo.</p>
               <p>Imam tu pripravljeno razpravo. Vse, kar me teži na temo davčnih blagajn, sem stisnil
               vanjo. Upam, da mi bo uspelo v času, ki ga imam na voljo, priti skozi to razpravo, bi
               pa raz začel s svojo intervencijo, napol z repliko.</p>
               <p>Rad bi se odzval na vse navedbe o obremenitvi gospodarstva. Glejte, pogovarjamo se o
               davčnih blagajnah. Ne pogovarjamo se o tem, da bomo vpeljali ta novi davek, oni novi
               davek, tretji novi davek – ne! Pogovarjamo se zgolj o tem, kako preprečiti utajevanje
               davkov in ne razumem, kako je lahko zgolj to, da se poskrbi za to, da se pošteno
               plačuje davke, obremenitev česarkoli. Mislim, to je nek bazični družbeni konsenz,
               neka bazična družbena pravičnost, da se pač plačuje davke in skozi te davke se
               servisira neke javne storitve in reči pritisku in spopadu s sivo ekonomijo pritisk na
               gospodarstvo, je kratko malo neumnost, oprostite. Okej.</p>
               <p>Zdaj pa grem naprej na svojo razpravo. Uvedba davčnih blagajn je vsekakor smiselna.
               Po uvedbi virtualnih blagajn se je prostovoljno plačevanje davkov povečalo. Še vedno
               je tudi po tem predlogu mogoče poslovanje brez računov – ta del drži, bodo pa zato
               onemogočene nekatere druge prakse davčnega utajevanja, to je naknadno brisanje in
               spreminjanje računov, mešetarjenje s poslovnimi evidencami in tako naprej. Skratka,
               trditve, da ta predlog ne bo naredil nič v spopadu s sivo ekonomijo, ne drži. Ali jo
               bo odpravil v celoti? Ne, vsekakor ne, bo pa naredil tisti korak ali dva v to smer. V
               tem smislu imamo opravka s popolnoma pravičnim ukrepom za povečanje davčnih prihodkov
               in za delovanje proti davčnemu dampingu.</p>
               <p>Zakaj se mi zdi pomembno povečanje davčnih prihodkov? Ne samo zato ker smo ne vem
               kako strašno zadolženi, ker rabimo servisirati javni dolg, predvsem sem naklonjen
               temu iz nekega bolj načelnega razloga. Glejte, gospodarsko rast imamo zdaj že nekaj
               časa. Obeta se, da bo ta gospodarska rast šla še naprej. Še dlje kot to, beležimo
               presežek plačilne bilance. Leta 2013 je ta znašal že kar 6 odstotkov našega bruto
               domačega proizvoda oziroma 2,1 milijarde evrov. 2 milijardi, dobri dve milijardi
               evrov. To pomeni, da smo izvozili več, kot smo uvozili oziroma da smo kot družba, kot
               nacija, kot narodno gospodarstvo, če hočete, ustvarili bistveno več, konkretno za 2,1
               milijardo evrov več, kakor smo porabili. In zdaj, tako mislimo v Združeni levici, je
               končno napočil trenutek, da se začnejo učinki te gospodarske rasti, tega
               gospodarskega okrevanja prelivati čez celotno družbo.</p>
               <p>Trenutno po podatkih lahko rečemo, da krize ni več, ker imamo pač gospodarsko rast.
               To drži samo napol oziroma še malo manj kot pol. Krize ni več za kapital pa za tiste
               najbogatejše; ljudje, velika večina državljank in državljanov pa tega še ni imela
               priložnosti občutiti in tega ne bo imela priložnosti občutiti, če država ne bo
               posegla v to ekonomsko tkivo in uporabila svojih redistributivnih mehanizmov za neko
               pravično prerazporeditev dobrin v družbi. Ne nazadnje, ravno velika večina vseh
               državljanov, tisti, ki so zaposleni, delavci in delavke, so tisti, ki pa ustvarjajo
               vrednost. In skrajni čas je, da ta velika večina državljank in državljanov dejansko
               dobi nekaj nazaj, glede na to, da so to vrednost že ustvari. Okej.</p>
               <p>To me pripelje naprej do moje naslednje poante, z uvedbo davčnih blagajn bo mogoč
               bistveno bolj temeljit davčni nadzor, brez tega da bi se stroški bistveno povečali,
               poleg tega bo uvedba davčnih blagajn povečala nadzor nad kršitvami delavskih pravic.
               To je bila neka točka, ki je bila v javni razpravi v zvezi s temi davčnimi blagajnami
               zelo pogosto spregledana, ampak v Združeni levici jo postavljamo v ospredje, ker se
               nam zdi ena najbolj pomembnih, ker vemo, v kakšnem razrastu so težke mahinacije s
               strani kapitala, s strani gospodarstva, kakšni pritiski se dogajajo na zaposlene. Ta
               predlog, ki ga imamo pred nami, seveda povečuje nadzor nad temi kršitvami in omogoča
               več manevrskega prostora za varovanje delavskih pravic.</p>
               <p>Tukaj bom potem nadaljeval z globami, te globe so pa bolj problematični del tega
               zakona. Če se jih že poslužujem,o jih je treba uporabljati po načelu sorazmernosti.
               Mogoče bi tukaj razmislili o nekem pragu, s katerim pridejo te globe v poštev. Velja
               pa izpostaviti, da je določena kontrola s strani kupcev tukaj potrebna, ker pristojni
               inšpektorati, ne glede na to, kako mi napihnemo to – marsikdo bi tu rekel –
               birokracijo in neproduktivni sektor, tako bi se marsikdo izrazil, nikoli ne bodo
               mogli sami zaznati vseh kršitev in sodelovanje širšega spektra državljank in
               državljanov je pri tem vsekakor strašno pomembno. Poleg tega pa nimamo opravka tukaj
               samo s potrošniki, se pravi s končnimi porabniki določenih dobrin ali storitev, ampak
               tudi z drugimi podjetji. Nemalokrat se zgodi, da tukaj različna podjetja med seboj
               kolaborirajo, zato da kolektivno utajijo davke, to pa seveda ne gre nikamor.
               Okej.</p>
               <p>Če na tej točki preidem na neke splošne poante, ki bi jih želel sporočiti zraven še
               v tej debati; zakaj ljudje plačujejo davke, kako ljudje plačujejo davke, kdaj so
               motivirani za kaj takšnega, je prva takšna stvar, da ljudje vedo, kam njihov denar
               gre. Če ljudje lahko vidijo, da se denar smotrno zliva v javne blagajne za zdravstvo,
               za šolstvo, za vrtce, za smotrne infrastrukturne projekte, za kulturo in šport,
               verjemite mi, da nihče ne bo imel nikakršnih težav s tem, da plačuje davke, zato ker
               lahko vidi, lahko občuti, kaj so ti davki pripeljali. Konkreten tukaj primer lahko
               pogledamo Dansko, tam nekega splošnega odpora do plačevanja davkov s strani ljudi ni,
               ampak je pač jasno, zakaj … Pač za davke, ki jih plačajo ljudje, dobijo nazaj neke
               kakovostne javne storitve in tukaj vsi prispevajo. Bogati, ki imajo več, prispevajo
               več, revni, tisti, ki imajo manj, prispevajo manj, ampak pod črto pa vsi delujejo v
               neko kolektivno korist. Kar se pa pri nas dogaja je pa, da se vse te strašne javne
               finance zlivajo skozi reže našega sistema in tudi to vsi vemo, da teh rež ni tako
               strašno malo, skozi katere odteka ta naš skupni denar, denar vseh državljank in
               državljanov. Imamo tukaj notoričen primer TEŠ 6 na primer, samo en takšen, kjer so se
               neke škatle izgubile, javna sredstva. Imamo tukaj ogromno bančno luknjo, za katere je
               šel davkoplačevalski denar. Tudi to ne motivira strašno ljudi, da bi plačevali davke,
               ker vidijo, da se jih uporablja za reševanje tajkunskih gamblov in tajkunskih
               eskapad.</p>
               <p>Javna naročila mogoče še tretji takšen primer nesmotrne porabe javnih sredstev,
               sploh zdravstvo je tisto, ki je tukaj strašno na udaru in naravnost notorično po
               izgubi nekih sredstev.</p>
               <p>Še ena takšna stvar, ki bi prispevala k motivaciji ljudi pri vprašanju plačevanja
               davkov, je pravična davčna reforma. Če od nekoga, ki ima minimalno plačo,
               pričakujemo, da bo za neke obrtne storitve plačal za 20 % več, kot plača zdaj brez
               računa, potem mora, potem je seveda na vladi, da do zadnjega centra izterja davčni
               dolg od premožnih. To je prva stvar. Druga stvar je, da mora stopiti v veljavo
               ničelna toleranca do kakršnihkoli transakcij z davčnimi oazami. Ničelna toleranca do
               velikih rib, če hočete. In če od ljudi dejansko pričakujemo, da bodo dali zadnje
               cente za državno blagajno, potem je treba končno normalno obdavčiti kapital in
               premoženje večjih vrednosti, ne pa neprestano govoriti o razbremenitvah gospodarstva
               in podeljevati davčne odpustke tistim, ki že itak imajo največ v tej družbi. V
               Združeni levici mislimo, da je treba dohodke obdavčiti glede na višino in to pri
               viru, kjer nastanejo, zato ker so pač vsi ostali davki slepi za to, v kakšnem
               socialnem položaju se je znašel tisti, ki vplačuje te davke. In ko se bo to zgodilo
               in ko bomo več davkov zbrali od dohodka, predvsem od visokih dohodkov in premoženja,
               se bomo pa lahko začeli pogovarjati tudi o tem precej neproblematično, da bi znižali
               davek na dodano vrednost, kar ne nazadnje pripelje tudi do manjših razlogov za
               kakršnokoli poslovanje brez računov. In v taki rekonfiguraciji našega davčnega
               sistema, taki pravični davčni reformi, ki jo v Združeni levici predlagamo, bi ta
               zadnji korak pripeljal do tega, da bi pomagal tako gospodarstvu, ne sedaj pač tistim
               najbogatejšim, ampak gospodarstvu kot podjetjem, hkrati bi bilo pa to ugodno tudi za
               potrošnike.</p>
               <p>Če na tem koncu zaključim. Finančni minister Dušan Mramor zelo rad katastrofično
               govori o proračunu pa o javnemu dolgu, ker si ne moremo ničesar privoščiti, ampak
               dejstvo je, da ima proračunska enačba in prihodkovno in odhodkovno stran in treba je
               začeti delati na prihodkovni strani s pravično davčno reformo. To danes je mogoče
               samo prvi korak. Hvala.</p>
            </sp>
            <sp xml:id="SDZ7-Redna-08-2015-05-19.sp175">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Bojan Krajnc, pripravi naj se gospod Andrej Čuš.</p>
            </sp>
            <sp xml:id="SDZ7-Redna-08-2015-05-19.sp176">

               <speaker>MAG. BOJAN KRAJNC (PS SMC):</speaker>

               <p>Hvala za besedo, gospod predsednik. Spoštovani predstavniki Vlade, kolegice in
               kolegi!</p>
               <p>Danes smo že večkrat slišali nekaj številk o problemu, ki kaže na problem sive
               ekonomije, pa mogoče ni odveč ponovno poudariti, da po uradnih podatkih Statističnega
               urada Republike Slovenije za leto 2010 znašajo vsi popravki bruto družbenega
               proizvoda skoraj 3 pa pol milijarde evrov oziroma 10 % BDP. Sedaj znotraj tega obsega
               je posebno zanimiv v zvezi s tem zakonom pojem sive ekonomije, ki se v ožjem smislu
               pri nas uporablja skoraj izključno za pojem davčni utaj, ki pa znašajo 1,3 milijarde
               evrov oziroma 3,6 % BDP. Naprej pa znotraj tega področja davčnih utaj SURS ugotavlja,
               da je poleg dela na črno, torej poleg dela enot, ki se sploh ne registrirajo, najbolj
               problematično opravljanje dela brez računa, kar po navedbah SURS srečujemo zlasti pri
               malih podjetjih, ki imajo do tri zaposlene. Danes smo že slišali marsikaj o teh
               ubogih malih podjetjih in podjetnikih, ki naj bi bili najbolj prizadeti zaradi tega
               zakona, ampak podatki SURS govorijo pač tudi o tem, da so med davčnimi utajevalci
               predvsem tudi mala podjetja. Seveda, zakon neposredno ne rešuje problema neizdaje
               računov, ampak kot je že državna sekretarka Vraničar povedala, se bodo s tem zakonom
               sprostile kadrovske kapacitete za pregon davčnih utaj tudi v tem spektru.</p>
               <p>Zakaj sploh govorimo o sivi ekonomiji? Ne toliko zaradi barve, ampak bolj zaradi
               tega, ker ima številne negativne posledice: potrebna je višja davčna obremenitev
               zavezancev, ki spoštujejo pravni red, ki davke torej plačujejo; nepravičen dostop
               posameznikov do javnih storitev – torej do javnih storitev dostopajo tudi tisti, ki
               davkov ne plačujejo –, predstavlja nelojalno konkurenco na trgu, nezmožnost
               uveljavljanja reklamacije potrošnika, pa tudi splošno nezaupanje v pravo, glede
               katerega se trudimo, da bi ga izboljšali – ne vsi poslanci. Zato je treba sivo
               ekonomijo preprečevati in poleg že obstoječih ukrepov zahtevajo sprejem novih in še
               bolj učinkovitih ukrepov za omejevanje sive ekonomije.</p>
               <p>Kateri pa so bili ti že obstoječi ukrepi? Na podlagi ugotovitev Finančne uprave
               Republike Slovenije še pred letom 2013, da nekateri davčni zavezanci, ki poslujejo z
               gotovino, uporabljajo računalniške programe in strojno opremo, ki omogoča brisanje
               celotnih izdanih računov, brisanje posameznih postavk na računih in napačno
               seštevanje celotnega prometa, gotovina v višini tako izbrisanega prometa pa se je
               nato večinoma uporabila za gotovinsko plačilo delavcev, tako tistih, ki so – se pravi
               dodatno – bili zaposleni po zakonu, in tistih, ki so bili zaposleni na črno, ter za
               osebno porabo. Zato so bile v letu 2013 sprejete dopolnitve 38. člena Zakona o
               davčnem postopku, s katerim so bile uzakonjene virtualne davčne blagajne, nadaljnji
               ukrep, ki je sledil in je začel veljati januarja 2015, torej letos, pa 31.a člen
               Zakona o davčnem postopku, ki določa, da morajo zavezanci za davek, ki izdajo račune
               pri gotovinskem poslovanju brez uporabe ustreznega računalniškega programa oziroma
               elektronske naprave, uporabljati račune iz posebne vezane knjige računov, ki jo
               predhodno potrdijo na FURS. Razlog za uvedbo te rešitve pa je bila večja sledljivost
               pri izdaji računov pri gotovinskem poslovanju brez uporabe elektronskih naprav in
               zagotavljanje primernih pogojev poslovanja za zavezance, ki uporabljajo različne
               načine izdajanja računov. Zakaj to spremembo posebej poudarjam – zato ker v pričujoči
               zakon v prehodnem obdobju tudi omogoča možnost izbire, da tisti, ki so ta način
               uporabljali že prej, to ohranijo do leta 2017.</p>
               <p>Kaj je finančna inšpekcija do zdaj ugotovila? V obdobju 2009 do 2014 je opravila več
               kot 16 tisoč nadzorov, v katerih so bile ugotovljene davčne utaje v vrednosti 11,4
               milijona evrov, od tega največ v letu 2014 v vrednosti več kot 3,5 milijona evrov.
               Sprejeti ukrepi, prejšnji, imajo torej pozitivne učinke, vendar pa statistika
               inšpekcijskih nadzorov kaže, da veljavni model virtualnih davčnih blagajn, kot smo
               danes tudi že slišali, ni izpopolnjen oziroma je pomanjkljiv, ker se podatki o
               izdanih računih hranijo v blagajni, pri zavezancu in ne pri davčnem organu in ni
               zahtevano posebno tehnično varovanje teh podatkov, s čimer je še vedno mogoče njihovo
               spreminjanje brez revizijske sledi. Razlogi za uvedbo davčnih blagajn, teh, ki jih
               predlaga zakon, so torej utemeljeni: prvič, na podlagi ocen SURS, izdelanih z
               mednarodno primerljivimi metodologijami, in na podlagi preteklih davčnih nadzorov.</p>
               <p>V zvezi s tehnično rešitvijo, ki jo predlaga zakon, torej online davčne blagajne, to
               so takšne, pri katerih izmenjava podatkov o izdanih računih z davčnim organom poteka
               v realnem času, so v primerjavi s klasičnimi davčnimi blagajnami in tudi s sistemom,
               ki smo ga imeli do zdaj, več kot očitne, po mojem mnenju. Namreč, zaradi pošiljanja
               računov davčnemu organu v realnem času, je možnost za naknadno prirejanje podatkov o
               prometu brez revizijske sledi zmanjšana na minimum. Sistem je odprt, kar pomeni, da
               lahko zavezanec za izdajo računov uporablja katerokoli elektronsko napravo, torej
               osebni prenosni, tablični računalnik, pametni telefon, elektronsko registrsko
               blagajno, zato v primeru, da zavezanec takšno napravo že ima, nima dodatnih stroškov
               zaradi nabave posebne opreme, ki bi v primeru klasičnih davčnih blagajn znašala od
               300 do 800 evrov za poseben t. i. fiskalni tiskalnik, certificirane programske in
               strojne opreme s strani davčnega organa tudi ni potrebno, s čimer bo zagotovljena
               večja konkurenca pri trženju blagajniških rešitev in posledično nižja cena za končne
               uporabnike. Ker so podatki o izdanih računih pri davčnem organu, lahko inšpektorji
               izvajajo davčne nadzore tudi brez obiska zavezanca, s čimer bo vzpostavljen
               učinkovitejši nadzorni mehanizem zavezancev z večjim tveganjem.</p>
               <p>Tukaj se vračam na uvodoma omenjene male podjetnike z največ tremi zaposlenimi, za
               katere SURS ugotavlja, da so ravno med najbolj zastopanimi med davčnimi kršilci in
               mogoče bo izvajati ciljno usmerjene nadzore, kar pomeni tudi sprostitev kadrovskih
               virov davčnih nadzorov. Spremenjeni način nadzora bo pomenil tudi manjšo obremenitev
               za zavezance, saj se bo zmanjšalo število neposrednih obiskov davčnega organa pri
               zavezancih z namenom opravljanja nadzora.</p>
               <p>Kar se stroškov tiče, so bile nekatere ocene danes tukaj dosti pretirane. Programske
               rešitve, ki jih je treba uporabiti za to, da se podatki izmenjujejo s FURS, niso tako
               zahtevne, bo pa v skladu z že veljavnimi davčnimi predpisi omogočeno, da se stroški
               nakupa davčnih blagajn in ureditve dostopa do interneta priznavajo kot davčno
               priznani odhodki, ki znižujejo davčno osnovo, kot je državna sekretarka Vraničarjeva
               tudi že povedala. Pri nakupu računalniške opreme lahko namreč zavezanec v letu nakupa
               uveljavi amortizacijsko stopnjo 50 %, poleg tega lahko zavezanci v skladu z že
               veljavno zakonodajo uveljavljajo davčno olajšavo za investicijo v davčne blagajne –
               nekateri, torej po 55.a členu Zakona o davku o dohodku pravnih oseb, kjer lahko
               uveljavljajo znižanje davčne osnove v višini 40% investiranega zneska po prejemu in
               neopredmetena sredstva, vendar največ v višini davčne osnove; drugi pa na podlagi
               66.a člena Zakona o dohodnini, kjer lahko uveljavljajo znižanje davčne osnove v
               višini 40 % investiranega zneska v opremo in neopredmetena dolgoročna sredstva v
               davčnem letu vlaganja.</p>
               <p>Ne nazadnje pa je treba uvedbo online davčnih blagajn presojati tudi v kontekstu
               možnosti razvoja tehnologije na področju trgovskega poslovanja, kot so na primer
               razvoj aplikacije za pametne telefone ali namenskih računalniških programov za
               vodenje poslovanja, s čimer bodo lahko podjetniki bolj prijazni do kupca, s tem pa
               tudi bolj konkurenčna. Hvala lepa.</p>
            </sp>
            <sp xml:id="SDZ7-Redna-08-2015-05-19.sp177">

               <speaker>PREDSEDNIK DR. MILAN BRGLEZ:</speaker>

               <p>Prosim, da ste malo mirnejši v dvorani, da bodo lahko govorci prišli do besede in da
               jih ne motite s svojim nemirom.</p>
               <p>Zdaj pa ima besedo gospod Andrej Čuš, pripravi naj se mag. Margareta Guček
               Zakošek.</p>
            </sp>
            <sp xml:id="SDZ7-Redna-08-2015-05-19.sp178">

               <speaker>ANDREJ ČUŠ (PS SDS):</speaker>

               <p>Hvala za besedo. Dober večer, kolegice, kolegi, gospa Vraničar!</p>
               <p>Naj povem, že nekajkrat je bilo v razpravi povedano, da seja Državnega zbora, majska
               seja bo potekala zgolj do srede. Mislim, da je to eden vidnejših signalov, tudi
               dokazov, da Vlada dela premalo in da še tudi tisti ukrepi, ki pa so pripravljeni, kot
               so, recimo, te davčne blagajne, pa so v negativu, niso v pozitivu. Tako sem, seveda
               kot državljan, zaskrbljen, kaj nas čaka v prihodnje, pred nami pa verjetno ni nič
               novega. To je že nek uveljavljen, tradicionalen model leve vlade, ki vidi
               gospodarstvo, obrtnike, podjetnike predvsem kot molzno kravo za svojo lenobo in
               zavlačevanje pri prepotrebnih strukturnih reformah. In seveda spet zmagovalec tega
               zakona je javnosektorski lobi, sindikati, ki seveda tega ne bodo občutili.</p>
               <p>Sam se še dobro spomnim, ko smo višali davek na dodano vrednost v času vlade Alenke
               Bratušek, takrat so bile razprave, ali dvignemo DDV, tako višjo in nižjo stopnjo, ali
               uvedemo davčne blagajne. Po dveh letih lahko ugotovimo, da smo tako zvišali DDV, obe
               stopnji, nižjo za 1 %, zgornjo za 2 %, danes pa že v prvem postopku sprejemamo tudi
               davčne blagajne. Torej, nekdo je držal figo v žepu.</p>
               <p>Gospodarstvo in obrtniki že tako ali tako dihajo na škrge, politika pa jih jemlje
               kot boks vrečo in tolče po njih z vseh strani. Tako se lahko nekako strinjamo, da
               drži rek, da mogoče včasih so plačali desetino, danes pa delajo za desetino.</p>
               <p>Kar se tiče gospe Vraničar, danes je bilo povedano veliko. Moram povedati, da jo sam
               izjemno cenim glede na to, v kakšne težavne situacije jo stalno postavljajo ministri
               za finance. Spomnim se davka na nepremičnine, ko smo tukaj celo noč do sedmih zjutraj
               bili, minister je spal doma, gospa Vraničarjeva tukaj zagovarjala zakon in še bi
               lahko našteval naprej. Po drugi strani pa ste tudi sinonim za vedno višje davke in
               dodatne ad birokratske ovire.</p>
               <p>Sam menim, da bi morali obrtnike, podjetnike, gospodarstvenike razbremeniti, da bo
               denar za investicije in tudi za zaposlovanje. Zdaj, marsikdo mi bo rekel, kaj pa ti
               veš o podjetništvu o delu, saj pa nisi nič v življenju ustvaril … Ja, tako so se mi
               tudi smejali poslanci Pozitivne Slovenije, pa danes jih je velika večina na borzi,
               sam pa sem še v Državnem zboru. Pa da gremo naprej, imamo doma družinsko podjetje iz
               leta 1988, torej starejše kot jaz, in sam dobro vem, kaj pomeni zaslužiti denar na
               trgu – od kuhanja kav in vse naprej – in moram povedati, da sem na to ponosen. In
               izkušnja, ki sem jo imel v podjetništvu, še kako dobro služi ko danes opravljam
               službo poslanca.</p>
               <p>99 % podjetij je majhnih ali pa srednje velikih, torej so hrbtenica slovenskega
               gospodarstva. Ta ukrep bo predvsem velik udarec družinskim podjetjem, manjšim
               podjetjem. Za njih bo to predstavljalo enkraten visok znesek in ne vem, kje bodo
               našli za to sredstva. S tem seveda tudi Vlada kaže, da ne zaupa gospodarstvu,
               obrtnikom – prav, to je vaša odločitev. Zanima pa me, kako pa naj vam
               gospodarstveniki, podjetniki, obrtniki pokažejo, da ne zaupajo vam? Ankete jasno
               kažejo, da zaupanja nimate in tukaj prodajati neko meglo, mislim, da za to sploh
               nimate mandata.</p>
               <p>Ne želim biti negativen v svojih razpravah, ampak marsikdo se bo spomnil kampanje
               Vklopi razum, zahtevaj račun. Ampak politika vsaj večjih davčnih in birokratskih ovir
               pa našim podjetnikom bolj kot ne kaže pravilo ali pa rek – oprostite, povedal bom
               malo po štajersko – Vklopi razum, odidi vun. Ob tem pa se mi dolgoročno poraja
               vprašanje, kdo bo v tej državi zaposloval, če ne gospodarstvo. Vsi vemo, kakšno je
               stanje v javnem sektorju, mednarodne primerjave in menim, da bi morali gospodarstvu
               bolj prisluhniti, prisluhniti njim, pisati zakonodajo, ki bo po njihovi meri, ki bo
               ustvarjala normalno poslovno okolje – govorim normalno, ker da bi bilo ugodno, na to
               bomo še čakali. Imam občutek, da bo gospodarstvo še naprej molzna krava za mnoge
               privilegije, ki se jih ni porezalo, in pa visoke avtorske honorarje profesorske
               elite. Profesor ekonomije in psihologije iz italijanske univerze Trento Luigi Mittone
               je povedal, da v okoljih, kjer vlada nezadovoljstvo nad javnimi storitvami, sive
               ekonomije pa ne obsojajo ter jo slabo preganjajo, so ljudje bolj dovzetni za davčne
               utaje. Ob tem pa bi se tudi navezal na razpravo nekaterih poslank in poslancev, ki
               govorite, kako je treba pri nas vzgajati kulturo. Splošno znano je, da bolj severno,
               kot smo v Evropi, večje je splošno zavedanje, kakšne so negativne posledice utaje
               davkov na družbo. To se pripisuje predvsem učinkovitim javnim storitvam. Torej bo
               tudi javni sektor moral narediti svoje, da bo prebivalstvo zadovoljno, da bo imelo
               zaupanje v institucije, tako pravne države in druge, ne pa, da se danes
               pogovarjamo,da ko kdo hoče dobiti gradbeno dovoljenje, pa čaka tri do pet let. Tako
               imam tudi primerjavo, da bi Šved v Sloveniji v treh mesecih začel utajevati davke.</p>
               <p>Da nekako zaključim z nekaj stavki. Višji davki še ne pomenijo več pobranih davkov.
               Teroriziranje z ekscesnim nadzorom ne spodbuja plačevanja davkov. Nasprotno, namesto
               tega ustvarja občutek, da državljani davke plačujejo zase v zameno za storitve, ki
               jih cenijo, ustvarijo občutek, da jih plačujejo neki izterjevalski mafiji.
               Neplačevanje davkov tako postane nekaj povsem moralnega. Dodaten nadzor sploh ne
               dosega tistih, ki davkov tako ali tako ne plačujejo, pomeni le dodatne preglavice
               tistim, ki jih. Dodaten nadzor tudi ne naslavlja osrednjega problema, to je
               previsokih davkov. In kot zadnje, delež davčnih prihodkov je iz leta v leto izjemno
               stabilna reč. Povišanja in dodaten nadzor ne moreta kar tako doseči, da se večji
               delež davkov tudi dejansko pobere, saj je to, koliko so ljudje pripravljeni plačati,
               razmeroma stabilna reč. Zadnja desetletja so tako kljub krizi, povišanjem dajatev in
               povečanem nadzoru davčnih prihodki nihali od dobrih 37 do 35 % BDP. Trend pa je kljub
               ambicijam zadnjih nekaj vlad relativno padanje prihodkov. Hvala lepa.</p>
            </sp>
            <sp xml:id="SDZ7-Redna-08-2015-05-19.sp179">

               <speaker>PREDSEDNIK DR. MILAN BRGLEZ:</speaker>

               <p>Besedoima mag. Margareta Guček Zakošek, pripravita naj se gospod Franc Breznik in
               gospa Maruša Škopac.</p>
            </sp>
            <sp xml:id="SDZ7-Redna-08-2015-05-19.sp180">

               <speaker>MAG. MARGARETA GUČEK ZAKOŠEK (PS SMC):</speaker>

               <p>Hvala, gospod predsednik. Kolegice in kolegi!</p>
               <p>Ob tej pozni uri me veseli, da lahko z gospodom Čušem govorim o gospodarstvu. O temi,
               ki mi je v bistvu bila nekako položena v roke v tem državnem zboru. Ne nazadnje več
               kot dve desetletji sem delovala v gospodarstvu in tudi verjamem, da ga razumem.</p>
               <p>Preden začnem razpravo, ki sem jo pripravila, bi vendarle rekla, da danes pa
               resnično tu iz tega zakona, ki bi naj bil vendarle v dobro gospodarstva, pa bom
               kasneje povedala zakaj, uporabljamo izraze, ki niso primerni. Poglejte, ne zvišujemo
               davkov za gospodarstvo. Zvišujemo za tisto gospodarstvo, ki že danes ne odvaja
               davkov, in s tem bomo pomagali tistemu gospodarstvu, ki odvaja davke. Ne povečujemo
               bremenitev. Oprostite, kdo govori o povečevanju bremenitev? Lahko govorite, da bodo
               morali mali podjetniki, obrtniki nabaviti davčne blagajne, ampak danes govorimo o
               davčnih blagajnah kot o neznosno velikih škatlah, ki stanejo 2 tisoč evrov. Temu ni
               tako. To je virtualen svet. Danes smo v informacijskem sistemu. Preverila sva s
               kolegom, minimalen strošek – 67 evrov, naprava in dostop do interneta. Govorimo, kot
               da živimo v Afriki! Oprostite, Hrvaška je uvedla davčne blagajne s 40 % manjše
               pokritostjo interneta, z otoki in z ne vem čim vse – mi v Sloveniji danes tega nismo
               zmožni. Sprašujemo se, ali bomo povečali zaposlitve? Ja, bomo. Hrvaška je to
               dokazala. V kafičih je zrasel promet za 68 % in redne zaposlitve za 36. S tem
               preprečujemo prekarnost in preprečujemo delo na črno.</p>
               <p>Sama bi se pa rada v tej razpravi vendarle dotaknila celotnega trikotnika oziroma
               enega dela: FURS–podjetje–potrošnik. Ves čas poslušamo pripombe na 12. in 17. člen.
               Poglejte, ne gre za dodatne obremenitve, gre pa za to, da se davčno breme mora
               pravično razporediti med vsa podjetja. In res je, obrtniki in podjetniki, ki nas
               sprašujejo, kaj boste naredili, so tisti, ki že danes odvajajo davke. In govorili ste
               sami o neregistriranih podjetjih. Kdo lahko tu pomaga? Jaz sama trdim, da tisti konec
               trikotnika, ki se imenuje kupec. Kajti, cilj tega zakona je, da nikoli ne bomo dobili
               vprašanja, ali želiš račun, ga potrebuješ, ali želiš to storitev z računom ali brez,
               ali pa, ko potrošnik reče, oprostite, koliko pa stane brez računa. Govorimo o kulturi
               davkov, in to je potrebno povedati. Veste, kupec je kralj, kot je že rekla gospa
               Muršič, in kupec je kralj tudi v tem postopku. In očitno v 25 letih s korenčkom nismo
               mogli nič narediti. Vsi ste govorili, govorili smo o nagradnih igrah, govorili smo o
               nagradi za zbiranje računov. Očitno deluje korenček in palica. Uporabila bom eno
               prispodobo v svojem govoru in mogoče se vam bo zdela pretirana, zame pa ni. Recimo,
               da v Sloveniji imamo problem s tem, da 30 % voznikov vozi alkoholiziranih, in mi se
               bomo odločili za ukrep: nagradili bomo tiste, ki jih bodo policaji desetkrat ustavili
               nealkoholizirane. Super ukrep! Ampak poglejte, oni ogrožajo svoje življenje in
               življenje drugih. Veste, tudi tisti, ki ne odvajajo davka in ga ne plačujejo,
               ogrožajo delovanje države. Res mogoče pretirana prispodoba, ampak vzemimo jo kot
               prispodobo. Moramo se začeti zavedati pomena. Tako bom rekla: namen spremembe davčne
               kulture je, da bomo po 25 letih resnično spremenili gledanje na to, kaj pomeni dobiti
               račun, vzeti ga. Mogoče res v zakonu moramo opredeliti, kje bo inšpektor ustavil
               kupca, kakšno kazen mu bo naložil, ampak še vedno, do zdaj nismo bili s korenčnom
               zmožni tega doseči. Sama verjamem, da kupec nima samo pravice, kupec ima tudi
               dolžnost. Verjamem, da ga moramo ščititi v pravicah, ampak moramo pa tudi jasno
               povedati, kaj so kupčeve dolžnosti. In kulture nikoli ne bomo mogli spremeniti,
               dokler se ne bo spremenil odnos obeh, prodajalca in kupca; stopata v kupoprodajni
               odnos in ta akt je pač zabeležen z računom in to je edino, kar imamo v roki.</p>
               <p>Še to, Obrtno-podjetniška zbornica ni gospodarstvo. Veste, pri nas imamo še druge
               zbornice, Trgovinsko in Gospodarsko zbornico, ki pa v celoti podpirata zakon, tako da
               dajmo biti res široki in poglejmo, da resnično želimo korak naprej k tistemu
               vprašanju, ki ga več ne želimo: Ali želite to z računom ali brez? Hvala.</p>
            </sp>
            <sp xml:id="SDZ7-Redna-08-2015-05-19.sp181">

               <speaker>PREDSEDNIK DR. MILAN BRGLEZ:</speaker>

               <p> Besedo ima mag. Branko Grims, pripravita se naj gospa Maruša Škopac in gospod Žan
               Mahnič.</p>
            </sp>
            <sp xml:id="SDZ7-Redna-08-2015-05-19.sp182">

               <speaker>MAG. BRANKO GRIMS (PS SDS):</speaker>

               <p>Hvala za besedo. Vsem prav lep pozdrav!</p>
               <p>Pa se po dolgem času srečamo z enim predlogom Vlade, ki se dotika gospodarstva, kajti
               na kar nekaj sejah je bilo več naših točk na to temo kot vladnih, kar je zelo
               zanimivo in zelo veliko pove.</p>
               <p>Ampak kakšen je ta predlog, gospe in gospodje? Predlog, zaradi katerega bi se bilo
               dobro za hip vrniti v zgodovino. Ali veste, da je danes Gorenjska, od koder sem, še v
               slovenskem merilu nekje v sredini in da je Avstrija bistveno bolj razvita od
               Slovenije? Se strinjate? Pa ste vedeli, da do 2. svetovne vojne je bila Gorenjska
               trikrat, ne tretjino, trikrat bolj razvita od sosednje Avstrije in daleč najbolj
               razvita v območju sedanje Slovenije? To, gospe in gospodje, so pa uspehi socializma,
               za katerega polovica tukaj prisotnih joče, še ena tretjina pa diha, vzdihuje. In
               zakaj je ta razlika? Zaradi tega, ker Avstrija je gradila sistem, ki je omogočal
               vsakomur, da je razvil podjetništvo, da je razvil svoje kvalitete, da je ustvarjal in
               ga ni obremenjevala z neskončnimi birokratskimi postopki stalnega nadziranja,
               vsestranskega nadziranja, ki je bil seveda značilen za totalitaren sistem, ki je v
               Sloveniji bil – tudi če se nekateri tega nočejo spomniti. Ampak ti ostanki te
               mentalitete so še danes prisotni in tako – kaj se zgodi? Če ljudje volijo
               tranzicijsko levico, potem morajo vedeti, da v takem primeru po navadi neha veljati
               ustava, nehajo veljati zakoni ali pa skoraj nehajo veljati, zanesljivo velja pa
               Murphyjev zakon.</p>
               <p>In kaj pravi Murphyjev zakon? Kadar zaseda levičarska vlada, so v nevarnosti ljudje,
               njihovo imetje, človekove pravice in še vse, kar je ustvarjalnega na tem svetu. In
               potem pride en tak zakon, kot ga imamo zdaj pred seboj. Že sicer z neskončnimi
               birokratskimi postopki, previsokimi davki in davščinami obremenjeni ljudje in
               gospodarstvo – na ljudi ste večina razpravljavcev pozabili – se bodo sedaj soočali še
               z eno dodatno obveznostjo, ki jih bo stala, kajti vsaka stvar stane časa, denarja,
               njihove energije, in od katere ne bo na koncu nihče imel posebne koristi, razen
               tisti, ki dejansko v Sloveniji vlada: to je pa iz denarja države plačana birokracija.
               In tako narediš v vladi en zakon, ker so prej ljudje pač izvolili tranzicijsko
               levico, kjer se seveda vsi financirajo iz vladnih nedrij, in potem branijo sami sebe.
               Potem po birokratsko rešuješ birokratski problem tako, da z več birokracije ustvariš
               dodatno birokracijo in še eno birokracijo, ki bo nadzirala to birokracijo, in seveda
               ljudem izstaviš račun in vse to plačajo. Kako se je že reklo na Balkanu temu? Brigo
               moja, pređi na drugoga. V glavnem, če država ne zna opravljati svojega dela, če ne
               zaupa lastnim državljankam in državljanom, če jim ne omogoči takega okvira, kot jim
               ga daje sosednja Avstrija, da bi razvili svoje razvojne potenciale, potem se seveda
               soočiš s takimi rešitvami, kot so danes tu.</p>
               <p>Slovenija potrebuje samo dvoje; poenostavitev vseh postopkov za podjetnike in za
               državljane, poenostavitev in opustitev množice nepotrebnih, katerih edini namen je
               to, da se potem z dodatnim nadzorom uvaja nek tihi davek, ker plačuješ neke popolnoma
               bedaste kazni za nepotrebne stvari – nekaj takega je tudi v tem zakonu in po drugi
               strani pa se temu ne reče davek, ampak dejansko pa pomeni dodatno obremenitev za
               družinski proračun. Po drugi strani, da se ustvari še nova delovna mesta na račun
               države. Še več birokracije, ki bo potem še bolj volila birokracijo! In s tem uničiš
               lastno državo, kajti na ta način, gospe in gospodje, ne bomo prišli nikamor več.</p>
               <p>Ne vem, vsi govorite o tem, kako Slovenija napreduje. Oprostite – kaj? Slovenija je
               šla v tem času, ko je Nemčija že imela en razvojni cikel, pod vlado tranzicijski
               levičarjev z 8 milijard evrov dolgov, ki jih je imela od še prejšnje Jugoslavije, pa
               vse do konca leta 2008, do konca naše vlade, na sedanjih več kot 30 milijard. Ob tem
               je pa gospodarski razvoj, gospe in gospodje, šel takole dol. Zdaj smo tukaj dol in
               malo se je obrnilo navzgor in boste razlagali, kakšen silen razvoj. Pa gospe in
               gospodje, mi smo bili že tukaj gor, zdaj smo pa tu dol! Ko boste tukaj, pa čez to,
               takrat se pa lahko pogovarjamo o nadaljnjem razvoju Slovenije. Do takrat je treba pa
               storiti vse, da do tega razvoja sploh pride. Pravi poti sta le dve: razbremenitev
               gospodarstva in morda celo še bolj pomembno, če se pogovarjaš s podjetniki, drastična
               poenostavitev postopkov, uvedba pavšalov, različnih drugih rešitev; vse tisto, kar
               nas bo naredilo vsaj toliko podjetništvu naklonjenega, kot je sosednja Avstrija. Da
               se neha tja seliti podjetništvo, da se nehajo tja seliti mlade družine, da se neha
               seliti vse tisto, kar predstavlja bodočnost nekega naroda ali pa, če želite, neke
               države.</p>
               <p>Ta zakon zagotovo temu ni v korist in sam ga ne bom podprl pa SDS tudi ne.</p>
            </sp>
            <sp xml:id="SDZ7-Redna-08-2015-05-19.sp183">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Maruša Škopac, pripravi naj se gospod Žan Mahnič in gospa Marija
               Bačič.</p>
            </sp>
            <sp xml:id="SDZ7-Redna-08-2015-05-19.sp184">

               <speaker>MARUŠA ŠKOPAC (PS SMC):</speaker>

               <p>Hvala za besedo, gospod predsednik!</p>
               <p>Danes govorimo o predlogu zakona, ki bo predpisal obvezne davčne blagajne, ki jih bo
               treba uporabljati v primeru gotovinskega poslovanja. Podjetja, ki gotovinsko ne
               poslujejo, se pravi ves njihov plačilni promet poteka izključno negotovinsko, davčnih
               blagajn ne bodo potrebovala.</p>
               <p>V svetu obstajata dve vrsti davčnih blagajn. Tako poznamo klasične davčne blagajne,
               ki temeljijo na posebnih tehnologijah varnega hranjenja podatkov lokalno v blagajni.
               Za take blagajne so predpisane posebne tehnične zahteve za zaščito podatkov in
               evidentiranje transakcij na blagajni. Takšne davčne blagajne so pravzaprav kar
               razširjene, saj jih danes v Evropi uporablja že 15 držav, in sicer Italija, Grčija,
               Poljska, Latvija, Litva, Švedska, Belgija, Bolgarija, Madžarska, Srbija, Malta,
               Rusija in Turčija. Poleg tega take blagajne uporabljajo tudi v Argentini in
               Braziliji.</p>
               <p>V Sloveniji smo se pa odločili za sistem online davčnih blagajn, pri katerih
               izmenjava podatkov o izdanih računih z davčnim organom poteka v realnem času. Tak
               sistem je pred nami uspešno implementirala že Hrvaška. Prednost tega sistema je, da
               menjava blaga, razen v redkih primerih, ne bo potrebna. Zavezanec potrebuje
               internetni dostop za povezavo blaga z informacijskim sistemom davčnega organa in
               program za prenos podatkov. Gre torej za odprt sistem davčnih blagajn, brez
               certificirane strojne oziroma programske opreme. Poleg tega naj povem, da je tudi v
               sosednji Avstriji v teku obsežna davčna reforma, v okviru katere bodo uvedli davčne
               blagajne, tako kot mi s 1. 1. 2016, z letom 2017 pa naj bi davčne blagajne uvedli
               tudi v Nemčiji.</p>
               <p>Iz vsega tega lahko zaključim, da se vse države vedno bolj zavedajo problema in
               obsega sive ekonomije in v okviru tega iščejo in uvajajo rešitve za njeno zmanjšanje.
               Slovenija torej ne bo nič posebnega. Spomnimo se, kakšen vik in krik so zganjali na
               Hrvaškem pred uvedbo davčnih blagajn gostinci in vsi ostali deležniki pretežno
               gotovinskega poslovanja. Danes pa je jasno, da so bile vse njihove grožnje povsem
               neutemeljene. Iz podatkov, s katerimi razpolagamo, namreč izhaja, da se je promet v
               gostinskih objektih na Hrvaškem v letu 2013 povečal za kar 68 %, število zaposlenih
               se je povečalo za 32 %, povprečna neto plača za 8 %. Čez noč so se izgube hrvaških
               gostincev spremenile v dobiček in namesto zmanjšanja števila gostinskih lokalov se je
               njihovo število že v prvem letu uvedbe davčnih blagajn povečalo za 18 %. V sosednji
               Hrvaški je zakon torej več kot dosegel svoj namen.</p>
               <p>Eden izmed ciljev uvedbe davčnih blagajn je vzpostavitev enakopravnejših pogojev
               poslovanja, ureditev trga dela, preprečevanje nelojalne konkurence in hitrejši
               gospodarski razvoj. In če se zopet vrnemo na rezultate Hrvaške pri uvedbi davčnih
               blagajn, so bili ti cilji nedvomno doseženi. Cilj zakona je tudi zagotoviti
               učinkovitejše pobiranje obveznih dajatev, kar bo pomenilo tudi pravičnejšo
               porazdelitev obstoječega davčnega bremena. Z uvedbo davčnih blagajn bo namreč mogoče
               tveganje zavezancev ugotoviti že na podlagi neposredno prejetih podatkov iz davčnih
               blagajn in temu ustrezno tudi nadzor krepiti v tistih podjetjih, pri katerih bodo
               zaznane anomalije. To pomeni, da bodo kadrovski resursi davčnega organa mnogo bolj
               učinkovito usmerjeni.</p>
               <p>Poslanci smo med drugim prejeli tudi pripombe Zveze potrošnikov Slovenije k predlogu
               zakona o potrjevanju računov. Njihova pripomba se nanaša predvsem na 12. in 17. člen
               zakona, ki govori o globi za kupce v primeru, ko le-ta ne prevzame računa. Zveza
               potrošnikov Slovenije temu ostro nasprotuje z obrazložitvijo, da potrošnik ne more
               nositi bremena nadzora nad pravilnostjo izdaje računov in odvajanja davkov. Naj
               poudarim, da kupec s tem ne nadzira pravilnosti izdaje računa in ne prevzema nase
               dela nadzornih organov. Kupec je samo dolžan zahtevati in prevzeti račun, kajti, če
               tega ne stori, je neizdajatelju računa pravzaprav omogočil izogibanje plačilu davka
               in je s tega vidika prodajalcu omogočil davčno utajo in to je tisti pomembni del
               davčne kulture, ki ga je v naši družbi potrebno temeljito nadgraditi. Je pa na mestu
               proučitev pripombe Združenja potrošnikov Slovenije glede hranjenja računa do poteka
               garancijske dobe.</p>
               <p>Če sedaj podrobno pogledamo tretji odstavek 12. člena zakona, le-ta govori o tem, da
               mora kupec prevzeti in zadržati račun do poteka garancijske dobe, kadar je storitev
               opravljena v prostorih kupca. Ker se v tem primeru storitev opravi v prostorih kupca,
               kjer vemo, da trenutno prihaja do največjih izogibanj plačilu davka, je torej zavest
               kupca, da mora zahtevati in prevzeti račun, še toliko večja.</p>
               <p>Tako kot je lepo zapisano v vladnem gradivu predloga zakona, je namreč vsak model
               davčnih blagajn le en delček v mozaiku ukrepov proti sivi ekonomiji in davčnim
               utajam. Za doseganje učinkovitosti takega sistema, pa je ključen učinkovit nadzor in
               osveščanje davčnih zavezancev o pomenu prostovoljnega izpolnjevanja davčnih
               obveznosti.</p>
            </sp>
            <sp xml:id="SDZ7-Redna-08-2015-05-19.sp185">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Žan Mahnič. Pripravi naj se gospa Marija Bačič. Potem ima besedo
               gospa Marija Bačič, pripravi naj se gospod Franc Breznik.</p>
            </sp>
            <sp xml:id="SDZ7-Redna-08-2015-05-19.sp186">

               <speaker>MARIJA BAČIČ (PS SD):</speaker>

               <p>Hvala za besedo, gospod predsednik. Kolegice in kolegi!</p>
               <p>Davčne blagajne se uvajajo z namenom, ki bo omogočal sledljivost in učinkovitost
               nadzora nad izdanimi računi ter bodo omejile sivo ekonomijo in utajo davkov in
               goljufij na področju DDV, davkov od dohodkov iz dejavnosti, dohodnine in drugih
               dajatev. Cilj zakona je tudi zagotoviti učinkovitejše pobiranje obveznih dajatev, ki
               so predpisane z veljavno zakonodajo, kar bo prineslo tudi pravičnejšo porazdelitev
               obstoječega davčnega bremena. Hkrati bodo postavljeni enakopravnejši pogoji
               poslovanja, ureditev trga, preprečevanje nelojalne konkurence in hitrejši gospodarski
               razvoj ter tudi večja zaščita delavcev. Nekateri zavezanci, manjši obrtniki,
               izvajalci domače obrti imajo pomisleke glede uvedbe davčnih blagajn, ker pravijo, da
               nimajo dovolj dohodkov, vendar upamo, da se jim bodo stroški pri davčnih blagajnah
               upoštevali pri davčni olajšavi. Ogromno denarja, ki bi ga lahko namenili za šolstvo,
               zdravstvo in mnogo drugih stvari, gre v naši državi mimo državne blagajne, zato je
               nujno, da država z zakonom uredi finančni red za vse zavezance. Vsi, ki dobivamo
               plačo, redno plačujemo davke in nam na misel ne pride, da bi se mu izognili. Res pa
               je, da moramo spremeniti tudi svojo miselnost in zahtevali in vzeti račun v trgovini,
               pri frizerju ali kjerkoli smo. Ne moremo pa se strinjati s predlogom, da bomo
               potrošniki za to, če ne bomo vzeli računa in ga hranili za izdelek ali storitev do
               izteka garancije in ga na zahtevo ne bomo predložili pooblaščeni osebi davčnega
               organa, kaznovani z globo 40 do 400 evrov. Malo preveč. Zato predlog na tem mestu
               potrebuje vsekakor spremembo.</p>
               <p>Zavedamo se, da je siva ekonomija resen problem, katerega se je treba lotiti. 50 do
               100 milijonov dodatnega denarja iz naslova uvedbe davčnih blagajn pa je velik denar,
               iz katerega se bodo lahko financirali javni zavodi, šolstvo, zdravstvo, kultura,
               različna društva, šport in še kaj. Res pa je, da vsaka sprememba, ki se uvaja, naleti
               najprej na oviro in nestrinjanje, potem pa počasi pride v našo zavest, da moramo
               nekaj narediti, če hočemo državo spraviti v boljšo kondicijo. Spomnimo, kako hudo je
               bilo na Hrvaškem, ko so začeli izvajati zakon. Bilo je veliko nejevolje, a danes je
               sistem vzpostavljen in v državi vlada večji finančni red.</p>
               <p>Upajmo, da bomo tudi pri nas po začetnih porodnih težavah na koncu vsi zadovoljni.
               Zato bomo predlog zakona podprli. Hvala.</p>
            </sp>
            <sp xml:id="SDZ7-Redna-08-2015-05-19.sp187">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Jože Tanko, pripravi naj se gospod Tilen Božič.</p>
            </sp>
            <sp xml:id="SDZ7-Redna-08-2015-05-19.sp188">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Ko vlada ali ko levica prihaja pred Državni zbor z ureditvijo davčnih zadev, ne da
               bi na drugi strani karkoli ponudila, je najbrž treba biti vedno nekoliko previden.
               Kajti ne poznam v zgodovini te države leve vlade, ki bi kadarkoli prinesla nek
               uravnotežen predlog, da bi na eni strani morda zaostrila na področju davkov in na
               drugi strani sprostila poslovno okolje ali pa razbremenila državni proračun določenih
               nepotrebnih obveznosti. Mi smo zdaj v situaciji, ko na eni strani imamo obremenitve s
               hipotekami za prejemnike socialnovarstvene pomoči, na drugi strani iz istih javnih
               sredstev lahko pridobivajo, ne vem, subvencije varovanih stanovanj tisti, ki imajo
               pokojnine višje, kot ima več kot dve tretjini državljanov visoko plačo. V tej
               situaciji smo in te zadeve se odvijajo kar naprej.</p>
               <p>Po drugi strani so že mnogi ali pa nekateri sogovorniki povedali, da je višina davkov
               na nek način neposredno povezana s stopnjo davčnih utaj ali prikrivanj. Če k temu
               dodamo še, da leve vlade nikoli v zgodovini te države niso naredile poenostavitev
               poslovanja, ampak kvečjemu dodatne obrazce, potem se te stvari samo še
               multiplicirajo. Skratka, mi smo v situaciji, ko imamo izredno komplicirane postopke
               ob istočasno visokih ali previsokih davčnih stopnjah. Vse tisto, kar se ob tem
               dogaja, je neposredna posledica vsega tistega, kar lahko tisti, ki ste študirali
               ekonomijo, preberete v teoriji in tudi preverite, kako se to dogaja in odvija v
               praksi mnogih držav.</p>
               <p>Spomnim se, da je kakšno leto nazaj še bila zelo aktualna teorija o desetmilijardni
               sivi ekonomiji v tej državi. Nihče tega podatka ni preverjal, nihče ga ni izračunal,
               bila je samo neka ocena in tej oceni so se prirejali vsi ti spremljevalni ukrepi
               davčne uprave, se pravi zaostrovanje pogojev poslovanja, število dodatnih obrazcev in
               tako naprej. Menim, da je težko, da bi bilo v tej državi toliko sive ekonomije. To
               je, kaj pa vem, 20 % ali pa celo več BDP. To je nenormalno visoko glede na to, da
               ključne slovenske gospodarske družbe poslujejo transparentno, predstavljajo velik del
               tega BDP. Tudi vsi ali pa večina tudi drugih podjetnikov posluje transparentno in je
               ta ocena na nek način bistveno bistveno previsoka.</p>
               <p>Mislim, da so davčni učinki tega, kar predvideva Vlada, to se pravi nek izplen od 50
               do 100 milijonov, bistveno pretirani, zelo pretirani. Na drugi strani pa se ne dogaja
               prav veliko na tistih področjih, kjer smo dobili milijardne luknje. Imamo cel kup
               gradbenih podjetij, ki so sodelovala v nekih političnih projektih in so sedaj v fazi
               propada, propadanja, stečaja, stečajnih postopkov, tudi cel kup tega premoženja je
               prenesenega na Družbo za upravljanje ali pa je celo še vedno ostalo v tem bančnem
               sistemu.</p>
               <p>Skratka, rad bi povedal, da se Vlada ukvarja z nekimi marginalnimi projekti, kjer bi
               od tistih, ki so pošteni državljani, pobrali še nekaj denarja in zelo slabi so napori
               tistih, ki bi morali pobrati in izterjati tisti del, ki je nastal zaradi slabega
               gospodarjenja, kaznivih dejanj, klientelizma, korupcije in podobnih zadev. Cel kup
               tega denarja, ki je predmet bančne luknje, je poniknil na Balkanu, je deponiran na
               Cipru in drugih otokih in v temu delu ne državna, ne Vlada, ne ministrstvo, ne druge
               institucije pravne države ne funkcionirajo. Ni zaplemb premoženja. Tam imamo enega
               tožilca, ki naj bi se ukvarjal s tem, gre za mojega soobčana, gospoda Kozino, ampak
               občasno ga srečujemo samo na nekih oddajah in govori o tem, da se ne da nič doseči in
               nič izterjati in da je kriva politika. Imajo vse instrumente v rokah, Vlada naj bi
               tudi na ta način tu delovala, vendar dogodi se popolnoma nič.</p>
               <p>Zanima pa me, spoštovana državna sekretarka, kakšen vpliv ima sprejem te zakonodaje,
               recimo na domačo in umetnostno obrt? To je obrt in dejavnost, ki je v Sloveniji ja
               nek način posebnega pomena, ima poseben status, usiha število tistih, ki se ukvarjajo
               z domačo in umetnostno obrtjo, in prav zanima me, na kakšen način je in bo s tem
               zakonom urejeno delo tistih, ki se s to nacionalno posebnostjo ali pa dejavnostjo še
               vedno ukvarjajo. Gre za cel spekter dejavnosti, teh izvajalcev domače in umetnostne
               obrti pa je manj kot petsto, toliko jih ima najbrž ta certifikat domače in umetnostne
               obrti. Za nekatera območja, recimo, kot je območje Ribnice, je domača in umetnostna
               obrt pomembna dejavnost. Mnogi se z njo ukvarjajo, pravzaprav je v temu delu celo
               največ tistih, koncentrirano, ki imajo ta status in če se bo to tako rigorozono
               izvedlo v praksi, kot je to napovedano, potem zna biti to še dodatno breme za tiste,
               ki se ukvarja že s to ročno dejavnostjo, ki že tako ali tako ni posebej perspektivna
               in tudi ni dobičkonosna, ampak gre le za ohranjanje neke tradicije in posebnosti v
               slovenskem prostoru. Zanima me, kaj prinaša ta zakon. Kot vem, iz prakse, smo se
               morali s finančnim resorjem, prav kar zadeva domačo in umetnostno obrt, vedno posebej
               ukvarjati in biti posebej pozorni prav pri zadevah, ki urejajo davčne okvire za
               opravljanje te dejavnosti. Skoraj vsak finančni minister, ki je prišel, je imel na
               tem področju neke velike cilje, neke zahteve, in če ne bi bili pozorni, bi v bistvu
               ta dejavnost bila že finančno uničena – ne zaradi tega, ker ljudje ne bi znali delati
               ali ne bi želeli delati, ampak zaradi tega, ker bi bile davčne obremenitve na tem
               področju bistveno previsoke.</p>
               <p>Skratka, kar zadeva te predloge Vlade in tudi ta zakon, menim, da je rešitev
               nekonsistentna, ne spremljajo je drugi ukrepi, ki bi bili potrebni za to, da bi,
               recimo, ta zakon lahko s temi cilji, ki ste jih napisali, umestili v naš pravni red,
               kajti razen tega, da bo to povečalo dodatne obremenitve za tiste, ki že sedaj
               poslujejo zakonito in legalno, kakšnih drugih dodatnih efektov iz tega naslova očitno
               ni pričakovati. Vsaj tako je razvidno iz pogovorov s tistimi, ki jih ta zakon zadeva,
               in tudi iz dopisov interesnih združenj, se pravi, predvsem zbornice oziroma
               Obrtno-podjetniške zbornice.</p>
               <p>Skratka, menim da bi moral Vlada in tudi vladajoča politika narediti veliko več na
               odpravi administrativnih ovir. Po letu 2012 se papirnati del na vseh področjih samo
               povečuje in zaostruje, administrativni del se povečuje, nobenih posebnih učinkov in
               razbremenitev pa ni na nekih drugih področjih, tako da bodo ti dobri nameni ali cilji
               Vlade verjetno padli v precej prazen prostor in naredili težave še tam kjer jih ne bi
               bilo treba. Hvala lepa.</p>
            </sp>
            <sp xml:id="SDZ7-Redna-08-2015-05-19.sp189">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Tilen Božič, pripravi naj se gospod Janko Veber.</p>
            </sp>
            <sp xml:id="SDZ7-Redna-08-2015-05-19.sp190">

               <speaker>TILEN BOŽIČ (PS SMC):</speaker>

               <p>Hvala za besedo.</p>
               <p>Glede na to, da sem že na začetku predstavljal stališče, bi se sedaj bolj opredelil
               do tistega, kar je bilo v debati predstavljeno. Uvodoma moram vseeno reči, da morda
               nekako vsaj tisto, kar sem začetno rekel, da me veseli predstavitev različnih
               argumentov, da bomo potem prišli na koncu z eno dobro zakonsko rešitvijo, me malo
               moti. Saj so bili nekateri argumenti, ampak dosti jih je bilo tudi siromašnih oziroma
               malo čudno podanih, tako da bi se do teh opredelil.</p>
               <p>Se pravi, ena izmed teh je bila tista teorija znamenite Lafferjeve krivulje, da naj
               bi nižji davki zniževali sivo ekonomijo. To je teoretičen koncept, davki so zelo
               kompleksna zadeva in mislim, da tisti, ki bi pogruntal dejansko v praksi, kako bi
               zadeva funkcionirala, bi dobil – mislim, da to vprašanje za več kot za milijon
               dolarjev. Tako sem v tem času, glede na to koliko časa traja že razprava, vzel
               podatke od OECD in sem malo primerjal, kaj se dogaja, kako je z državami, ki imajo
               nižje davke, kaj se dejansko zgodi s sivo ekonomijo, pa sem naredil tak lep graf,
               kjer se kaže – se pravi, padajoče davčne stopnje relativno v državah, mislim, da je
               bilo preko 30 držav primerjanih, OECD, je siva ekonomija vedno višja. Vedno večji
               delež BDP. Če bi jaz to rekel, da nižje davčne stopnje pomenijo bistveno višjo sivo
               ekonomijo, bi s tem potvarjal. V SMC smo nekako zavezani k temu, da probamo dejstva
               predstaviti takšna, kot so, in jih ne prilagajamo in tu definitivno gre povedati
               naslednje. Tiste države, ki imajo nižje davčne stopnje, imajo tudi nekako nižji delež
               davkov v davčnem sistemu, manjšo državo, posledično bistveno manjši nadzor. Tukaj je
               tudi tista točka, ki bi jo rad izpostavil. Se pravi, šibek davčni nadzor, šibka
               davčna zakonodaja, nerobusten davčni sistem pelje tudi do tega, da imamo potem šibke
               rezultate in velik obseg sive ekonomije. To pomeni, da je tukaj vzročno-posledična
               povezava malo drugačna; bolj ko gremo proti severu, višje so davčne stopnje, manjši
               delež imamo sive ekonomije. V Sloveniji nimamo tako visokih davčnih stopenj, imamo
               neko sivo ekonomijo, ki smo jo danes tudi že omenjali, ocene so zelo različne, se
               strinjam tudi z vami, to so vseeno neki teoretski izračuni, ampak še vedno mislim, da
               davčne blagajne so korak k temu, da bomo to sivo ekonomijo tudi dodatno omejili
               oziroma znižali.</p>
               <p>Potem, če gremo nekako naprej, omenjeno je bilo tudi, da se s tem lotevamo malih rib.
               Mislim, da davčne blagajne so nekako ukrep, tako kot je zdaj zastavljeno, brez izjem,
               sistem nekako za vse. Se pravi, gremo na vse ribe, ne gremo na velike, male, jih ne
               delimo na takšne in drugačne. Tudi prej, ko je bilo izpostavljeno, kako so se tega
               lotili v Srbiji; Srbija ima davčne blagajne kot nek dodaten medklic. Potem, če gremo
               naprej, ko govorimo o šušmarjih. Res je, da ta zakon ne vsebuje, recimo, nekih
               komplementarnih ukrepov, ker temu tudi ni namenjen, da bi omejevali oziroma ukrepali
               neposredno proti šušmarjem. Do določene mere že, zaradi tega ker verjamem, da bo
               marsikateri zaradi izboljšane kontrole, ko bomo imeli kar naenkrat toliko in toliko
               davčnih inšpektorjev sproščenih, recimo, če rečemo, da jih je včasih delalo na tej
               kontroli blagajniškega poslovanja tam skoraj 200, če se jih zdaj sproti 100 in vsak
               pregleda dve družbi oziroma dva taka šušmarja na teden, kar mislim, da je nekako
               normalna cifra, to pomeni, da jih pogleda v enem letu 10 tisoč. Kar pomeni, da v treh
               letih imamo pregledane šušmarje in vsaj na nek način je vzpostavljen ta pritisk, da
               se tudi šušmarji morda spravijo v ta sistem in začnejo delati, tako kot je treba, in
               niso več nelojalna konkurenca vsem ostalim. Se pravi, nekakšen avtomatiziran davčni
               sistem, ki bo razbremenil davčne inšpektorje, jim omogoča, kot že prej rečeno, da se
               bodo lahko specializirali, izboljšali, šli na kompleksnejše primere, kar za moje
               pojme tudi šušmarji so.</p>
               <p>Potem je bilo nekaj rečeno tudi glede hranjena računov. Tu ne gre za nek račune za
               kavice – tudi v SMC oziroma jaz sam menim, da tiste rešitve, ki so bile zdaj
               predstavljene v predlogu, so zgolj predlog in so namenjene temu, da se tukaj razvije
               taka dobra razprava, na podlagi katere bomo uspeli povsem identificirati en primeren
               način, kako bi pa vseeno tudi kupce – poleg tistih nagradnih iger in tako naprej, ki
               bodo komplementarni ukrepi – pritegnili tudi na drugi strani, kot je tukaj kolegica
               Guček omenjala eno palico, recimo temu paličica, v glavnem nek način, da bi prišli do
               tega tudi v Državnem zboru, kako bi tudi njih z nekimi ukrepi znotraj tega zakona
               morda spodbudili k temu, da bi sodelovali v vsem tem, ker tukaj vseeno je nekakšen
               trikotnik. Se pravi, imamo kupca, imamo prodajalca in imamo finančno upravo in, kako
               bo ta trikotnik zaprli, da bodo vsi med seboj nekako sodelovali. Mislim, če se vsi
               vključijo notri, bo učinek največji možen.</p>
               <p>Potem morda še ena zadeva za zaključek, mislim, da imam še zelo malo časa, kar se
               tiče današnjih teh argumentov, da bo spet ne vem koliko družb se zaprlo, da bo ne vem
               koliko brezposelnih. Naj omenim samo en zanimiv članek, ki je bil na Siolu objavljen.
               Takrat je bilo napovedano s strani obrtnih zbornic na Hrvaškem, da bo 20 % gostinskih
               objektov zaprtih in da bodo ob 4 tisoč delovnih mest. V praski: 18 % se je povečalo
               število družb v teh branžah, za 4 tisoč 100, približno, se je povečalo število
               zaposlenih. Največji skoki so bili nekako opaženi tam, kjer govorimo o nekakšnih, se
               pravi oni rečejo temu kafičih, pa restavracijah. Tudi tam se po naši statistiki
               beleži močno izogibanje plačilu davkov, čeprav se postopno izboljšuje. S tem bi pa
               končal. Hvala.</p>
            </sp>
            <sp xml:id="SDZ7-Redna-08-2015-05-19.sp191">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Janko Veber. Pripravi naj se gospa Suzana Lep Šimenko.</p>
            </sp>
            <sp xml:id="SDZ7-Redna-08-2015-05-19.sp192">

               <speaker>JANKO VEBER (PS SD):</speaker>

               <p>Hvala za besedo. Lep pozdrav vsem!</p>
               <p>Že v uvodnem delu v imenu poslanske skupine sem opozoril na nekatere izjemno zahtevne
               razmere, ki veljajo v našem gospodarstvu, še posebej pri obrtnikih in samostojnih
               podjetnikih, kjer se dejansko dogaja to, da potrebujejo brezplačno zdravniško pomoč,
               kar kaže na to, da so nekje na meji zmožnosti ustvarjanja prihodkov, da lahko
               preživijo. Po drugi strani pa lahko ugotavljamo, da je v prvih dveh letošnjih mesecih
               Slovenija imela 102 milijona evrov presežka na tekočem računu plačilne bilance,
               prejemki od izvoza blaga in storitev pa so ustrezne izdatke presegali za 336
               milijonov evrov. Skratka, v Sloveniji se očitno ustvarjajo prihodki. Drugo pa je,
               kako s temi prihodki ravnamo oziroma kako ravnamo do tistih, ki bi lahko naredili še
               veliko več, pa se to ne zgodi.</p>
               <p>Opozoril sem tudi na problem bank, ki smo jih močno dokapitalizirali, pa vendarle te
               banke teh sredstev ne prenesejo naprej do naših podjetij, podjetnikov, obrtnikov,
               Skratka, veliko več davkov bi lahko pobrali, če bi banke s temi sredstvi, ki so jih
               dobile, pomagale gospodarstvu, jih kreditirale, dajale ugodne pogoje in bi v proračun
               Republike Slovenije priteklo bistveno več sredstev, kot bo mogoče tudi z uvedbo
               davčnih blagajn. Seveda, ko se pogovarjamo o tem, da banke tega ne naredijo, se
               pravzaprav niti ne pogovarjamo o tem, ali bodo banke omogočale, pa poslovodstvo teh
               bank plačevala vsaj primerljive kazni, kot jih bodo plačali, recimo, tisti, ki ne
               bodo izdali računa. Eno podjetje bo, recimo, kaznovano tudi s 125 tisoč evri ali en
               podjetnik bo kaznovan s 125 tisoč evri, ker bo nekaj narobe z izdanim računom. Po
               drugi strani nam pa ogromno denarja leži v bankah, ki ne odreagirajo in jih ne
               sankcioniramo, ampak jih nagrajujemo z izjemno dobrimi plačami in ne odgovarjajo za
               nič.</p>
               <p>Seveda se tudi samo po sebi postavlja vprašanje, ali vendarle tudi številni zakoni in
               predlogi rešitev, ki jih dobijo ministri tudi od svojih strokovnih sodelavcev, so
               dovolj kvalitetno pripravljeni, so pripravljeni na način, da analizirajo realno
               stanje na trgu in kaj se zgodi, če se izkaže, da ta analiza trga in stanja v
               gospodarstvu ni taka, kot je zapisna v zakon. Pravzaprav nihče potem tudi za to ne
               odgovarja. Ta sorazmernost ali nesorazmernost pri odgovornosti in tudi pri plačevanju
               kazni je ena od tistih, ki je zagotovo zelo problematična v tem zakonu in bo potrebno
               najbrž res natančno izčistiti ta morebitna nesorazmerja, že v uvodnem nastopu pa sem
               opozoril, da v Poslanski skupini Socialnih demokratov ne bomo podprli rešitve, ki bi
               dejansko kaznovale potrošnika zato, ker nima računa še ne vem koliko časa shranjenega
               pri sebi. Pravzaprav ocenjujemo, da gre tudi tukaj za morebiten hud poseg tudi v
               posameznika in njegove pravice. Kajti, prav v nekem nerodnem položaju se lahko zgodi,
               pride nekdo, te nadzira tam na ulici, te ustavi, zahteva od tebe račun. Če ga nimaš,
               plačaš od 40 do tudi 400 evrov kazni. Vse to so nekateri postopki, ki kažejo na to,
               da bo treba v nadaljevanju sprejemanja tega zakona marsikatero vprašanje še
               izčistiti, tako da bomo resnično lahko rekli, da smo vsi proti sivi ekonomi, da pa ne
               bi to breme samo nekateri prevzeli, druge izjeme pa ne, kajti ta zakon omogoča tudi
               izjeme. In to, da so izjeme, je seveda zelo nevarno, ali se sploh lahko lotimo potem
               odprave sive ekonomije v Sloveniji. Če so izjeme, bo to zelo težko.</p>
            </sp>
            <sp xml:id="SDZ7-Redna-08-2015-05-19.sp193">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnica Vlade, državna sekretarka na ministrstvu za finance mag.
               Mateja Vraničar.</p>
            </sp>
            <sp xml:id="SDZ7-Redna-08-2015-05-19.sp194">

               <speaker>MAG. MATEJA VRANIČAR:</speaker>

               <p>Hvala lepa za besedo.</p>
               <p>Ob koncu te razprave bi se rada osredotočila samo na nekaj ključnih poudarkov, ki se
               tičejo neposredno zakona, ki je danes v obravnavi. Ne bi rada širila te razprave še
               na druge teme, ki so bile izpostavljene, od bank do preiskovanja drugih zlorab,
               tajkunov in tako naprej.</p>
               <p>Celotna razprava se je danes osredotočila v bistvu na tri točke. Prva točka gre za
               načelno vprašanje, ali je predlagani sistem potrjevanja računov sprejemljiv za
               slovensko okolje ali ni. Res je, ta predlagani sistem predstavlja veliko spremembo in
               vemo, da so se ob podobnih spremembah, ki so bile predlagane v preteklosti, ravno
               tako kresala mnenja, ali bo sistem primeren ali ne bo, ali bo učinkovit ali ne bo,
               ali bo povzročal številne dodatne stroške. Če vztrajamo na tem, da bo predlagani
               sistem zavezancem povzročil velike stroške, to pomeni, da pristajamo na tezo, da
               dandanes zavezanci praviloma nimajo urejenega svojega računovodstva in izdajanja
               računov, ker če ga imajo, potem v bistvu ta sistem pomeni samo nadgradnjo njihovega
               obstoječega sistema s povezavo na informacijski sistem Finančne uprave. Za male
               davčne zavezance, vključno z zavezanci, ki se ukvarjajo z domačo in umetnostno
               obrtjo, če bodo želeli to izkoristiti seveda, je oziroma bo na razpolago na spletni
               strani Finančne uprave sistem, ki bo omogočal neposredno potrjevanje računov ali pa
               naknadno potrjevanje računov, izpisanih v vezani knjigi računov.</p>
               <p>Drugi dve področji, ki smo se ju danes dotaknili, sta področji kazni oziroma
               prekrškov, njihove sorazmernosti. Ne smemo pozabiti, da že po osnovnih načelih
               prekrškovnega prava je treba za to, da nekomu izrečeš globo, dokazati, da je ravnal
               naklepno oziroma z veliko malomarnostjo, ampak vsekakor pomisleki, ki so bili danes
               izrečeni, terjajo nekaj dodatnega dela za pripravo zakona za drugo obravnavo.</p>
               <p>In zadnje področje, ki sem ga zaznala kot neko rdečo nit – izjeme; ali izjeme da ali
               izjeme ne. Nekatere razprave so si bile glede tega zelo nasprotujoče. Dosedanja javna
               razprava se je usmerila močno v smer, da ne sme biti nobenih izjem. Priznam pa, da je
               bila razprava zelo diametralno nasprotna, nekateri so zahtevali izjeme zase, drugi so
               zahtevali, da če bo veljalo za njih, mora veljati za vse ostale. Zaradi tega ta
               predlog zakona za slovenske davčne zavezance ne predvideva nobene izjeme. Možna
               izjema izhaja zgolj iz Zakona o davku na dodano vrednost, če nekomu že po osnovnem
               principu ni treba izdati računa, seveda ne moremo od njega zahtevati, da ta račun
               potrdi. Edina izjema tu v samem sistemu je prodaja na daljavo, kjer pa bi morali
               poseči v tujo jurisdikcijo oziroma v jurisdikcijo tujih davčnih zavezancev, tega pa s
               slovenskim zakonom ne moremo. Sploh pri tej prodaji na daljavo gre v veliki meri za
               primere, ki so povezani s plačilom preko sistema plačilnega posrednika, in zaradi
               tega obstaja možnost nadzora skozi druge mehanizme.</p>
               <p>Če strnem, ocenjujem, da je razprava pokazala, da je zakon v osnovi primeren za
               nadaljnjo obravnavo, da zahteva na nekaterih točkah še nekaj dodatne razprave in v
               tem smislu se vam za to današnjo razpravo tudi zahvaljujem.Hvala.</p>
            </sp>
            <sp xml:id="SDZ7-Redna-08-2015-05-19.sp195">

               <speaker>PREDSEDNIK DR. MILAN BRGLEZ:</speaker>

               <p>Vsi prijavljeni razpravljavci, ki ste to želeli, ste dobili besedo. Ostalo nam je še
               8 minut, torej čas, določen za razpravo, še ni potekel. Zato sprašujem, ali želi na
               podlagi prvega odstavka 71. člena Poslovnika Državnega zbora še kdo razpravljati. Ne
               vidim potrebe po tem. Zato zaključujem razpravo.</p>
               <p>O predlogu sklepa, da je predlog zakona primeren za nadaljnjo obravnavo, bomo v
               skladu s časovnim potekom seje Državnega zbora odločali čez pol ure v okviru
               glasovanj.</p>
               <p>S tem prekinjam to točko dnevnega reda.</p>
               <p>Prekinjam tudi 8. sejo Državnega zbora, ki jo bomo z glasovanji nadaljevali ob 21.
               uri 45 minut.</p>
               <stage type="time">(Seja je bila prekinjena ob 21.15 in se je nadaljevala ob 21.47.)</stage>
            </sp>
            <sp xml:id="SDZ7-Redna-08-2015-05-19.sp196">

               <speaker>PREDSEDNIK DR. MILAN BRGLEZ:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Nadaljujemo s prekinjeno sejo zbora. Prehajamo na glasovanje zbora o predlogih
               odločitev. Poslance in poslanke prosim, da preverite delovanje glasovalnih
                  naprav. <title>Nadaljujemo s prekinjeno 5. točko dnevnega reda, to je s prvo obravnavo Predloga zakona o
                  prikritih vojnih grobiščih in pokopu žrtev.</title>
               </p>
               <p>Prehajamo na odločanje o naslednjem predlogu sklepa: Predlog Zakona o prikritih
               vojnih grobiščih in pokopu žrtev je primeren za nadaljnjo obravnavo.</p>
               <p>Obrazložitev glasu v imenu Poslanske skupine Nove Slovenije - krščanskih demokratov
               gospa Ljudmila Novak.</p>
            </sp>
            <sp xml:id="SDZ7-Redna-08-2015-05-19.sp197">

               <speaker>LJUDMILA NOVAK (PS NSi):</speaker>

               <p>V Novi Sloveniji bomo seveda ta zakon podprli, glasovali za. Pripravili smo ga z
               dobrim namenom, ker smo mislili, da je v Sloveniji že dozorel čas, da je v vseh nas
               želja, da mrtve dostojno pokopljemo. Žal mi je, da se je današnja razprava sprevrgla
               v ideološko razpravo, s čimer smo znova razžalili svojce žalujočih oziroma svojce
               teh, ki so bili žrtve in pa tudi njih same.</p>
               <p>Ne glede na to v Novi Sloveniji vztrajamo, da je ta zakon dober. Seveda pa je
               potrebna politična volja, da bi ta zakon tudi izvrševali, zagotovljena sredstva in če
               bi vse to dosegli s podporo temu zakonu, potem bi lahko naredili v Sloveniji pomemben
               korak naprej.</p>
            </sp>
            <sp xml:id="SDZ7-Redna-08-2015-05-19.sp198">

               <speaker>PREDSEDNIK DR. MILAN BRGLEZ:</speaker>

               <p> Obrazložitev glasu v imenu Poslanske skupine Zavezništvo gospod Jani Möderndorfer.
           </p>
            </sp>
            <sp xml:id="SDZ7-Redna-08-2015-05-19.sp199">

               <speaker>JANI (JANKO) MÖDERNDORFER (PS ZaAB):</speaker>

               <p>Hvala lepa.</p>
               <p>Tako kot sem napovedal v samem začetku, tudi pri sami predstavitvi stališča, da bomo
               po sami razpravi sporočili, kakšna je naša odločitev.</p>
               <p>Sama razprava je do zadnjega več kot jasno pokazala, da v resnici ta zakon ne bo
               prinesel nobene sprave. Tudi je jasno, da v resnici – in to nam je najbolj hudo in
               obžalujemo – , da te kosti v resnici vsi zlorabljajo v politične namene, zato da
               razlagajo eno in drugo stran, kaj je prav in kaj ne.</p>
               <p>V poslanski skupini smo se zato seveda tudi po resnem razmisleku odločili, da bomo
               glasovali po lastni vesti. Hvala.</p>
            </sp>
            <sp xml:id="SDZ7-Redna-08-2015-05-19.sp200">

               <speaker>PREDSEDNIK DR. MILAN BRGLEZ:</speaker>

               <p> Glasujemo. Navzočih je 78 poslank in poslancev, za je glasovalo 36, proti 23.</p>
               <p><stage>(Za je glasovalo 36.)</stage> <stage>(Proti 23.)</stage></p>
               <p>Ugotavljam, da je zbor sklep sprejel, zato bo predlog zakona dodeljen v obravnavo
               Odboru za delo, družino, socialne zadeve in invalide kot matičnemu delovnemu telesu.</p>
               <p>S tem zaključujem to točko dnevnega reda. <title>Nadaljujemo s prekinjeno 6. točko
                  dnevnega reda, to je s prvo obravnavo Predloga zakona o davčnem potrjevanju
                  računov.</title>
               </p>
               <p>Prehajamo na odločanje o naslednjem predlogu sklepa: Predlog zakona o davčnem
               potrjevanju računov je primeren za nadaljnjo obravnavo.</p>
               <p>Glasujemo. Navzočih je 83 poslank in poslancev, za je glasovalo 60, proti 22.</p>
               <p><stage>(Za je glasovalo 60.)</stage> <stage>(Proti 22.)</stage></p>
               <p>Ugotavljam, da je zbor sklep sprejel, zato bo predlog zakona dodeljen v obravnavo
               Odboru za finance in monetarno politiko kot matičnemu delovnemu telesu.</p>
               <p>S tem zaključujem to točko dnevnega reda. <title>Prehajamo na prekinjeno 1. točko
                  dnevnega reda, to je na vprašanja poslank in poslancev.</title>
               </p>
               <p>Pregled predlogov sklepov poslank in poslancev za razpravo o odgovorih predsednika
               Vlade, ministrici in ministrov je objavljen na e- klopi.</p>
               <p>V skladu s predlogom poslanca Luka Mesca bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               finance dr. Dušana Mramorja na poslansko vprašanje Luke Mesca v zvezi z vlogo sklada
               Cinven ter nemškega Telekoma pri postopkih privatizacije družbe Telekom.</p>
               <p>Obrazložitev glasu v imenu Poslanske skupine Združena levica Luka Mesec.</p>
            </sp>
            <sp xml:id="SDZ7-Redna-08-2015-05-19.sp201">

               <speaker>LUKA MESEC (PS ZL):</speaker>

               <p>Hvala za besedo, gospod predsednik.</p>
               <p>Finančnemu ministru Dušanu Mramorju sem včeraj postavil poslansko vprašanje v zvezi
               z domnevnim dogovarjanjem med prevzemniki slovenskega Telekoma, se pravi Deutsche
               Telekomom na eni strani in skladom špekulativnega kapitala Cinven na drugi strani.
               Namreč, dva člana vlade, se pravi sekretar na Ministrstvu za finance Metod Dragonja
               in gospodarski minister Zdravko Počivalšek, sta za tednik Mladina potrdila, da je
               bila Vlada informirana, da je med tema dvema pravnima subjektoma prišlo do
               nelegalnega dogovarjanja z namenom, da poskušajo čim bolj znižati ceno Telekoma, pri
               čemer naj bi sklad Cinven odigral vlogo preprodajalca Telekoma; se pravi nekoga, ki
               bo Telekom kupil, zato da ga kasneje proda Deutsche Telekomu. Finančni minister Dušan
               Mramor je navedbe zanikal. Trdil je, da sta jih tako Počivalšek kot Metod Dragonja
               demantirala, in povedal, če ga citiram, da <q>"so bile navedbe v tedniku Mladina napačne
               in nepoštene, saj Metod Dragonja takšne izjave ni dal, niti ni bil s strani novinarja
               zaprošen za izjavo, ampak sta v neprimernem trenutku o tej zadevi izmenjala nekaj
               besed, kar je novinar izkoristil in vse besede državnega sekretarja vzel grobo iz
               konteksta neformalnega pogovora,"</q> konec citata. To je bil odgovor finančnega
               ministra, ampak na tednik Mladina smo povprašali, če je res prišlo do demantija in na
               kakšen način naj bi prišlo do teh napačnih navedb, nakar se je tednik Mladina odzval
               za vso slovensko javnost in jasno povedal, da ni šlo za napačno povzemanje, ampak je
               šlo za dobesedno citiranje odgovorov, ki sta jih tako gospod Dragonja kot gospod
               Počivalšek podala pisno. Gospod Počivalšek celo preko svoje piar službe, se pravi je
               šlo za uradno izjavo, da je obveščen o tem, da naj bi prišlo do dogovarjanja med
               Cinvenom in Deutsche Telekomom.</p>
               <p>Poleg tega ni šlo za neko povzemanje, grobo trganje iz konteksta, kot je rekel
               finančni minister Dušan Mramor, izjav iz konteksta, ampak je šlo za dobesedno
               citiranje. In tukaj se pojavlja dvom o kredibilnosti izjav finančnega ministra in
               predvsem o tem, kaj se zares dogaja v privatizaciji Telekoma. Namreč, poslansko
               vprašanje smo mu poslali 3 dni prej in ni mogel biti nepripravljen, ampak je šlo za
               zavedno sprenevedanje. Zato v Združeni levici predlagamo, da se o tem v Državnem
               zboru resno pogovorimo … <stage>/ izklop mikrofona/</stage></p>
            </sp>
            <sp xml:id="SDZ7-Redna-08-2015-05-19.sp202">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 78 poslank in poslancev, za je glasovalo 12, proti pa 45.</p>
               <p><stage>(Za je glasovalo 12.)</stage> <stage>(Proti 45.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca mag. Anžeta Logarja bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za finance dr. Dušana Mramorja na poslansko vprašanje mag. Anžeta Logarja v
               zvezi z izpolnitvijo napovedi iz načrta razvojnih programov za leto 2016.</p>
               <p>Glasujemo. Navzočih je 82 poslank in poslancev, za jih je glasovalo 24, proti pa 55.</p>
               <p><stage>(Za je glasovalo 24.)</stage> <stage>(Proti 55.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca mag. Marka Pogačnika bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za finance dr. Dušana Mramorja na poslansko vprašanje mag. Marka Pogačnika v
               zvezi s poravnanjem zakonskih obveznosti Slovenskega državnega holdinga.</p>
               <p>Glasujemo. Navzočih je 83 poslank in poslancev, za je glasovalo 26, proti pa 50.</p>
               <p><stage>(Za je glasovalo 26.)</stage> <stage>(Proti 50.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Matjaža Hanžka bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               infrastrukturo dr. Petra Gašperšiča na poslansko vprašanje Matjaža Hanžka v zvezi
               obratovanjem bloka 6 Termoelektrarne Šoštanj.</p>
               <p>Glasujemo. Navzočih je 78 poslank in poslancev, za jih je glasovalo 12, proti pa 49.</p>
               <p><stage>(Za je glasovalo 12.)</stage> <stage>(Proti 49.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca gospoda Franca Breznika bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za finance dr. Dušana Mramorja na poslansko vprašanje gospoda Franca
               Breznika v zvezi s trošarinsko politiko.</p>
               <p>Glasujemo. Navzočih je 79 poslank in poslancev, za je glasovalo 22, proti 48.</p>
               <p><stage>(Za je glasovalo 22.)</stage> <stage>(Proti 48.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca gospoda Zvonka Laha bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za infrastrukturo dr. Petra Gašperšiča na poslansko vprašanje Zvonka Laha v
               zvezi s sofinanciranjem električne energije iz obnovljivih virov.</p>
               <p>Glasujemo. Navzočih je 80 poslank in poslancev, za je glasovalo 32, proti 47.</p>
               <p><stage>(Za je glasovalo 32.)</stage> <stage>(Proti 47.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Mihe Kordiša bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               finance dr. Dušana Mramorja na poslansko vprašanje Mihe Kordiša v zvezi s
               predstavniki Mednarodnega denarnega sklada.</p>
               <p>Obrazložitev glasu v imenu Poslanske skupine Združena levica Miha Kordiš.</p>
            </sp>
            <sp xml:id="SDZ7-Redna-08-2015-05-19.sp203">

               <speaker>MIHA KORDIŠ (PS ZL):</speaker>

               <p>Najlepša hvala, predsedujoči, za besedo.</p>
               <p>V Združeni levici nam je padel v oči del programa stabilnosti, v katerega je Vlada
               zapisala, da bo eden izmed ukrepov Slovenije, bom kar citiral, <q>"postopna vpeljava
               poročil o učinkovitosti v sistem javnih financ. Skupaj z IMF bo opravljen benchmark
               in pregled postopkov na področjih socialne politike in šolstva, ki bo služila za
               oblikovanje izboljšav v sistemu,"</q> konec citata. O tem sem v ponedeljek povprašal
               našega finančnega ministra Dušana Mramorja, ki je odgovoril, da je IMF pri nas na
               njegovo povabilo in da secira področju sociale, zdravstva in šolstva. Če to, da je
               Mednarodni denarni sklad na obisku in globoko v drobovju neke domnevno suverene
               države na povabilo finančnega ministra, ni razlog za razpravo v Državnem zboru, potem
               ne vem, kaj lahko še je. Hvala.</p>
            </sp>
            <sp xml:id="SDZ7-Redna-08-2015-05-19.sp204">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 78 poslank in poslancev, za je glasovalo 11, proti 50.</p>
               <p><stage>(Za je glasovalo 11.)</stage> <stage>(Proti 50.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Andreja Čuša bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra
               zakmetijstvo, gozdarstvo in prehrano mag. Dejana Židana na poslansko vprašanjeAndreja
               Čuša v zvezi z Uredbo za mlade kmete.</p>
               <p>Glasujemo. Navzočih je 79 poslank in poslancev, za je glasovalo 25, proti 47.</p>
               <p><stage>(Za je glasovalo 25.)</stage> <stage>(Proti 47.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanke gospe Anje Bah Žibert bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministrice za notranje zadeve mag. Vesne Györkös Žnidar na poslansko vprašanje gospe
               Anje Bah Žibert v zvezi z zagotavljanjem enake obravnave pri vzdrževanju javnega reda
               ter varovanje življenja in osebne varnosti na javnih prireditvah.</p>
               <p>Glasujemo. Navzočih je 79 poslank in poslancev, za je 22 glasovalo, proti 55.</p>
               <p><stage>(Za je glasovalo 22.)</stage> <stage>(Proti 55.)</stage></p>
               <p>Ugotavljam, da sklep ni sprejet. S tem zaključujem to točko dnevnega reda.</p>
               <p>Poslanke in poslance prosim, da zaradi jutrišnje obravnave 9. točke, ki bo potekala
               na seji brez navzočnosti javnosti, iz dvorane odnesete vsa gradiva, in da v skladu z
               11. členom Uredbe o varovanju tajnih podatkov jutri s seboj prinesete svoje poslanske
               izkaznice.</p>
               <p>Prekinjam 8. sejo Državnega zbora, ki jo bomo nadaljevali jutri ob 9. uri. Hvala.
                  <stage type="time">(SEJA JE BILA PREKINJENA 19. MAJA 2015 OB 22.05.)</stage>
               </p>
            </sp>
         </div>
      </body>
   </text>
</TEI>