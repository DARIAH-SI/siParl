<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ7-Redna-18-2016-04-22">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|1E37CE42EF3F725DC12580030031D3DB</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=1E37CE42EF3F725DC12580030031D3DB</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-18-2016-04-22.DZ" n="18">
               <name>Redna</name>
               <date when="2016-04-22"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-18-2016-04-22.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 18. seje</stage>
            <stage type="chairman">Sejo so vodili predsednik Državnega zbora dr. Milan Brglez in podpredsednika
            Primož Hainz in mag. Bojana Muršič.</stage>
            <stage type="time">Seja se je začela ob 10. uri. </stage>


            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam nadaljevanje 18. seje Državnega zbora.</p>
               <p>Obveščena sem, da se današnje seje ne morejo udeležiti naslednje poslanke in
               poslanci: mag. Mirjam Bon Klanjšček, Irena Grošelj Košnik, Violeta Tomić, Eva Irgl,
               Iva Dimic od 15. ure dalje, dr. Milan Brglez do 11. ure, Suzana Lep Šimenko, mag.
               Andrej Šircelj, Matjaž Hanžek, Miha Kordiš, Žan Mahnič, Marjan Dolinšek, Matjaž
               Nemec, Luka Mesec, dr. Franc Trček, Andrej Čuš, Jan Škoberne, Jožef Horvat od 12. ure
               dalje.</p>
               <p>Vse prisotne lepo pozdravljam!</p>
               <p>Prehajamo na <title>8. TOČKO DNEVNEGA REDA – DRUGA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O DELOVNEM ČASU IN OBVEZNIH POČITKIH MOBILNIH
                  DELAVCEV TER O ZAPISOVALNI OPREMI V CESTNIH PREVOZIH, REDNI POSTOPEK.</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
               obrazložitev predloga zakona dajem besedo predstavniku Vlade, državnemu sekretarju na
               Ministrstvu za infrastrukturo mag. Klemnu Potisku.</p>
            </sp>
            <sp who="SDZ7:PotisekKlemen">

               <speaker>MAG. KLEMEN POTISEK:</speaker>

               <p>Spoštovani poslanke in poslanci!</p>
               <p>Pred vami je Predlog zakona o spremembah in dopolnitvah Zakona o delovnem času in
               obveznih počitkih mobilnih delavcev ter o zapisovalni opremi v cestnih prevozih.
               Predlog zakona vsebuje popravke in spremembe, ki so potrebne zaradi Uredbe številka
               165/2014 o tahografu v cestnem prometu, ki med drugim razveljavlja Uredbo številka
               3821/85, ki prav tako ureja področje tahografov. Popraviti je treba predvsem
               sklicevanje v zakonu iz Uredbe številka 3821/85 na Uredbo številka 165/2014 ter
               ustrezno prenesti nekatere vsebine iz te uredbe v zakon. Na podlagi Uredbe številka
               165/2014 bo med drugim uveden nov pametni tehnološko naprednejši tahograf, s katerim
               se bo zmanjšala možnost manipulacij na področju socialne zakonodaje. Poleg tega bodo
               posodobljeni postopki nadzora nad socialno zakonodajo v cestnem prometu, gre za
               pravila o časih vožnje, odmorih in počitkih voznikov. Obveznost uvedbe pametnega
               tahografa je predvidena za leto 2019, kar bo urejeno s posebnimi izvedbenimi akti
               Evropske komisije. Večina določb prej omenjene uredbe se v delih, ki urejajo področje
               uporabe tahografov, vozniških kartic in tahografskih vložkov, začne uporabljati v
               letu 2016. S to novelo zakona urejamo omenjena področja uredbe.</p>
               <p>Poleg navedenega pa predlog zakona vsebuje še nekatere manjše spremembe predvsem na
               področju tahografskih delavnic in kazenskih določb. Najlepša hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Predlog zakona je obravnaval Odbor za infrastrukturo, okolje in prostor kot matično
               delovno telo. Za predstavitev poročila odbora dajem besedo predsedniku gospodu Igorju
               Zorčiču.</p>
            </sp>
            <sp who="SDZ7:ZorčičIgor">

               <speaker>IGOR ZORČIČ (PS SMC):</speaker>

               <p>Spoštovana podpredsednica, hvala za besedo.</p>
               <p>Odbor za infrastrukturo, okolje in prostor je na 19. seji dne 6. 4. 2016 kot matično
               delovno telo obravnaval Predlog zakona o spremembah in dopolnitvah Zakona o delovnem
               času in obveznih počitkih mobilnih delavcev ter v zapisovanju premij v cestnih
               prevozih, ki ga je Državnemu zboru v obravnavo po rednem postopku predložila
               Vlada.</p>
               <p>Na seji odbora so sodelovali predstavniki Ministrstva za infrastrukturo, Komisija
               Državnega sveta za lokalno samoupravo in regionalni razvoj ter Zakonodajno-pravne
               službe. V poslovniškem roku je bil vložen amandma poslanskih skupin SMC, Desus in SD
               k 11 členu.</p>
               <p>V dopolnilni obrazložitvi je v imenu predlagatelja državni sekretar na Ministrstvu za
               infrastrukturo gospod Klemen Grebenšek pojasnil, da predlog zakona vsebuje popravke
               in spremembe, ki so potrebni zaradi sprejetja uredbe EU o tahografu v cestnem
               prometu. V veljavnem zakonu je zato treba popraviti predvsem sklicevanja na
               razveljavljeno uredbo ter ustrezno prenesti nekatere vsebine iz nove uredbe. Na
               podlagi nove uredbe bo med drugim uveden nov pametni tehnološko naprednejši tahograf,
               posodobljeni in usklajeni pa bodo tudi postopki nadzora nad socialno zakonodajo v
               cestnem prometu. Večina določb nove uredbe se v delih, ki urejajo področje uporabe
               tahografov, vozniških kartic in tahografskih vložkov, začne uporabljati že v letu
               2016. Obveznost uvedbe pametnega tahografa pa je predvidena za leto 2019, kar bo
               urejeno s posebnimi izvedbenim akti Evropske komisije. Poleg tega predlog zakona
               vsebuje tudi nekatere manjše spremembe na področju tahografskih delavnic in kazenskih
               določb.</p>
               <p>Predstavnica Zakonodajno-pravne službe je pojasnila, da so spremembe ZPS k 11. členu
               ustrezno upoštevane z vloženim amandmajem koalicijskih poslanskih skupin, pripombam k
               4. in 16. členu pa je predlagatelj podal ustrezno pisno pojasnilo. Predsednik
               Komisije Državnega sveta za lokalno samoupravo in regionalni razvoj je poudaril, da
               komisija predlog zakona podpira.</p>
               <p>V kratki razpravi poslank in poslancev je bila izražena pozitivna ocena rešitvam, ki
               jih vsebuje predlog zakona, saj bodo po njihovem mnenju prispevale zlasti k večji
               varnosti v cestnem prometu.</p>
               <p>Po razpravi je odbor sprejel omenjeni amandma poslanskih skupin koalicije.</p>
               <p>Odbor je v skladu s 128. členom Poslovnika Državnega zbora glasoval o vseh členih
               predloga zakona skupaj in jih sprejel.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima Poslanska skupina Socialnih
               demokratov, zanjo gospa Marija Bačič.</p>
            </sp>
            <sp who="SDZ7:BačičMarija">

               <speaker>MARIJA BAČIČ (PS SD):</speaker>

               <p>Hvala za besedo, gospa podpredsednica. Lepo pozdravljeni, poslanke in poslanci!</p>
               <p>Pred nami je Predlog zakona o spremembah in dopolnitvah Zakona o delovnem času in
               obveznih počitkih mobilnih delavcev ter o zapisovanju opreme v cestnih prevozih, ki
               ga je po rednem postopku predložila Vlada in vsebuje predvsem popravke in spremembe,
               ki so potrebni zaradi Evropske unije, Uredbe o tahografu v cestnem prometu. Zakon
               glede na uredbo uvaja nov pametni tehnološko naprednejši tahograf ter dodatno ureja
               postopke nadzora nad socialno zakonodajo v cestnem prometu, kot so na primer pravila
               o časih vožnje, odmorih in počitkih voznikov. Poleg navedenega pa predlog zakona
               vsebuje še nekatere manjše spremembe na področju tahografskih delavnic in kazenskih
               določb.</p>
               <p>Predlog zakona sledi načelom zakonitosti, enakosti pred zakonom in učinkovitosti ter
               zagotavlja, da s spremembami v zakonu in njegovo uporabo v praksi ne bodo nastale
               nepotrebne administrativne ovire. Hkrati pa zakon odpravlja nejasnosti glede
               kazenskih sankcij na nekaterih področjih in povečuje učinkovitost izvajanja
               nadzora.</p>
               <p>K predlogu zakona je pozitivno mnenje podal Državni svet. Pripombe zakonodajno-pravne
               službe pa so se uredile z amandmajem koalicije ter z ustreznim pisnim pojasnilom
               predlagatelja. Drugih predlogov amandmajev pa na predlog zakona ni bilo vloženih.</p>
               <p>Glede na navedeno bomo v Poslanski skupini Socialnih demokratov predlog zakona
               podprli. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina Združena levica, zanjo gospod Miha Kordiš.</p>
            </sp>
            <sp who="SDZ7:KordišMiha">

               <speaker>MIHA KORDIŠ (PS ZL):</speaker>

               <p>Hvala za besedo, predsedujoča.</p>
               <p>Predlog zakona, ki ga danes obravnavamo, vsebuje predvsem popravke in spremembe, ki
               so potrebne zaradi usklajevanja nacionalne zakonodaje z evropskimi uredbami. Uvajajo
               se novi tehnološko naprednejši tahografi in usklajujejo ter posodabljajo postopki
               nadzora nad socialno zakonodajo v cestnem prometu, predvsem pravilo o časih vožnje, o
               odmorih in počitkih voznikov. Gre za tehnični zakon, ki prenaša določbe, ki so že
               zapisane v zakonodaji Evropske unije.</p>
               <p>V Združeni levici bomo predlagano novelo Zakona o delovnem času in obveznih počitkih
               mobilnih delavcev podprli.</p>
               <p>Opozarjamo pa na to, da se mora zakon tudi izvajati. Kazni za pravne osebe so
               sorazmerno nizke glede na posledice, ki jih nespoštovanje določb o časih vožnje in
               odmorih mobilnih delavcev lahko povzroči. Kontrole nad spoštovanjem zakona morajo
               biti redne in temeljite. Poleg tega so nedavna razkritja nekaterih delavcev v
               nizkocenovnih prevoznih podjetjih razkrila, da se kot posledica pritiskov
               delodajalcev, omejitve o časih vožnje in odmorih voznikov ne upoštevajo. To je
               predvsem posledica dejstva, da je uporaba tahografa po točki B, prvega odstavka 2.
               Člena Uredbe ES 561/2006 obvezno samo za vozila, ki so zaradi svoje konstrukcije ali
               stalne opreme primerna za prevoz več kot devetih oseb skupaj z voznikom. Prav tako
               uporaba tahografa ni obvezna za vse voznike tovornih vozil, kjer največja dovoljena
               masa vozil skupaj s kakršnim koli priklopnikom ali polpriklopnikom ne presega 3,5
               tone. Zaradi omenjenih določil se je v Sloveniji pa tudi drugje po Evropi razvil
               poseben segment prevoznikov ljudi ali blaga, za katere sicer veljajo zakonske
               omejitve včasih vožnje in počitkih voznikov, vendar je ugotavljanje spoštovanja teh
               omejitev praktično nemogoče. Tako ti vozniki vozijo tudi po 12 ali več ur
               nepretrgoma, na mesec pa opravijo tudi preko 300 ur vožnje. To pomeni, da so
               velikokrat neprespani in utrujeni, njihova nizka koncentracija pa je lahko vzrok za
               nesrečo. Vozniki so predvsem prekarni delavci, v večini primerov samostojni
               podjetniki, ki delajo za podjetje, ki nudijo nizkocenovne prevozne storitve. Ker je
               edini pogoj za opravljanje dela opravljen vozniški izpit za B kategorijo, je nabor
               kandidatov za opravljanje teh del neomejen. Podjetja, ki najemajo te espeje, se tega
               dobro zavedajo in v kombinaciji z nezmožnostjo nadzora državnih organov nad
               spoštovanjem določil o omejitvi časa vožnje to uspešno izkoriščajo. Nad temi vozniki
               se vršijo pritiski po še več opravljenih prevozih v čim krajšem času. Tako se dobički
               kujejo na brezpravnih položajih delavcev, ki te dobičke ustvarjajo, na znižanje
               prometne varnosti in na tveganju življenj potnikov, ki te storitve plačujejo. Poleg
               tega nizkocenovni prevozniki, ki se izogibajo vsem prej naštetim omejitvam,
               predstavljajo nelojalno konkurenco javnemu železniškemu in avtobusnemu prometu, kjer
               se vse te omejitve dosledno upoštevajo.</p>
               <p>V Združeni levici bomo, kot že rečeno, novelo zakona podprli. V prihodnje pa je treba
               delati na uvedbi tahografov ali drugih učinkovitih načinih nadzora delovnih časov
               voznikov v vozilih, ki se uporabljajo za komercialen prevoz blaga in oseb, pa so po
               sedanji ureditvi iz tega izvzeti. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina Nove Slovenije – krščanskih demokratov, zanjo gospa Iva
               Dimic.</p>
            </sp>
            <sp who="SDZ7:DimicIva">

               <speaker>IVA DIMIC (PS NSi):</speaker>

               <p>Spoštovana predsedujoča, spoštovani predstavniki ministrstva, kolegice in kolegi!</p>
               <p>Uvajanje novega pametnega in tehnološko naprednejšega tahografa ali po slovensko
               nadzorne naprave, ki bo preprečila številne zlorabe, v temu trenutku še ne pomeni
               tudi njegove dejanske umestitve v naš sistem nadzora. Gre namreč za večstopenjsko
               časovno uvajanje, ki se bo zaključilo leta 2019 z njihovo obvezno vgradnjo v nova
               vozila. Glede na to, da nadzorni organi ugotavljajo največ kršitev odmorov in časov
               počitkov in voženj ter manipulacij s tahografi, je prav, da so globe za te kršitve
               visoke. Namen vgrajenih tahografov je preprečevanje prirejanja podatkov o času vožnje
               in počitkih, zato je vsakršna zloraba te nadzorne naprave predmet strogega
               sankcioniranja.</p>
               <p>V Novi Sloveniji menimo, da so te kršitve mnogokrat tudi posledica pomanjkljivega
               strokovnega znanja s področja vodenja evidenc, izračunavanja nočnega dela, povprečja
               delovnega časa 16 tednov, snemanja kartic voznikov in pravilne uporabe kartic in
               tahografskih lističev, tudi zato, ker imajo države članice Evropske unije različne
               predpise o nočnem času. Zato se sprašujemo, ali niso kazni za nepravilno uporabo
               tahografov za delodajalce in njihove odgovorne osebe morda previsoke, posebno, če
               mora delodajalec odgovarjati za nepravilno uporabo, ki jo je dejansko povzročil
               voznik brez vednosti delodajalca. Po drugi strani pa ne smemo dopuščati, da ravno
               delodajalci, pri katerih izrazito prevladuje interes dobička, voznike dobesedno
               prisilijo, da kršijo predpise, tudi s prirejanjem podatkov s tahografom.</p>
               <p>Predlagatelj zakona zagotavlja, da novela prinaša večjo varnost v cestnem prometu,
               zmanjšuje možnosti izkoriščanja mobilnih delavcev ter preprečuje sivo ekonomijo in
               krepi pošteno konkurenco v panogi. To drži, vendar le pod pogojem, da bo tudi nadzor
               svojo nalogo dobro opravljal. Postopki nadzora nad socialno zakonodajo v cestnem
               prometu še zdaleč ne zagotavljajo zadostnega sankcioniranja največjih kršiteljev, o
               katerih pogosto poročajo mediji. Zato bo treba na tem področju še veliko postoriti,
               ne zgolj prenašati smernic iz evropskih direktiv.</p>
               <p>Poslanci Nove Slovenije – krščanskih demokratov noveli zakona o spremembah in
               dopolnitvah Zakona o delovnem času in obveznih počitkih mobilnih delavcev ter o
               zapisovalni opremi v cestnih prevozih ne bomo nasprotovali.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina nepovezanih poslancev, zanjo gospod Franc Laj.</p>
            </sp>
            <sp who="SDZ7:LajFranc">

               <speaker>FRANC LAJ (PS NP):</speaker>

               <p>Spoštovana predsedujoča, spoštovani predstavniki ministrstva, drage kolegice in
               kolegi!</p>
               <p>V Poslanski skupini nepovezanih poslancev podpiramo novelo zakona o spremembah in
               dopolnitvah Zakona o delovnem času in obveznih počitkih mobilnih delavcev ter o
               zapisovalni opremi v cestnih prevozih, saj gre za uskladitev slovenske zakonodaje z
               evropskim pravnim redom, pa tudi zaradi možnih pozitivnih učinkov na več področjih,
               predvsem pa zaradi tega, ker ima Slovenija specifično geografsko lego. Preko
               Slovenije potekajo tudi izredno pomembne cestnoprometne povezave vzhod–zahod,
               sever–jug, ki so zelo obremenjene s tranzitnim kamionskim prometom. Pričakujemo, da
               bo uvedba novega pametnega in tehnološko naprednega tahografa ter usklajeni postopki
               nadzora nad časom vožnje, odmorih in počitkih voznikov prispevali: prvič, k večji
               prometni varnosti, manj utrujenih, izčrpanih voznikov na cesti pomeni manj nesreč,
               manj izgubljenih življenj in večjo pretočnost prometnic; drugič, zmanjšanju možnosti
               izkoriščanja delavcev; tretjič, zmanjšanju sive ekonomije; in četrtič, h krepitvi
               poštene, zdrave konkurence v panogi cestnega tovornega prometa, kar je dobro za naše
               prevoznike, saj se s tem zmanjšuje tudi nelojalna konkurenca.</p>
               <p>V Poslanski skupini nepovezanih poslancev smo zadovoljni, da se v tem primeru
               pravočasno usklajuje slovenska zakonodaja z evropskim pravnim redom, kar je, žal,
               bolj izjema kot pravilo, škoda, ker le tako lahko na premišljen, koristen in
               učinkovit način prenašamo evropske direktive in evropske uredbe, kar bi zaradi naše
               majhnosti lahko bila tudi naša konkurenčna prednost. Upamo, da bo v bodoče tako.
               Hvala za vašo pozornost.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina Stranke modernega centra, zanjo gospod Anton Danilo
               Ranc.</p>
            </sp>
            <sp who="SDZ7:RancDaniloAnton">

               <speaker>ANTON DANILO RANC (PS SMC):</speaker>

               <p>Predsedujoča, hvala za besedo. Lep pozdrav poslankam in poslancem in tudi državnemu
               sekretarju mag. Klemnu Potisku!</p>
               <p>V Poslanski skupini SMC menimo, da novela zakona o spremembah in dopolnitvah Zakona o
               delovnem času in obveznih počitkih mobilnih delavcev ter o zapisovalni opremi v
               cestnih prevozih vsebuje pomembne spremembe na področju uvedbe naprednejših
               tehnologij na področju tahografske opreme. Gre sicer za pomembne dopolnitve, ki so
               nujne zaradi prenosa evropske zakonodaje in se nanašajo predvsem na uporabo
               tahografa, vozniških kartic in tahografskih vložkov. Vključene so tudi manjše
               spremembe glede tahografskih delavnic in bolj jasna opredelitev področja
               sankcioniranja. Uvaja se torej pravna podlaga za uvedbo sistema pametnih tahografov
               in podlaga za posodobljene postopke nadzora nad pravili, ki veljajo za mobilne
               delavce. To pomeni predvsem pravila o časih vožnje, odmorih, počitkih voznikov. Na
               podlagi obstoječe uredbe bo med drugim uveden pametni tehnološki naprednejši
               tahograf, ki predstavlja pomemben korak naprej pri zagotavljanju poštene konkurence
               na notranjem trgu cestnega prometa. Evropska zakonodaja na tem področju zasleduje
               cilj, da države članice opravijo minimalno število cestnih preverjanj in okrepijo
               nadzor na daljavo, kjer komunikacija poteka na relaciji tahografa in nadzornega
               organa, saj gre za sistem, ki je povezan z globalnim satelitskim navigacijskim
               sistemom in je ustrezen in stroškovno učinkov način za avtomatsko zapisovanje
               položaja vozila. Seveda bo ob izboljšavi teh tehničnih elementov in postopkov nadzora
               treba uvesti tudi sistem učinkovitih sorazmernih in nediskriminatornih kazni. Prav
               tako bodo posodobljeni in usklajeni postopki nadzora nad socialno zakonodajo v
               cestnem prometu. Obveznost uredbe pametnih tahografov je sicer predvidena leta 2019,
               kar bo smiselno sledilo tehničnim izvedbam aktom Evropske komisije.</p>
               <p>Predlog zakona o delovnem času in obveznih počitkih mobilnih delavcev ter zapisovalni
               opremi v cestnih prevozih, ki ga danes obravnavamo, je le eden od korakov na tej
               poti, zato predlog v Poslanski skupini Stranke modernega centra podpiramo.</p>
               <p>Naj poudarim še enkrat, v Poslanski skupini Stranke modernega centra menimo, da bo
               uvedba teh tahografov bistveno prispevala tudi k varnostni v prometu, predvsem pa
               tudi preprečila morebitna izkoriščanja voznikov šoferjev s strani delodajalcev. Hvala
               lepa, hvala za pozornost.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina Slovenske demokratske stranke, zanjo gospod Bojan
               Podkrajšek.</p>
            </sp>
            <sp who="SDZ7:PodkrajšekBojan">

               <speaker>BOJAN PODKRAJŠEK (PS SDS):</speaker>

               <p>Spoštovana podpredsednica, državna sekretarja, spoštovani poslanke in poslanci!</p>
               <p>Predlog zakona o spremembah in dopolnitvah Zakona o delovnem času in obveznih
               počitkih mobilnih delavcev ter zapisovalni opremi v cestnem prevozih. Predlog zakona
               vsebuje predvsem popravke in spremembe, ki so potrebne zaradi Uredbe 165/2014 EU o
               tahografu v cestnem prometu. Za omenjeno uredbo o tahografu se bo med drugim
               postopoma uvedel nov pametno-tehnološko naprednejši tahograf. Posodobljeni in
               usklajeni pa bodo tudi postopki nadzora nad socialno zakonodajo v cestnem prometu,
               pravila o časih vožnje, odmorov in počitkih voznika.</p>
               <p>Na tem socialnem segmentu se nam zdi ta zakon še posebej pomemben.</p>
               <p>Uredba predvideva večstopenjsko časovno uveljavitev, to je marec 2016, tretji rok je
               pa odvisen od sprejema potrebnih izvedbenih aktov komisije, ki se nanašajo predvsem
               na specifikacijo prometnega tahografa. S spremembo zakona ureja uveljavitev tistega
               dela omenjene uredbe, ki se začne uporabljati v letu 2016. V tem letu je namreč
               Evropska komisija pripravila predlog izvedenih aktov, iz katerih izhaja način
               urejanja področja pametnega tahografa. To pomeni, da se bo večina določb omenjene
               uredbe, ki ureja uporabo tahografov, vozniških kartic, tahografnih vložkov in
               področje tahografnih delavnic začela uporabljati v letu 2016. Evropska komisija
               predvideva sprejetje teh izvedenih aktov za leto 2016. Po sprejetju teh izvedenih
               aktov, to pomeni v letu 2019, je predvidena tudi obvezna vgradnja pametnih tahografov
               v nova vozila.</p>
               <p>Glede na to, da so se predlogi Zakonodajno-pravne službe upoštevali, v Poslanskih
               skupini Slovenske demokratske stranke temu predlogu zakona ne bomo nasprotovali.
               Hvala za pozornost.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina Demokratične stranke upokojencev Slovenije, zanjo gospa
               Marjana Kotnik Poropat.</p>
            </sp>
            <sp who="SDZ7:KotnikPoropatMarjana">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovana podpredsednica. Spoštovane in spoštovani!</p>
               <p>Poslanke in poslanci Poslanske skupine Demokratične stranke upokojencev Slovenije
               bomo podprli predlog novele Zakona o delovnem času in obveznih počitkih mobilnih
               delavcev ter o zapisovalni opremi v cestnih prevozih. Menimo namreč, da predlog
               novele, ki prinaša uvedbo pametnega tehnološkega naprednejšega tahografa in usklajuje
               postopke nadzora nad socialno zakonodajo, znatno zmanjšuje možnosti izkoriščanja
               delavcev, torej voznikov, ki so še vedno pogosto žrtve izkoriščanja svojih
               delodajalcev ne glede na to, da so sodobni tahografi že zelo napredni.</p>
               <p>Ostali razlogi, zaradi katerih bomo v Poslanski skupini Desus ta zakon podprli, pa so
               naslednji. Menimo namreč, da novela s svojimi določbami prispeva k večji prometni
               varnosti, zmanjšuje sivo ekonomijo in omejuje nelojalno konkurenco med prevozniki.
               Dejstvo je, da manipulacija tahografov ni le slovenski problem. Ocenjeno je, da je
               vsak trenutek na evropskih cestah kar 45 tisoč tovornjakov, ki tako ali drugače
               zlorabljajo pravila, ki veljajo glede časa prevoza in zapovedanih obdobij počitkov.
               To pomeni, da so tveganja za nastanek nesreč toliko večja. Hkrati pa kršitelji med
               tovornjakarji pomenijo nelojalno konkurenco veliki večini tistih, ki se pravil
               držijo. Policisti so, žal, zelo slabo opremljeni za odkrivanje predvsem naprednejših
               goljufij, primanjkuje jim najbolj osnovne opreme, zato ob tem pozivamo pristojne, da
               slovenske policiste opremijo z ustrezno opremo, ki jim bo omogoča boljše in hitrejše
               odkrivanje prirejenih tahografov. Ne glede na naprednejše generacije tahografov je
               utopično pričakovati, da manipulacij zaradi uporabljene sodobne tehnologije ne bo
               več.</p>
               <p>Na koncu še enkrat ponovim, da bo Poslanska skupina Demokratične stranke upokojencev
               Slovenije to novelo zakona podprla. Hvala lepa.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker amandmaji k dopolnjenemu
               predlogu zakona niso bili vloženi, zaključujemo drugo obravnavo predloga zakona.</p>
               <p>Glasovanje o predlogu zakona bomo v skladu s časovnim potekom seje zbora opravili
               danes v okviru glasovanj, pol ure po prekinjeni 18. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>10. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  SPREMEMBI ZAKONA O PRVEM POKOJNINSKEM SKLADU REPUBLIKE SLOVENIJE IN PREOBLIKOVANJU
                  POOBLAŠČENIH INVESTICIJSKIH DRUŽB V OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavnici Vlade, državni sekretarki na Ministrstvu za
               finance mag. Mateji Vraničar Erman.</p>
            </sp>
            <sp who="SDZ7:VraničarErmanMateja">

               <speaker>MAG. MATEJA VRANIČAR ERMAN:</speaker>

               <p>Gospa predsedujoča, hvala za besedo. Gospe in gospodje poslanci!</p>
               <p>Poglavitna rešitev predloga zakona, ki je pred vami, skledi sklepu Komisije za nadzor
               javnih financ Državnega zbora in odgovoru Vlade Republike Slovenije na ta sklep.
               Namreč, Komisija za nadzor javnih financ je Vladi predlagala, da proučimo možnost
               sprememb več zakonov glede opravljanja obveznih revizij s strani Računskega sodišča
               in ga na ta način razbremenimo, saj je Računsko sodišče v zadnjem času pogosto
               opozarjalo na preobremenjenost zaradi vedno novih in dodatnih nalog.</p>
               <p>Vlada je v odgovoru na omenjeni sklep komisije v zvezi z Zakonom o Prvem pokojninskem
               skladu Republike Slovenije in preoblikovanju pooblaščenih investicijskih družb
               navedla, da je sklep komisije sprejemljiv.</p>
               <p>S predlogom zakona, ki je pred vami, se tako predlaga odprava vsakoletne revizije
               pravilnosti poslovanja Prvega pokojninskega sklada s strani Računskega sodišča.
               Vendar pa to ne pomeni, da ni nikakršnega nadzora nad skladom, saj že po veljavni
               zakonodaji tako Modra zavarovalnica, ki je upravljavka Prvega pokojninskega sklada,
               kot tudi sam Prvi pokojninski sklad sodita pod nadzor Agencije za zavarovalni
               nadzor.</p>
               <p>Upoštevaje navedeno predlagamo, da predlog zakona podprete tako v drugi kot tudi v
               tretji obravnavi. Hvala lepa.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo. Za predstavitev poročila odbora dajem besedo predsednici gospe Urški
               Ban.</p>
            </sp>
            <sp who="SDZ7:BanUrška">

               <speaker>URŠKA BAN (PS SMC):</speaker>

               <p>Najlepša hvala za besedo. Pozdravljeni vsi skupaj tudi z moje strani!</p>
               <p>Odbor za finance in monetarno politiko je na 22. seji 6. 4. 2016 kot matično delovno
               telo obravnaval Predlog zakona o spremembi Zakona o Prvem pokojninskem skladu
               Republike Slovenije in preoblikovanju pooblaščenih investicijskih družb, ki ga je
               Državnemu zboru v obravnavo predložila Vlada.</p>
               <p>Odboru je bilo posredovano mnenje Zakonodajno-pravne službe, ki k predlogu tega
               zakona ni imela pripomb. Odboru je bilo predloženo tudi mnenje Komisije Državnega
               sveta za gospodarstvo, obrt, turizem in finance, ki predlog zakona podpira.</p>
               <p>K predloženemu zakonu v poslovniškem roku kvalificirani predlagatelji niso vložili
               amandmajev. Na seji je bil podan predlog za amandma odbora k 1. členu predlagatelja
               poslanca Janka Vebra, o katerem je odbor glasoval in ga ni sprejel.</p>
               <p>Seji odbora so prisostvovali predstavniki Ministrstva za finance ter
               Zakonodajno-pravne službe.</p>
               <p>V uvodni dopolnilni obrazložitvi je državna sekretarka na predstavniki Ministrstvu za
               finance pojasnila, da se s predlaganim zakonom črta pristojnost Računskega sodišča za
               revizijo Prvega pokojninskega sklada in obenem sledi sklepu Komisije za nadzor javnih
               financ iz leta 2014. Pojasnila je, da sta tako Prvi pokojninski sklad kot njegov
               upravljavec Modra zavarovalnica, d. d., predmet nadzora Agencije za zavarovalni
               nadzor, zato dvojni nadzor ni potreben.</p>
               <p>V krajši razpravi je bila izražena podpora predlagani rešitvi ter izražena mnenja, da
               predlagana rešitev ne pomeni izgubo nadzora, poleg tega pa Računsko sodišče lahko
               opravi revizijo, če meni, da je to potrebno. Izraženo pa je bilo tudi mnenje, da
               nadzora Agencije za zavarovalni nadzor in nadzora Računskega sodišča ni mogoče
               enačiti ter da predlagana rešitev ni najbolj ustrezna.</p>
               <p>Odbor je v skladu s 128. členom Poslovnika Državnega zbora glasoval o vseh členih
               predloga zakona skupaj in jih sprejel. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima Poslanska skupina Nove
               Slovenije – krščanskih demokratov, zanjo gospod Jožef Horvat.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, spoštovana gospa podpredsednica. Spoštovani kolegice in kolegi,
               spoštovana gospa državna sekretarka!</p>
               <p>Komisija za nadzor javnih financ, v kateri imamo poslanci opozicije večino, je Vladi
               namignila, da utegne biti obveznost letnega opravljanja revizije Računskega sodišča
               za poslovanje Prvega pokojninskega sklada nepotrebno, saj je to že pod nadzorom
               Agencije za zavarovalni nadzor. Računsko sodišče bi se na takšen način razbremenilo
               dela, ki ga že opravlja drugi pristojni regulator. Poleg tega pa lahko Računsko
               sodišče še vedno lahko opravi revizijo, če meni, da je to potrebno.</p>
               <p>Krščanski demokrati v svojem programu odločno zagovarjamo odpravo nepotrebnih
               postopkov in odvečnega podvajanja pristojnosti in institutov. Ti prav gotovo hromijo,
               paralizirajo delovanje slovenskega državnega aparata. Predlog zakona vidimo kot
               doprinos k bolj vitkemu in smiselnemu sistemu revidiranja v Republiki Sloveniji. Ob
               tej priložnosti v Novi Sloveniji pozivamo Vlado, da preuči dodatne možnosti za
               odpravo ostalih nepotrebnih podvajanj pristojnosti državnih organov, ki se gotovo
               lahko še kje najdejo. Verjamemo, da je cilj nas vseh učinkovito in fokusirano delo
               državnih organov.</p>
               <p>Poslanci Nove Slovenije bomo Predlog zakona o spremembi Zakona o Prvem pokojninskem
               skladu Republike Slovenije in preoblikovanju pooblaščenih investicijskih družb
               podprli. Hvala lepa.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina Stranke modernega centra, zanjo gospa Maruša Škopac.</p>
            </sp>
            <sp who="SDZ7:ŠkopacMaruša">

               <speaker>MARUŠA ŠKOPAC (PS SMC):</speaker>

               <p>Hvala za besedo.</p>
               <p>Danes spreminjamo Zakon o spremembi Zakona o Prvem pokojninskem skladu Republike
               Slovenije in preoblikovanju pooblaščenih investicijskih družb. Treba je poudariti, da
               je Prvi pokojninski sklad posebna oblika pokojninskega sklada, ki je namenjen
               izključno kritju izplačila pokojninskih rent iz zavarovalnih polic dodatnega
               pokojninskega zavarovanja, ki so se oblikovale z zamenjavo za pokojninske bone. Od 1.
               januarja 2003 je Prvi pokojninski sklad zaprt vzajemni pokojninski sklad in dodatna
               vplačila ali vključitve niso mogoče.</p>
               <p>Predlog spremembe zakona je nastal na podlagi pobude Komisije za nadzor javnih
               financ, ki je na 35 redni seji 10. aprila 2014 pri točki Pristojnost Računskega
               sodišča po drugih predpisih sprejela naslednji sklep: Komisija za nadzor javnih
               financ predlaga Vladi Republike Slovenije, da preuči možnost sprememb Zakona o Prvem
               pokojninskem skladu Republike Slovenije in preoblikovanju pooblaščenih investicijskih
               družb, Zakona o političnih strankah, Zakona o volilni in referendumski kampanji,
               Zakon o Slovenskem državnem holdingu in drugih zakonov glede obveznosti opravljanja
               revizij in s tem razbremeni Računsko sodišče Republike Slovenije, ker je le-to v
               zadnjem času dobilo nove dodatne naloge. Te nove dodatne naloge Računskega sodišča so
               na primer revizija Nove Ljubljanske banke in DUTB. Zaradi navedenega se odpravlja
               obveznost, da bi moralo Računsko sodišče opravljati vsakoletno revizijo o pravilnosti
               poslovanja Prvega pokojninskega sklada. Treba je poudariti, da se je na podlagi 2.
               člena Zakona o preoblikovanju Kapitalske družbe pokojninskega in invalidskega
               zavarovanja družba Kad preoblikovala z izčlenitvijo zavarovalnice kot delniške
               družbe. Modro zavarovalnico, ki je univerzalni pravni naslednik Kad kot upravljavko
               Prvega pokojninskega sklada na podlagi 272. člena Zakona o zavarovalništvu pa že zdaj
               nadzoruje Agencija za zavarovalni nadzor. Glede na zdaj veljavno ureditev in to, da
               sta tako Modra zavarovalnica, d. d., kot upravljavka Prvega pokojninskega sklada
               kakor tudi upravljanje Prvega pokojninskega sklada pod nadzorom Agencije za
               zavarovalni nadzor, se odpravlja revizija o pravilnosti poslovanja Prvega
               pokojninskega sklada s strani Računskega sodišča. Je pa treba poudariti, da je bilo
               22. marca 2016 na spletni strani objavljeno poročilo Računskega sodišča glede
               poslovanja Prvega pokojninskega sklada Republike Slovenije v letu 2012 in 2013, za
               obe leti je Računsko sodišče podalo pozitivno mnenje, kar kaže na to, da se dejansko
               delo med Računskim sodiščem in AZN podvaja.</p>
               <p>Zaradi vsega navedenega bo Poslanska skupina Stranke modernega centra podprla zakon o
               spremembi Zakona o Prvem pokojninskem skladu Republike Slovenije in preoblikovanju
               pooblaščenih investicijskih družb. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina Slovenske demokratske stranke, zanjo<gap n="…"/> Ne? Nikogar ni.
               Nadaljujemo. Besedo ima Poslanska skupina Demokratične stranke upokojencev Slovenije,
               zanjo gospa Marija Antonija Kovačič.</p>
            </sp>
            <sp who="SDZ7:KovačičMarijaAntonija">

               <speaker>MARIJA ANTONIJA KOVAČIČ (PS DeSUS):</speaker>

               <p>Spoštovana podpredsednica, spoštovana sekretarka, spoštovani poslanci in
               poslanke!</p>
               <p>Predlog zakona, ki je pred nami, je kratek in po vsebini razmeroma enostaven.
               Predvideva namreč črtanje tretjega odstavka 23. člena obstoječega zakona, ki pravi,
               da revizijo o pravilnosti poslovanja Prvega pokojninskega sklada vsako leto opravi
               Računsko sodišče. Ob tem je že takoj na začetku treba pripomniti, da nadzor nad
               njegovim upravljanjem že zdaj na podlagi prvega odstavka istega člena izvaja Agencija
               za zavarovalni nadzor. Vzrok za noveliranje obstoječega zakona tiči v sklepu, ki ga
               je sprejela Komisija za nadzor javnih financ aprila 2014 in govori o tem, da se
               prouči možnost sprememb glede obveznosti opravljanja revizij, s čimer bi razbremenili
               Računsko sodišče. Vlada je dva meseca po tem sprejela odgovor na sklep, v katerem je
               navedla, da je ta predlog sprejemljiv.</p>
               <p>V Poslanski skupini Desus smo bili ob obravnavi novele pozorni na to, da se kljub
               spremembi zagotovi ustrezen nadzor nad poslovanjem Prvega pokojninskega sklada. Res
               je, da se sklep komisije nagiba le k zmanjševanju števila revizij, vendar smo dobili
               zagotovila, da nadzor s strani Agencije za zavarovalni nadzor ne bo nič manj
               temeljit, poleg tega pa sprememba tudi ne pomeni, da Računsko sodišče ne sme opraviti
               revizije. Ob tem je treba pripomniti, da je tudi v splošnem zakonu, ki ureja vzajemne
               pokojninske sklade, to je v Zakonu o pokojninskem in invalidskem zavarovanju, ni
               predvidena revizija pravilnosti poslovanja vzajemnih pokojninskih skladov s strani
               Računskega sodišča.</p>
               <p>V Poslanski skupini Desus smo za to mnenja, da ni potrebe po dvojnem nadzoru.
               Prepričani smo, da varnost delovanja Prvega pokojninskega sklada ne bo v ničemer
               zmanjšanja, saj ostaja pod nadzorom Agencije za zavarovalni nadzor, zato bomo predlog
               zakona soglasno podprli. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina Socialnih demokratov, zanjo gospa Marija Bačič.</p>
            </sp>
            <sp who="SDZ7:BačičMarija">

               <speaker>MARIJA BAČIČ (PS SD):</speaker>

               <p>Spoštovana podpredsednica, še enkrat hvala za besedo. Lepo pozdravljeni vsi v
               dvorani!</p>
               <p>Računsko sodišče je spoštovana ustanova, ki ji tako laična kot strokovna in politična
               javnost zaupajo, da deluje v najboljšem interesu ljudi. Zaradi dobrega dela in
               posledičnega ugleda se množijo pobude Računskemu sodišču za revizije različnih
               subjektov in poslov. K tem pa se v zadnjih letih pridružujejo še nove naloge, ki so
               Računskemu sodišču naložene z zakonom. V prvi vrsti gre tukaj za revizijo Družbe za
               upravljanje terjatev bank. Vsi pričakujemo tudi trenutek, ko bo Računsko sodišče
               dobilo jasno zakonsko pristojnost revidiranja Banke Slovenije. Zahtevnost tovrstnih
               revizij je seveda izjemna in ob omejenosti virov je smiselno, da se ti usmerijo tja,
               kjer bodo najbolj učinkovito uporabljeni. Računsko sodišče redno in dobro sodeluje z
               Državnim zborom. Tako je že v prejšnjem mandatu opozorilo na nekatere zakonske
               obveznosti, ki obremenjujejo njegovo delo, hkrati pa zaradi podvajanja nadzora drugih
               institucij ni velikega smisla za dodatne letne revizije s strani Računskega sodišča.
               Na en tak primer so predstavniki Računskega sodišča opozorili na eni od sej Komisije
               za nadzor javnih financ v prejšnjem mandatu, ko je ta obiskala prostore Računskega
               sodišča. Gre za obveznost Računskega sodišča, da letno revidira poslovanja prvega
               pokojninskega sklada Republike Slovenije. Ta je določena z zakonom o Prvem
               pokojninskem skladu in preoblikovanju pooblaščenih investicijskih družb. Prvi
               pokojninski sklad, v katerem so naložena predvsem sredstva za dodatne pokojnine
               javnih uslužbencev, upravlja Modra zavarovalnica. Od njegove ustanovitve dalje je
               število takih skladov in upravljavcev naraslo. Razvila pa se je tudi zakonodaja, ki
               določa, da se pokojninski skladi in njihovi upravljavci vključijo vključno z
               omenjenima pod redni strogi nadzor Agencije za zavarovalni nadzor. Ker redna letna
               revizija za Računsko sodišče pomeni veliko obremenitev, so na seji Komisije za nadzor
               javnih financ predlagali, da se obveznost iz letne spremeni v triletno, čemur je
               sledila tudi komisija s svojim sklepom.</p>
               <p>Predlog, ki je pred nami, pa gre še korak naprej. V celoti namreč ukinja obvezno
               revizijo Prvega pokojninskega sklada s strani Računskega sodišča z argumentoma, da ga
               nadzor Agencije za zavarovalni nadzor ustrezno nadomešča in da ima Računsko sodišče
               še vedno možnost revizije Prvega pokojninskega sklada na lastno pobudo. Tej rešitvi
               je tudi Računsko sodišče pritrdilo in jo pozdravilo. V razpravi na matičnem delovnem
               telesu smo opozorili, in to želimo tudi tukaj, da nadzor Agencije za zavarovalni
               nadzor vsebinsko vendar ni enak kot revizija Računskega sodišča, ki je obsežnejša in
               širša, predvsem pa zajema tudi oceno smotrnosti poslovanja. Zato smo menili, da bi
               bilo smiselneje slediti sklepu komisije in zavezati Računsko sodišče k obvezni
               reviziji na tri leta. Menimo, da bi bilo tako bolje poskrbljeno za ustrezen nadzor
               nad skladom, ki pomeni dodatne pokojnine za mnoge javne uslužbence. Ker je tudi
               Računsko sodišče ocenilo, da obvezen nadzor ni smiseln, ocenjujemo, da je treba to
               spoštovati in ga razbremeniti, da se bo lahko bolje posvetilo bolj zahtevnim
               nalogam.</p>
               <p>Zato bomo Socialni demokrati predlog spremembe zakona podprli. Hvala za
               pozornost.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Končani smo predstavitev stališč poslanskih skupin.</p>
               <p>Ker k predlogu zakona matično delovno telo ni sprejelo nobenega amandmaja, amandmajev
               na seji zbora ni možno vlagati.</p>
               <p>Zaključujem drugo obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje zbora opravili
               danes v okviru glasovanj, pol ure po prekinjeni 18. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>17. TOČKO DNEVNEGA REDA – PREDLOG RESOLUCIJE O NACIONALNEM PROGRAMU
                  RAVNANJA Z RADIOAKTIVNIMI ODPADKI IN IZRABLJENIM GORIVOM ZA OBDOBJE 2016–2025.</title>
               </p>
               <p>Predlog resolucije je v obravnavo Državnemu zboru predložila Vlada.</p>
               <p>Predlog resolucije je obravnaval Odbor za infrastrukturo, okolje in prostor kot
               matično delovno telo. Za predstavitev poročila odbora dajem besedo predsedniku,
               gospodu Igorju Zorčiču.</p>
            </sp>
            <sp who="SDZ7:ZorčičIgor">

               <speaker>IGOR ZORČIČ (PS SMC):</speaker>

               <p>Hvala za besedo. Spoštovani kolegice in kolegi!</p>
               <p>Odbor za infrastrukturo, okolje in prostor je na svoji 19. seji dne 6. 4. 2016 kot
               matično delovno telo obravnaval Predlog resolucije o nacionalnem programu ravnanja z
               radioaktivnimi odpadki in izrabljenim gorivom za obdobje 2016–2025, ki jo je
               Državnemu zboru v obravnavo in sprejetje predložila Vlada na podlagi 109. člena
               Poslovnika Državnega zbora.</p>
               <p>V dopolnilni obrazložitvi je ministrica za okolje in prostor gospa Irena Majcen
               podala poglavitne usmeritve in cilje predloga resolucije. Poudarila je, da predlog
               resolucije predstavlja podlago za izpolnitev 11. člena Direktive Sveta
               2011/70/EURATOM iz leta 2011 o vzpostavitvi okvira skupnosti za odgovorno in varno
               ravnanje z izrabljenim gorivom in radioaktivnimi odpadki, ki od vsake države članice
               zahteva, da zagotovi izvajanje tega programa. Izdelava in sprejemanje nacionalnega
               programa tako poteka skladno z direktivo in Zakonom o varstvu pred ionizirajočimi
               sevanji in jedrski varnosti. Ministrstvo za okolje in prostor je na podlagi Zakona o
               varstvu okolja pred javno razgrnitvijo osnutka nacionalnega programa preverilo, ali
               je treba opraviti celovito presojo vplivov na okolje. Glede na to, da strategije v
               nacionalnem programu obravnavajo le obstoječe objekte in dejavnosti, ki so že
               umeščene v prostor, celovite presoje vplivov na okolje ni bilo treba izpeljati.
               Nacionalni program je samostojen dokument, ki vsebuje politiko ravnanja z
               radioaktivnimi odpadki in izrabljenim gorivom, s programi in konkretnimi ukrepi za
               dosedanje ciljev pri izvajanju politike na tem področju.</p>
               <p>V nadaljevanju seje je predstavnik Uprave za jedrsko varnost podal vsebinsko
               obrazložitev posameznih poglavij predloga resolucije s predvidenimi ukrepi na
               posameznih področjih, ki so zajeti v 12 strategijah. Poudaril je, da poleg tehničnih
               ukrepov predlog resolucije določa tudi roke za pravočasno zagotavljanje pogojev za
               varno ravnanje z radioaktivnimi odpadki in izrabljenim gorivom. Podana je tudi ocena
               potrebnih finančnih sredstev za realizacijo. Predstavnica Zakonodajno-pravne službe
               je opozorila, da so podali določene pripombe, ki so v glavnem redakcijske narave in
               se ustrezno odpravljajo z vloženimi amandmaji koalicijskih poslanskih skupin.
               Predstavnik Komisije Državnega sveta za lokalno samoupravo in regionalni razvoj je
               poudaril, da komisija predlog resolucije podpira. V razpravi je bilo poudarjeno, da
               predlog resolucije predstavlja dober okvirni dokument za ureditev tega področja, ki
               pa mu mora slediti operativni program z jasnim finančnim in terminskim načrtom.
               Izraženi so bili nekateri pomisleki glede ocene stroškov in višine potrebnih
               sredstev, predvsem če Republika Hrvaška ne bo upoštevala zaveze, da poskrbi za svoj
               del odpadkov oziroma ne bo dosežen dogovor glede skupnega odlagališča.</p>
               <p>Po razpravi je odbor sprejel amandmaje PS SMC, Desus in SD k poglavju Vsebina ter k
               poglavjem 3.1, 4.7 in 9.</p>
               <p>Nato je odbor glasoval še o vseh poglavjih predloga resolucij skupaj in jih prav tako
               sprejel. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima Poslanska skupina
               nepovezanih poslancev, zanjo gospod Franc Laj.</p>
            </sp>
            <sp who="SDZ7:LajFranc">

               <speaker>FRANC LAJ (PS NP):</speaker>

               <p>Spoštovana predsedujoča, spoštovani državni sekretar, dragi kolegice in kolegi!</p>
               <p>V Poslanski skupini nepovezanih poslancev načeloma podpiramo dokument, ker se
               zavedamo naše skupne družbene odgovornosti za ustvarjanje ustreznih pravnih in osnov
               za varno in učinkovito ravnanje z radioaktivnimi odpadki in izrabljenim gorivom v
               skladu z najvišjimi mednarodnimi standardi.</p>
               <p>V resoluciji, ki je krovni dokument, pa bi želeli izpostaviti nekaj področij, kjer
               ali zaznavamo potencialna tveganja za dosego načrtovanih ciljev ali pa so ti
               vprašljivi z vidika družbene upravičenosti. Prvič, pogrešamo natančen scenarij
               strategije za primer, če Republika Hrvaška ne bo pravočasno izpolnila svojih
               obveznosti do skladiščenja radioaktivnih odpadkov iz nuklearne elektrarne in
               razgradnje le-teh. Prav zaradi tega Vlado in vse pristojne pozivamo, da čim prej
               uspešno zaključijo pogajanja s hrvaško stranjo, kajti v nasprotnem se lahko zadeve
               močno zapletejo in bodo bremena padla na nas, na naš proračun. Kot primer odškodnine
               za nedobavljeno električno energijo v višini 24 milijonov evrov. Drugič, sedanja
               dinamika zbiranja sredstev, višina prispevka in sedanji odlivi ne zagotavljajo
               pravočasnega zbiranja potrebnih sredstev, višina nadomestila zaradi omejene rabe
               prostora in pogajanja o tem z lokalnimi skupnostmi. Tretjič, za nas je nesprejemljiva
               načrtovana finančna konstrukcija za pokrivanje stroškov izvajanja resolucije, ki
               predvideva obremenitev proračuna za 36,5 milijonov evrov in prenos bremen na vse
               davkoplačevalce ob tem, da pa ugotavljamo, da je najcenejša električna energija prav
               iz nuklearke. To je nedopustno. Bremena naj nosijo tisti, ki od tega imajo tudi
               korist. Pričakujemo, da naša opozorila vzamete resno in naj se poiščejo ustrezne
               rešitve. Hvala za vašo pozornost.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina Stranke modernega centra, zanjo gospa Vesna Vervega.</p>
            </sp>
            <sp who="SDZ7:VervegaVesna">

               <speaker>VESNA VERVEGA (PS SMC):</speaker>

               <p>Hvala lepa, spoštovana podpredsednica. Ministrica, kolegice in kolegi!</p>
               <p>Resolucija o nacionalnem programu ravnanja z radioaktivnimi odpadki in izrabljenim
               jedrskim gorivom je samostojen program, ki je izdelan na podlagi stanja na področju
               radioaktivnih odpadkov in izrabljenega jedrskega goriva v Sloveniji. V predlog
               resolucije so vključeni verjetni scenariji ravnanja z radioaktivnimi odpadki,
               izdelani predlogi tehničnih ukrepov, določeni so roki za pravočasno zagotavljanje
               pogojev za varno ravnanje z radioaktivnimi odpadki in izrabljenim jedrskim gorivom,
               podana pa je tudi ocena potrebnih finančnih sredstev za realizacijo resolucije. V
               nadaljevanju bodo pripravljeni operativni programi, na podlagi katerih bodo na
               izvedbeni ravni določeni konkretni ukrepi po posameznih specifičnih področjih
               ravnanja z radioaktivnimi odpadki. Nacionalni program obravnava ključne probleme
               ravnanja z radioaktivnimi odpadki, kot so odpadki iz Nuklearne elektrarne Krško,
               odpadki, ki nastajajo zaradi obratovanja raziskovalnega in izobraževalne reaktorja
               TRIGA pri Inštitutu Jožef Štefan v Brinju pri Ljubljani, nizko in srednje
               radioaktivni odpadki, ki so nastali zaradi rabe radioaktivnih snovi v industriji,
               medicini in raziskavah in se skladiščijo v centralnem skladišču takih odpadkov v
               Brinju pri Ljubljani ter radioaktivna rudarska ter hidrometalurška jalovina na
               območju rudnika Žirovski vrh in drugi.</p>
               <p>V Poslanski skupini Stranke modernega centra bomo Predlog resolucije o nacionalnem
               programu ravnanja z radioaktivnimi odpadki in izrabljenim gradivom za obdobje
               2016–2025 podprli.</p>
               <p>Menimo namreč, da predlog sledi cilju zaščite ljudi in okolja pred nepotrebnimi
               škodljivim učinki sevanj ter hkrati zagotavlja varno izvajanje sevalnih dejavnosti in
               uporabo virov ionizirajočega sevanja tako za pridobivanje energije kot za podporo in
               krepitev industrije, raziskav, medicine in drugih institucionalnih dejavnosti. Hvala.
            </p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina Slovenske demokratske stranke, zanjo gospod Ljubo
               Žnidar.</p>
            </sp>
            <sp who="SDZ7:ŽnidarLjubo">

               <speaker>LJUBO ŽNIDAR (PS SDS):</speaker>

               <p>Spoštovana podpredsednica, spoštovani ministrica, kolegice in kolegi!</p>
               <p>Dopolnjen Predlog resolucije o nacionalnem programu ravnanja z radioaktivnimi odpadki
               in izrabljenim gorivom za naslednjem desetletje opredeljuje naslednje. Opisuje
               slovenski jedrski program in radioaktivne odpadke, določa splošne cilje ravnanja z
               radioaktivnimi odpadki in izrabljenim gorivom, opisuje pripravo programa razgradnje
               Nuklearne elektrarne Krško kakor tudi program odlaganja radioaktivnih odpadkov in
               izrabljenega govoriva iz Nuklearne elektrarne Krško. Ob analizi stanja ter ob
               upoštevanju potreb je obdelanih in predstavljenih 12 strategij za dosego vseh
               navedenih ciljev. Iz gradiva je moč razbrati, da bo Nuklearna elektrarna Krško
               obratovala tudi po letu 2023 ob izpolnjeni varnostni nadgradnji. Stroški za izvajanje
               resolucije v obdobju 2016–2025 so ocenjeni na dobrih 185 milijonov, od tega 36
               milijonov in pol iz proračuna.</p>
               <p>V Slovenski demokratski stranki menimo, da državni proračun prevečkrat prevzema
               finančno odgovornost za ravnanje z radioaktivnimi odpadki in izrabljenim gorivom in
               da bi te stroške morali nositi povzročitelji.</p>
               <p>Predlog resolucije načrtuje tudi znižanje nadomestil za omejeno rabo prostora, kar pa
               še sploh ni usklajeno z lokalnimi skupnostmi.</p>
               <p>V Slovenski demokratski stranki smo podali predstavljena opozorila, predlagani
               resoluciji pa ne bomo nasprotovali.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina Demokratične stranke upokojencev Slovenije, zanjo gospa
               Marjana Kotnik Poropat.</p>
            </sp>
            <sp who="SDZ7:KotnikPoropatMarjana">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovana podpredsednica. Spoštovane in spoštovani!</p>
               <p>Danes se seznanjamo z drugo resolucijo o nacionalnem programu ravnanja z
               radioaktivnimi odpadki in izrabljenim gorivom, tokrat za naslednje desetletno
               obdobje, torej do leta 2025. Po oceni Desusa je Republika Slovenija s pripravo tega
               tako zelo pomembnega dokumenta pokazala odgovoren odnos do strokovnega in predvsem
               varnega ravnanja z radioaktivnimi odpadki in izrabljenim gorivom. Dokument je dobro
               sprejet tudi v strokovni javnosti, ki pričakuje njegovo potrditev. Kot smo danes že
               slišali in verjetno še bomo, dokument vsebuje 12 strategij, ki v glavnem obravnavajo
               ravnanje z radioaktivnimi odpadki, ki so nastali med obratovanjem jedrskih oziroma
               sevalnih objektov kot tudi tistimi, ki so nastali v industriji, raziskovalni
               dejavnosti in v medicini. Dokument podrobneje opredeljuje dve ključni spremembi, ena
               je gradnja in obratovanje suhega odlagališča za izrabljeno gradivo in
               visokoradioaktivne odpadke, druga pa gradnja in obratovanje odlagališča nizko- in
               srednjeradioaktivnih odpadkov.</p>
               <p>Glede na to, da je Nuklearna elektrarna Krško, po domače NEK, največji jedrski objekt
               v naši državi, se ji seveda v resoluciji nameni tudi največ pozornosti. Tako je v
               resolucijo vključena tudi strategija razgradnje le-te, ker se predvideva posodobitev
               programa razgradnje in nadaljnje obratovanje elektrarne. Leta 2021 naj bi bil
               opravljen obsežen program nadgradnje varnosti naše jedrske elektrarne, kar v naši
               poslanski skupini seveda podpiramo.</p>
               <p>V Poslanski skupini Desus ugotavljamo, da je urejanje odlaganja radioaktivnih
               odpadkov iz nuklearne elektrarne in delovanje ter razgradnja le-te v precejšnji meri
               odvisno tudi od realizacije meddržavne pogodbe s Hrvaško in ravnanja te sosednje
               države. Hrvaška namreč že v preteklosti ni izpolnjevala svojih obveznosti, zato
               obstaja utemeljena skrb, da se bo takšno ravnanje z njihove strani ponovil. Dejstvo
               je, da bi si na podlagi pogodbe morali obe državi deliti stroške obratovanja
               nuklearne elektrarne in odlaganje odpadkov na polovico. Če se Hrvaška tega ne bo
               držala, bo vso breme padlo na slovenski proračun, česar pa si zagotovo na naši strani
               nihče ne želi.</p>
               <p>Poslanke in poslanci Poslanske skupine Demokratične stranke upokojencev Slovenije
               bomo predlog resolucije podprli. Hvala lepa.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina Socialnih demokratov, zanjo gospa Marija Bačič.</p>
            </sp>
            <sp who="SDZ7:BačičMarija">

               <speaker>MARIJA BAČIČ (PS SD):</speaker>

               <p>Spoštovane, spoštovani, še enkrat prav lep pozdrav in posebej pozdravljam še gospo
               ministrico in državna sekretarja!</p>
               <p>Predlog resolucije o nacionalnem programu ravnanja z radioaktivnimi odpadki in
               izrabljenim gorivom za obdobje 2016–2025, ki ga je pripravila Vlada in nam ga
               posredovala v obravnavo po rednem postopku, na kratko opisuje slovenski jedrski
               program, pravno-formalno opredelitev radioaktivnih odpadkov, veljavno zakonodajo in
               mednarodne pogodbe, podaja splošne cilje in načela ravnanja z radioaktivnimi odpadki
               in izrabljenim gorivom, postopke za zmanjšanja nastaja, vnos, iznos, uvoz, izvoz in
               tranzit radioaktivnih odpadkov in izrabljenega goriva, zagotavljanje kadrovskih in
               finančnih virov, financiranje področja, mejnike in programe za obdobje 2016–2025,
               pripravo programa razgradnje Nuklearne elektrarne Krško in programa odlaganja
               radioaktivnih odpadkov in izrabljenega goriva iz Nuklearne elektrarne Krško.</p>
               <p>Resolucija vključuje tudi obširno analizo stanja za vse vrste radioaktivnih odpadkov
               in izrabljenega goriva po posameznih objektih s podatki o trenutnih količinah in
               ocena prihodnji količin, vključno z radioaktivnimi odpadki in razgradnje. Resolucija
               v analizi stanja na področju raziskav in razvoja obravnava pereče probleme, ki se
               nanašajo na raziskovanje in razvoj ter na izobraževanje in usposabljanje. S tem je
               povezana tudi raziskovalna in razvojna dejavnost na področju ravnanja z
               radioaktivnimi odpadki in izrabljenim gorivom.</p>
               <p>V četrtem poglavju resolucije so na podlagi analize stanja na področju ravnanja z
               radioaktivnimi odpadki in izrabljenim gorivom ob upoštevanju potreb po pravočasnem
               zagotavljanju pogojev za reševanje problemov, povezanih z njimi, predstavljene
               strategije z ukrepi za doseganje ciljev za vse vrste radioaktivnih odpadkov in
               izrabljenega goriva za čas veljavnosti resolucije in tudi za daljše časovno obdobje.
               Predstavljenih je 12 strategij s konkretnimi ukrepi za dosego ciljev za vsako
               posamezno strategijo in s predlogi tehničnih ukrepov. Določeni so roki, nosilci
               ukrepov in viri financiranja. Prikazana je ocena stroškov za izvajanje ukrepov za
               dosego ciljev iz resolucije po posameznih področjih nacionalnega programa. Navedeni
               so okvirni stroški, ki bremenijo državni proračun in Sklad za financiranje razgradnje
               Nuklearne elektrarne Krško in odlaganja radioaktivnih odpadkov iz Nuklearne
               elektrarne Krško.</p>
               <p>Zadnji del resolucije je namenjen komuniciranju, izobraževanju in poročanju,
               opredeljen pa je tudi način sodelovanja in obveščanje javnosti pri odločanju na tem
               področju. Navedena je odgovornost posameznih akterjev za izvajanje nacionalnega
               programa ravnanja z radioaktivnimi odpadki in izrabljenim gorivom. Opredeljeno je
               spremljanje napredka pri izvajanju nacionalnega programa, ki se zagotovi z
               vsakoletnim preverjanjem stanja izvajanja programa. Organ, pristojen za jedrsko
               varnost, enkrat letno zbere informacije od posameznih izvajalcev strategije in jih
               vključi v letno poročilo o varstvu pred ionizirajočimi sevanji in jedrski varnosti,
               ki ga Vlada predloži Državnemu zboru Republike Slovenije vsako leto do konca julija
               za preteklo leto.</p>
               <p>Dovolite, da ob tej priložnosti na kratko podam še mnenje Socialnih demokratov glede
               energetike v Sloveniji. Socialni demokrati se zavzemamo za trajnostno energetiko in
               smotrno gradnjo novih energetskih objektov. Slovenija se mora vrniti k politiki
               vodenja z zgledom in si je postavila ambiciozne cilje trajnostnega razvoja in te
               cilje integrirala v siceršnji nabor razvojnih politik tudi na področju energetike.
               Pri tem nas vodi okoljska nujnost in ekonomska potreba po doseganju visoke stopnje
               nacionalne samozadostnosti, ki v interakciji z globalnimi trgi nanje plasira
               odličnost slovenskega znanja in dodane vrednosti. To še posebej velja za energetski
               sektor, ki potrebuje zmeren ekonomsko vzdržen način prehoda v družbo obnovljivih
               virov energije in bistveno povečane energetske učinkovitosti. Ob tem pa velja tudi
               spomniti, kaj smo koalicijske partnerice zapisale v koalicijski sporazum, in sicer da
               bomo na področju energetike podprli projekte s trajnostno naravnano oskrbo z
               energijo. O konkretnih energetskih projektih bodo odločitve sprejete v okviru
               priprave novega energetskega koncepta.</p>
               <p>V Poslanski skupini Socialnih demokratov bomo resolucijo podprli. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina Združene levice, zanjo dr. Matej Tašner Vatovec.</p>
            </sp>
            <sp who="SDZ7:TašnerVatovecMatej">

               <speaker>DR. MATEJ T. VATOVEC (PS ZL):</speaker>

               <p>Hvala, podpredsednica.</p>
               <p>Danes obravnavamo Resolucijo o nacionalnem programu ravnanja z radioaktivnimi odpadki
               in iztrošenim jedrskim gorivom za naslednje desetletno obdobje. Slovenija ima dva
               jedrska reaktorja in še večje število manjših povzročiteljev radioaktivnih odpadkov,
               zato nacionalni program ravnanja s temi odpadki seveda potrebujemo. Resolucija sama
               je sicer zelo tehničen dokument, kar se za tak nacionalni program tudi spodobi. V
               resoluciji je večkrat tudi jasno in nedvoumno zapisano načelo, da povzročitelj
               nastanka radioaktivnih odpadkov plača tudi stroške njihovega odlaganja. Problem je
               sama izvedba tega načela. Nizke- in srednjeradioaktivne odpadke bo treba varno
               hraniti še nekaj stoletij, iztrošeno jedrsko gorivo pa nekaj tisočletij. Stroški, ki
               jih bo to povzročilo, so nepredvidljivi. Besedilo resolucije to samo ugotavlja na
               primeru radioaktivnih odpadkov malih povzročiteljev. V zvezi s financiranjem Sklada
               za razgradnjo Nuklearne elektrarne Krško ugotavlja, da ob sedanjih odlivih predvsem
               zaradi nadomestil za omejeno rabo prostora zbrana sredstva za razgradnjo NEK ter
               odlaganja radioaktivnih odpadkov in izrabljenega goriva ne bodo zbrana pravočasno. Z
               drugimi besedami, prispevki za vplačila v sklad, ki jih izplačuje NEK, so prenizka.
               To pomeni, da cena električne energije iz Nuklearne elektrarne Krško ni realna, saj
               ne vsebuje vseh stroškov, ki jih njena proizvodnja povzroča. Država tako
               subvencionira jedrsko energijo in finančno breme shranjevanja radioaktivnih odpadkov
               prelaga na prihodnje rodove. Sredstva za razgradnjo raziskovalnega reaktorja TRIGA
               Mark II pa se sploh š ene zbirajo, niti ni znana natančnejša ocena njihove višine.
               Čeprav gre pri TRIGI za znanstvenoraziskovalni projekt nacionalnega pomena, lahko
               tudi tu vidimo eksternalizacijo stroškov delovanja tega reaktorja s prenašanjem
               finančnih bremen njegove razgradnje in shranjevanja odpadkov na prihodnje rodove.</p>
               <p>Nacionalni načrt ravnanja z radioaktivnimi odpadki in iztrošenim gorivom potrebujemo,
               vendar pa se nam ni treba slepiti, da načelo povzročitelj plača, dejansko velja, pa
               če je ta še tolikokrat zapisan. 
                   Zato se bomo v Združeni levici glasovanja vzdržali. 
               
            </p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina Nove Slovenije – krščanskih demokratov, zanjo gospa Iva
               Dimic.</p>
            </sp>
            <sp who="SDZ7:DimicIva">

               <speaker>IVA DIMIC (PS NSi):</speaker>

               <p>Spoštovana predsedujoča, spoštovana ministrica, kolegice in kolegi!</p>
               <p>Resolucija, ki jo imamo pred seboj, nam daje vpogled v slovenski jedrski program in
               ravnanje z radioaktivnimi odpadki ter obstoječo zakonsko ureditev. Poleg tega
               opredeljuje splošne cilje in načela glede ravnanja z radioaktivnimi odpadki in
               izrabljenim gorivom. Resolucija nam predstavi pripravo programa razgradnje Nuklearne
               elektrarne Krško, pa tudi pripravo programa odlaganja radioaktivnih odpadkov in
               izrabljenega goriva iz elektrarne ter postopke za zmanjšanje nastajanja tovrstnih
               odpadkov med obratovanjem in razgradnjo. Resolucija tudi določa najpomembnejše točke
               program za naslednje desetletje. Zajema analizo stanja za vse vrste radioaktivnih
               odpadkov po posameznih objektih s podatki o trenutnih količinah uskladiščenih
               odpadkov in ocenah prihodnjih količin. Še posebej pomembno je, da resolucija podaja
               analizo stanja na področju raziskav in razvoja.</p>
               <p>Krščanski demokrati pogrešamo razmislek o zagotavljanju alternativnih virov
               financiranja tudi na tem področju v prihodnje. Vprašanje, ki bi zahtevalo nekoliko
               več pozornosti, je prav gotovo povezano z odnosi z Republiko Hrvaško, ki je zavezana
               k prevzemu svojega dela radioaktivnih odpadkov. Preden bi se morebiten pravni spor o
               tem na ravni Evropske unije razrešil, bi morala Slovenija prevzeti še hrvaški del
               odpadkov. Zato slovensko vlado sprašujemo, ali je pripravljena tudi na tak
               scenarij.</p>
               <p>Spomniti velja še na stališče Državnega sveta, ki je zaskrbljen nad ugotovitvijo, da
               sedanja dinamika zbiranja sredstev, višina prispevka in sedanji odlivi predvsem
               zaradi nadomestil za omejeno rabo prostora ne zagotavlja pravočasnega zbiranja
               sredstev za razgradnjo Nuklearne elektrarne Krško in odlaganje radioaktivnih odpadkov
               ter izrabljenega goriva. Kot ugotavlja Državni svet se je z uredbo znižalo
               nadomestilo zaradi omejene rabe prostora za okoli kar 10 %. Vlada je sicer sredi
               lanskega leta zaradi zahtev upravičenih občin vrnila višino nadomestila na raven, ki
               je veljala do začetka leta 2015. V povezavi z navedbo v predlogu resolucije, da je
               treba med drugim proučiti tudi možnosti za znižanje nadomestil za omejeno rabo
               prostora, je državne svetnike zanimalo ali o taki možnosti že potekajo pogovori z
               lokalnim okoljem. Državni svet je ugotovil, da se pristojno ministrstvo o tem z
               lokalnimi skupnostmi ne pogovarja.</p>
               <p>Resolucija sicer široko ureja področje ravnanja z radioaktivnimi odpadki in
               izrabljenim gorivom ter tako posega v pomembno sfero varnosti države. V zadnjem
               desetletju se je stanje na tem področju spreminjalo, zato je določitev nove usmeritve
               nujna.</p>
               <p>V Novi Sloveniji Predlogu resolucije o nacionalnem programu ravnanja z radioaktivnimi
               odpadki in izrabljenim gorivom za obdobje 2016–2025 ne bomo nasprotovali.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Amandmaji k dopolnjenemu predlogu resolucije niso bili vloženi. Glasovanje o predlogu
               resolucije v celoti bomo v skladu s časovnim potekom seje zbora opravili danes v
               okviru glasovanj, pol ure po prekinjeni 18. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>19. TOČKO DNEVNEGA REDA, TO JE NA OBRAVNAVO PREDLOGA ZA RAZPIS
                  POSVETOVALNEGA REFERENDUMA O NASTANITVI MIGRANTOV V REPUBLIKI SLOVENIJI.</title>
               </p>
               <p>Predlog za razpis posvetovalnega referenduma je v obravnavo zboru predložila skupina
               21 poslank in poslancev s prvopodpisanim gospodom Jožetom Tankom.</p>
               <p>Besedo dajem predstavniku predlagatelja, mag. Branku Grimsu, za dopolnilno
               obrazložitev predloga.</p>
            </sp>
            <sp who="SDZ7:GrimsBranko">

               <speaker>MAG. BRANKO GRIMS (PS SDS):</speaker>

               <p>Vsem zbranim prav lep pozdrav v imenu Slovenske demokratske stranke!</p>
               <p>V minulih dneh ste lahko zasledili v medijih dve hkrati objavljeni sporočili, ki šele
               v povezavi povesta enega ključnih argumentov za referendum o številu migrantov
               oziroma azilantov, ki bi jih Slovenija bila pripravljena vzeti v obravnavo. Hkrati je
               bilo objavljeno, da je Vlada Republike Slovenije dala razpis za stanovanja za
               migrante in da se je javilo fantastično število 11 ponudnikov. In hkrati ste lahko
               prebrali, da v dveh primerih mečejo iz stanovanj dva slovenska državljana, ki sta
               zbolela za rakom in nista mogla več poravnavati svojih stroškov. V enem primeru pa
               smo na Facebooku sledili, kako nekomu z levkemijo, torej tudi s krvnim rakom, rubijo
               celo medicinske aparate. Oprostite, taka država ni socialna, ne izpolnjuje ustavnih
               načel, ki so zapisana že na začetku Ustave Republike Slovenije. S tako vlado, ki to
               počne, ne želi najbrž noben normalen v tej državi imeti nobenega opravka več. Tisto,
               kar je sporočilo tega, je, da je seveda treba najprej poskrbeti zase, za svoje
               probleme, ki jih ima Slovenija ogromno in izjemno hudi so. In šele potem in na pravi
               način lahko pomagaš drugim.</p>
               <p>To, kar se dogaja v Evropi, pa je čisto nekaj drugega. Čez Slovenijo je šlo več kot
               460 tisoč migrantov v minulem obdobju, če sem precizen 476 tisoč 184 in vsi po vrsti
               so bili ilegalci. Vse kar se je dogajalo v zvezi s temi migranti, je bilo nezakonito,
               je bilo v nasprotju s predpisi Republike Slovenije in očitnem nasprotju s
               schengenskimi in drugimi predpisi, ki nas zavezujejo na mednarodni ravni. Seveda se
               bo to vrnilo prej ali slej kot hud bumerang.</p>
               <p>Zadnje dni so mediji zazibali državljanke in državljane in vsi kar že verjamejo, da
               je zdaj ta kriza končana. Ta kriza seveda ni končana. To je povedala zelo jasno tudi
               Vlada sama, pa tudi evropske institucije, ampak se bo vlekla še vrsto let. Evropa v
               tem primeru ne ravna pravilno. Kajti, domovina je dom. In tisti, ki tu živijo imajo
               pravico, da odločijo, koga želijo sprejeti v svoj dom in v kakšnem številu, koliko
               torej zmorejo. Tisto kar pa se dogaja, na najlepši način razgalja številka, ki sem jo
               namenom omenil na začetku, da je bilo celih 11 ponudnikov na vladni razpis za
               stanovanja migrantom. Poglejte, če bi samo vsi tisti levičarski novinarji, tisti
               razvpiti orkester 571 vsak svoje stanovanje oddal za migrante, bi imeli več kot
               zadostno število glede na tisto, kar je Vlada iskala. Pa jim seveda na kraj pameti ne
               pride, ker vedo s čim imajo opravka. In po drugi strani, če bi vsi tisti 400 in več
               levičarji, ki so demonstrirali tam po Kotnikov in pred tem netili prepire in celo
               nasilje na meji, ovirali naše policiste pri opravljanju njihovega delam, vsak oddal
               svoje stanovanje migrantom, bi tudi ta bila ta številka povsem drugačna. Ne bi bilo
               nobenega problema. Pa jim na kraj pameti ne pride. Na levičarskih demonstracijah so
               celo izrazili pripravljenost na nasilje. Bili so zakrinkani, imeli so kole, imeli so
               nekateri še katane in tonfe pa ne vem, kaj še vse se je dalo videti na tistih
               fotografijah, na kar so bili policisti opozorjeni in je bilo rečeno s strani
               ministrice, da bodo to še raziskali – to še čakam, na to vprašanje, mimogrede, že na
               dveh sejah, pa nje na sejo ni bilo –, ampak tisto, kar je bistvo te poante je, kakšna
               nepopisna dvoličnost je to. Agresivno pritiskajo in diskreditirajo javnost,
               posameznike, ki opozarjajo na varnost, pritiskajo na institucije, da je treba
               nekritično izvajati stalno politiko odprtih vrat. Ko pa gre za konkretno oddajo
               stanovanj migrantom, pa njihova lastna vrata ostanejo trdno zaloputnjena, zaprta. To
               je dvoličnost, gospe in gospodje, in to je realno stanje Evrope v tem primeru. Gre za
               lažno humanitarnost in zaradi te lažne humanitarnosti umirajo ljudje. Ravno zadnjič
               je spet utonilo nekaj sto pribežnikov, skupna številka je zdaj v Sredozemlju že tam
               neke blizu 6 tisoč. Poleg tega umirajo ljudje v terorističnih napadih v Parizu, v
               Bruslju, v posameznih napadih tudi drugod. Vsi ljudje umirajo in kriv je tisti, ki
               jih je vabil v Evropo, gospe in gospodje. Tisti, ki je ljudem dajal lažne obljube,
               tisti, ki je zagotavljal in prisiljeval vse, da je treba kršiti celo zakone, samo da
               lahko vsi pridejo. Kje so zdaj vsi tisti? Odgovornost za tiste, ki se utapljajo, je
               na tistih, ki ljudi v Evropo vabijo, ki jim pravijo, da bo za vse prostor. Seveda ga
               ne bo, ker ga ne more biti. In po drugi strani za nasilje, ki je bilo in ki se dogaja
               in se bo dogajalo, so krivi tisti, ki so protizakonito dovolili vstop 100 tisočim
               migrantom, zdaj pa igrajo z njimi en tak sramoten pingpong. Za enega, ki ga vrnemo
               Turčiji, nam Turčija dostavi naslednjega, poleg tega prihajajo še razpršeno drugi
               novi in ko bomo tiste vrnili, nam bo Turčija spet legalno vrnila naslednjega in te
               bomo prisilno po kvotah razdelili po državah – to je pa krasna politika Evropske
               unije! Pri nas pa mečemo za to na cesto, pa ne samo pri nas, podobni primeri so znani
               tudi, konkretno je šlo za starejše ljudi, za invalide iz Nemčije pa še iz nekaterih
               drugih držav, mečemo ljudi iz stanovanj, ampak stanovanja bomo pa oddajali za
               migrante. To pa ni problema. In nekdo mi bo razlagal, da je to socialna država. Ja,
               pa kaj še. To je čisto navadna, če uporabljam besedo mame od znanega slovenskega
               politika, velika svinjarija, ki socialno državo, ki je zapisana v ustavi – in to že
               povsem na začetku in s pravno državo nima prav ničesar skupnega.</p>
               <p>Zato, gospe in gospodje, je ta referendum ne samo potreben, nujen je, da se da jasen
               signal vsem, ki so na oblasti v Sloveniji, predvsem pa, če bi bila slovenska oblast
               pametna in odgovorna, bi to uporabila zato, da bi imela tudi argument proti evropskim
               institucijam. Kajti verjemite, da ta zadeva ni končana. Šele začela se je. Šele
               začela se je. In takrat bo treba imeti vse argumente za to, da boš povedal, poglejte,
               mi toliko ne zmoremo, mi imamo svoje probleme, smo država, ki ni tako bogata, ampak
               najprej moramo pomagati svojim. Najprej moramo mi pomagati tisti mami z dvema
               otrokoma, o kateri smo zadnjič brali, da so jo vrgli na cesto iz stanovanja. Najprej
               moramo pomagati tistemu slovenskemu invalidu, ki so mu rubili še celo medicinske
               aparate. Najprej moramo pomagati tistima dvema slovenskima invalidoma, bolnikoma,
               obolelima za rakom, ki nista več zmogla poravnavati stroškov in so ju zato metali iz
               stanovanja. Tem je treba, gospe in gospodje, pomagati! Najprej. Potem pa je treba
               poiskati en realen način in pomagati tam in tako, da bo pomoč dosegla svoj maksimalni
               učinek, to pa nikakor ni uvažanje migrantov v Evropo, ampak bi bilo treba enkrat tej
               dragi Evropi sneti rokavice, narediti nekaj varnih območij, usmeriti ljudi tja in
               potem usmeriti tja tudi pomoč za toliko denarja, za kolikor enega človeka tukaj
               slovenska država preživlja eno leto, bi lahko nekje na bližnjem vzhodu preživljali
               več družin celo leto. To se pravi, tudi v tem pogledu, v ekonomskem pogledu tukaj ne
               gre za pomoč, gre za čisto nekaj drugega. Gre za mešanico finančnih računov,
               političnih računov, politične računice nekaterih, ki vidijo tam nove volivce; saj se
               spomnite naslovnice Mladine, ki je že na prvi strani napisala Dobrodošli 50 tisoč
               novih državljanov. Da gre za to, priča tudi zelo zanimiva poanta, ki se vidi v javnem
               diskurzu; če bi šlo za begunce, bi seveda oni komaj čakali, da se vrnejo domov, potem
               ne bi nihče govoril o njihovi integraciji in o vsem ostalem. Govori se pa ravno in
               samo o tem. Zakaj pa, če so to begunci? Samo finta je seveda v tem, da vsi dobro
               vemo, če se enkrat nehamo sprenevedati, da to niso nobeni begunci, ampak da je Evropa
               preplavljena z ekonomskimi migranti, ki nimajo najmanjšega namena, da bi se vrnili
               domov, imajo pa seveda namen pripeljati za seboj še druge, in to na način, da
               izkoriščajo neumnost Evrope, ki sama potem plačuje ogromen davek. Davek ki je
               večkraten. Davek, ki je materialen, kajti v nevarnosti, vemo, ljudje ne trošijo,
               denar ostaja doma, podjetniki ne investirajo, ne odpirajo novih delovnih mest, denar
               ne kroži in ekonomija ne deluje. Po drugi strani so seveda tukaj varnost in pa
               spoštovanje človekove integritete, tiste stvari, ki bi morale biti samoumevne in nad
               čemer ne bi smelo biti ničesar.</p>
               <p>Vsak slovenski državljan, vsaka slovenska državljanka, vsak otrok ima pravico do
               osebne integritete in do popolne varnosti. In nobena pravica nikogar ni nad tem!
               Nobenega tujca, nobene tuje države, nobene mednarodne skupnosti, nobena pravica ne
               more in nikoli ne sme biti nad to pravico. In zato je bilo tisto, kar se je dogajalo
               lani, tako narobe in zato je to, kar bo še dogajalo, tudi ogromen problem. Če kdo
               naivno misli, da se bodo te stvari ustavile, naj si malo prebere izjave turškega
               predsednika Erdogana, ki uporablja migrante za izsiljevanje Evropske unije. In
               verjemite, da se to ne bo nikoli končalo. Če pa bo Evropska unija tako naivna, da bo
               odprla meje in ukinila vizume, lahko verjamete, da bodo iznenada nekateri dobili
               tiste pasoše in prišli kot turisti. In potem bo spet zelo zanimivo gledati, kako bo
               razprava, kako jih poslati domov. Problem bo isti samo okoli ovinka; bo druga
               podoba.</p>
               <p>Druga stvar, ki pa lahko naredi kratkoročno še večji šok, pa je vprašanje Makedonije.
               V temu trenutku se uresničuje tisto, kar smo v SDS predlagali že lansko poletje – da
               bi se zaščitilo mejo med Makedonijo in Grčijo. Danes Makedonci, ki niso člani
               Evropske unije, ki jih je Evropska unija neštetokrat izigrala in ponižala, branijo
               Evropsko unijo, skupaj z Višegrajsko skupino, skupaj s pomočjo nekaterih, tudi
               konkretno naših ljudi. Ampak ali veste, da bodo v Makedoniji volitve? In ali veste,
               da je bilo uradno napovedano s strani levičarjev, ki zaradi nekaterih napak vladajoče
               koalicije zelo verjetno računajo na zmago, da bodo v primeru zmage vsem ponovno
               odprli meje in da Grki na to komaj čakajo, ker želijo naprej zafrkavati Evropo –
               morali bi jih že zdavnaj ven vreči – in po drugi strani s tem tudi zelo dobro
               služijo. Saj veste, da migrantje, ki so prihajali v valovih, niso prihajali z nekimi
               čolni, to je larifari in pravljica za otroke. Oni so jih vozili, Grki so jih vozili
               kar s trajekti, s ta velikimi trajekti in so s tem lepo služili na račun celotne
               Evrope, njene varnosti in njene blaginje. In za to v resnici gre. Gre za vprašanje
               bodočnosti, za vprašanje obstoja Evrope, ki se prvič dejansko postavlja pod vprašanj.
               Za vprašanje tega, kakšno državo želimo zapustiti svojim potomcem in v kakšni državi
               sploh želimo živeti.</p>
               <p>V SDS smo prepričani, da je naš cilj, da mora biti to varna država, da mora biti to
               država blaginje in da mora biti to socialna država, ki bo seveda najprej pomagala
               sebi, svojim ljudem, svojim podjetnikom in šele potem in na pravi način tudi komu
               drugemu, če bo ta res pomoči potreben. Zaradi tega in zato, ker v Sloveniji ustava
               določa, da ima oblast ljudstvo in na prvo mesto postavlja neposredno odločanje
               ljudstva, neposredno uresničevanje oblasti, torej referendum, predlagamo, da se
               opravi referendum o temu vprašanju, koliko, če sploh, naj Slovenija še pusti odprte
               meje. Kajti pri vprašanju azilantov gre za to, da se to na veliko izkorišča, da se to
               na veliko zlorablja in da se zaradi tega postavlja pod vprašaj vse tisto, na čemer je
               Evropa zgrajena, njene temeljne vrednote, njene dosežke, njeno blaginjo in njen
               obstoj. Gre za tisto preprosto vprašanje, Slovenija je naš skupni dom, ali smo dovolj
               demokratični, da Slovenkam in Slovencem dovolimo, da sami na referendumu jasno
               izrazijo, koga in v kolikšnem številu so v svoj dom pripravljeni sprejeti. Na
               referendumu torej.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Predlog za razpis posvetovalnega referenduma je obravnaval Odbor za notranje zadev,
               javno upravo in lokalno samoupravo kot matično delovno telo.</p>
               <p>Besedo dajem predsednici odbora mag. Lilijani Kozlovič za predstavitev poročila
               odbora.</p>
            </sp>
            <sp who="SDZ7:KozlovičLilijana">

               <speaker>MAG. LILIJANA KOZLOVIČ (PS SMC):</speaker>

               <p>Spoštovani predsednik, hvala za besedo. Spoštovani državni sekretar, kolegice in
               kolegi!</p>
               <p>Odbor za notranje zadeve, javno upravo in lokalno samoupravo je na 18. seji 5. 4.
               2016 obravnaval Predlog za razpis posvetovalnega referenduma, ki ga je Državnemu
               zboru predložila skupina poslank in poslancev s prvopodpisanim Jožetom Tankom.</p>
               <p>Odboru je bilo o predlogu posredovano tudi pisno mnenje Zakonodajno-pravne
               službe.</p>
               <p>V imenu predlagatelja je mag. Branko Grims v uvodni dopolnilni obrazložitvi
               predstavil razloge, ki po njegovem mnenju kažejo na upravičenost predloga. Izpostavil
               je pomembnost vprašanja določitve najvišjega še vzdržnega števila prosilcev za
               mednarodno zaščito v Republiki Sloveniji, o katerem ima pravico odločati ljudstvo,
               prebivalci Slovenije. Tako bi prišlo do uresničitve z ustavo določene pravice, da ima
               v Republiki Sloveniji oblast ljudstvo, ki jo lahko izvršuje preko referenduma.</p>
               <p>Predstavnik MNZ, državni sekretar Boštjan Šefic je odbor seznanil s trenutnimi
               razmerami v zvezi z migrantskimi tokovi v Evropski uniji in v Republiki Sloveniji ter
               s številom prosilcem v lanskem in letošnjem letu. Predstavil je podlagi za podelitev
               statusa mednarodne zaščite osebam, in sicer Ženevsko konvencijo in Zakon o mednarodni
               zaščiti. Tako je nudenje mednarodne zaščite osebam, ki so za to upravičene, izraz
               spoštovanja humanitarnega prava, ki je del skupne evropske zakonodaje. Predstavnik
               Zakonodajno-pravne službe, vodja Božo Strle je opozoril na pomanjkljivosti predloga,
               in sicer da mora biti vprašanje, ki naj bo predmet referenduma, jasno izraženo, da bi
               bilo s pravnega vidika za presojo jasnosti vprašanja potrebno poznati vsebino bodočih
               zakonskih določb, ki naj bi predlagano vprašanje udejanjilo v zakonodaji, kar izhaja
               tudi iz 28. člena Zakona o referendumu in ljudski iniciativi. Neskladna sta tudi
               naslov referenduma oziroma predloga in vsebina referendumskega vprašanja.</p>
               <p>V razpravi o predlogu za razpis posvetovalnega referenduma so člani odbora iz vrst
               SDS in NSi poudarili, da upravičenost predloga za razpis posvetovalnega referenduma
               vidijo predvsem v omejitvi, ki bo zajela zgolj tiste prosilce, ki so pomoči zares
               potrebni, in vzpostavitvi številčnega okvirja prosilcev, ki bi ga bili v praksi na
               ravni države sposobni nadzorovati. Medtem ko so ostali člani odbora tako koalicije
               kot tudi iz določenih opozicijskih vrst izrazili nestrinjanje z danim predlogom za
               razpis posvetovalnega referenduma in svoje mnenje utemeljili na način, da bi bilo
               predlagano omejevanje števila podeljevanja statusa mednarodne zaščite v nasprotju z
               določbami mednarodnega prava, saj vsebina Ženevske konvencije določa, da ima vsak
               prosilec za mednarodno zaščito pravico do obravnave v postopku, iz katere odločitve
               je na koncu razvidna upravičenost oziroma neupravičenost posameznika do mednarodne
               zaščite.</p>
               <p>Odbor je po končani razpravi glasoval o predlogu mnenja, da je Predlog za razpis
               posvetovalnega referenduma o nastanitvah migrantov primeren, vendar ga ni sprejel.
               Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Za predstavitev mnenja dajem besedo predstavniku Vlade, državnemu sekretarju na
               Ministrstvu za notranje zadeve gospodu Boštjanu Šeficu.</p>
            </sp>
            <sp who="SDZ7:ŠeficBoštjan">

               <speaker>BOŠTJAN ŠEFIC:</speaker>

               <p>Spoštovani gospod predsednik, spoštovani poslanke in poslanci!</p>
               <p>Vlada Republike Slovenije je obravnavala Predlog za razpis posvetovalnega referenduma
               o nastanitvah migrantov v Republiki Sloveniji, ki ga je v obravnavo in sprejetje
               Državnemu zboru posredovala skupina poslank in poslancev s prvopodpisanim gospodom
               poslancem Jožetom Tankom dne 4. 3. 2016. Na podlagi razprave se je Vlada odločila, da
               predloga ne podpre.</p>
               <p>Ob obravnavi tega predloga je treba poudariti, da je predmet odločanja na predlaganem
               posvetovalnem referendumu določen nejasno in da je poimenovanje predloga
               referendumskega vprašanja neskladno. Predlog za razpis posvetovalnega referenduma se
               namreč nanaša na nastanitve migrantov, medtem ko se referendumsko vprašanje nanaša
               samo na kategorijo prosilcev za mednarodno zaščito. Kategorija oseb, na katere se
               nanaša predlog za referendumsko odločanje, in samo referendumsko vprašanje sta namreč
               različni pravni in dejanski kategoriji. Prav tako je treba poudariti, da nudenje
               zaščite osebam, ki zanjo zaprosijo, pomeni spoštovanje mednarodnega humanitarnega
               prava in človekovih pravic, zato bi določitev kvote oziroma omejevanje števila
               prosilcev za mednarodno zaščito pomenilo kršitev dostopnosti do postopka kot temelja
               begunskega prava, kršenje ene izmed temeljnih človekovih pravic, to je, pravice do
               pribežališča, in neizpolnjevanje določil Ženevske konvencije. Republika Slovenija je
               možnost omejevanja sprejema oziroma kvote uveljavila v primeru premestitve oziroma
               trajne preselitve prosilcev in oseb, ki potrebujejo mednarodno zaščito, iz drugih
               držav članic Evropske unije oziroma tretjih držav, kjer obveze do dostopnosti
               postopka ni, saj je bil opravljen že v drugi državi članici Evropske unije oziroma
               tretji državi. Vseskozi je v postopku dogovarjanja o sodelovanju v projektih trajne
               preselitve in premestitve na nivoju Evropske unije vztrajala na stališču, da je
               odločitev prostovoljna in da se pri številu sprejetih oseb mora upoštevati
               integracijske in nastanitvene zmogljivosti države članice, ter tako omejila oziroma
               določila kvoto oseb, ki jih Republika Slovenija lahko sprejme. Sicer pa je Republika
               Slovenija uporabila tudi številne druge ukrepe kot učinkovit odziv na povečano
               število prosilcev za mednarodno zaščito, kot je Odlok o določitvi seznama varnih
               izvornih držav, pripravila je tudi novi zakon o mednarodni zaščiti, ki bo stopil v
               veljavo 24. aprila tega leta, s katerim se uveljavijo hitri in učinkoviti postopki
               odločanja o prošnjah za mednarodno zaščito.</p>
               <p>Vse navedeno kaže na to, da Republika Slovenija uporablja vse pravne možnosti, da iz
               drugih držav članic oziroma tretjih držav sprejme takšno število prosilcev za
               mednarodno zaščito, ki jim lahko nudi učinkovite in hitre postopke, sprejem ter
               pogoje za vključevanje v slovensko družbo, hkrati pa spoštuje mednarodnopravno
               zavezujoč in ustavno varovan institut mednarodne zaščite za vse osebe, ki na njenem
               ozemlju zaprosijo. Zato Vlada Republike Slovenije meni, da problematiko ustrezno in
               učinkovito obvladuje, v skladu z zakonom in interesi Republike Slovenije in ob
               spoštovanju svojih mednarodnopravnih obveznosti. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin. Besedo ima Poslanska skupina Stranke
               modernega centra, zanjo dr. Dragan Matić.</p>
            </sp>
            <sp who="SDZ7:MatićDragan">

               <speaker>DR. DRAGAN MATIĆ (PS SMC):</speaker>

               <p>Hvala za besedo, gospod predsednik. Spoštovani gospod državni sekretar, spoštovani
               kolegice poslanke in poslanci!</p>
               <p>V Slovenijo je od drugega migrantskega vala od oktobra 2015 do uveljavitve
               poostrenega nadzora na grško-makedonski meji v marcu 2016 prešlo pol milijona
               beguncev in migrantov brez motenja in ogrožanja varnosti državljanov. Vlada Republike
               Slovenije migracijsko krizo vse od začetka suvereno upravlja, spremlja situacijo,
               prilagaja in stopnjuje svoje ukrepe, se odziva in spoštuje tudi voljo lokalnih
               skupnosti, tako je bilo tudi pri vprašanju nastanitve migrantov. Ne glede na to, da
               ni novih prihodov migrantov, Vlada še vedno ostaja v pripravljenosti. Tako imenovana
               balkanska pot ne obstaja več, migrantski tok se je po vrhu Evropska unija-Turčija
               umiril. Zdaj ni več nobene potrebe po sprejemanju izrednih ukrepov in sredstev, še
               posebej, če so ti v nasprotju z ustavo, z ratificiranimi konvencijami in mednarodnim
               pravom.</p>
               <p>Podatki o številu prosilcev za mednarodno zaščito v Sloveniji ne kažejo realnih
               razlogov za uvajanje kvot. V letu 2000 smo imeli več kot 9 tisoč prošenj za azil in v
               letu 2015 zgolj 277 prošenj, od septembra 2015 do 30. marca 2016 pa 624 prošenj,
               kljub temu da je, kot že rečeno, v Slovenijo prišlo pol milijona ljudi. Številne
               zahteve za sklice nujnih in izrednih sej, številna poslanska vprašanja in obravnavani
               predlog za razpis posvetovalnega referenduma pričajo o tem, da SDS namenoma ustvarja
               ozračje strahu in izrednih razmer.</p>
               <p>Nadalje je treba vzpostaviti, da je Vlada Republike Slovenije v marcu 2016 sprejela
               izvedbeni načrt, po katerem bo v skladu z dogovorom na evropski ravni iz Italije in
               Grčije premestila 567 oseb ter iz tretjih držav trajno prisilila 20 oseb, skupaj 587
               ljudi. Po oceni SMC to res ne bi smelo predstavljati resne grožnje za življenje in
               varnost prebivalcev. Po Zakonu o mednarodni zaščiti se status begunca v Republiki
               Sloveniji prizna osebi, ki utemeljeno in verodostojno izkaže, da je v matični državi
               ogrožena zaradi rase, vere, narodnosti, političnega prepričanja ali pripadnosti
               posebni družbeni skupini. Odločba o priznanju statusa begunca z dnem vročitve velja
               kot dovoljenje za stalno prebivanje v Republiki Sloveniji. Subsidiarna zaščita pa se
               prizna osebi, ki ne izpolnjuje pogojev za priznanje statusa begunca, vendar izkaže
               utemeljene in verodostojne razloge, da bi ji bila ob vrnitvi v matično državo
               povzročena resna škoda, da ji grozi smrtna kazen ali usmrtitev, mučenje ali nehumano
               oziroma poniževalno ravnanje. Subsidiarna zaščita se prizna tudi osebi zaradi resne
               individualne izkazane grožnje zoper življenja ali svobodo zaradi samovoljnega nasilja
               v državi, od koder prihaja. Nudenje zaščite osebam, ki zaprosijo za mednarodno
               zaščito pomeni spoštovanje mednarodnega humanitarnega prava in človekovih pravic ter
               humanitaren in solidaren odnos Slovenije do dogajanja v svetu in do civilistov, ki so
               se znašli v ogroženih spopadih ali so v izvorni državi preganjani.</p>
               <p>Predlog za razpis posvetovalnega referenduma o nastanitvah migrantov v Republiki
               Sloveniji, ki so ga predlagali poslanci SDS, je treba zavrniti. Predvideva namreč
               sprejetje zakonodaje, ki bi bila v nasprotju s 153. členom Ustave, ki pravi, da
               zakoni ne smejo biti v nasprotju z ratificiranimi mednarodnimi pogodbami in pravom
               Evropske unije. Zakon, ki bi omejeval letno število prosilcev za mednarodno zaščito,
               bi pomenil kršitev dostopnosti do postopka in bi bil v nasprotju z Zakonom o
               mednarodni zaščiti, ustavo, Ženevsko konvencijo o beguncih kot tudi pravom Evropske
               unije, Dublinsko uredbo in ostalim direktivam, ki jih je Slovenija dolžna
               spoštovati.</p>
               <p>V Stranki modernega centra menimo, da je Predlog o posvetovalnem referendumu o
               nastanitvah migrantov v Republiki Sloveniji nepotreben, nedorečen in v nasprotju s
               temeljnimi mednarodnimi konvencijami na temu področju. Poslanci Stranke modernega
               centra bomo temu predlogu nasprotovali. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo imaPoslanska skupina Slovenske demokratske stranke, zanjo dr. Vinko Gorenak.
            </p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Predsednik, ne vem, ali ste poslušali predgovornika ali niste, ampak kar nekaj
               krepkih je bilo povedano na račun stranke, ki ji pripadam, zato tudi zdaj malo stran
               glejte pa ne poslušajte, tako kot ste prej.</p>
               <p>Poslanska skupina SDS je seveda predlagala referendum na temo kvot, odnosno na temo,
               kako naj se Slovenija odzove v migrantski krizi odnosno koliko migrantov, prosilcev
               za azil naj seveda sprejme. Naj takoj na začetku rečem naslednje; Slovenija je poleg
               Grčije tista država, ki je v preteklem letu zlasti v oktobru, novembru in decembru,
               nekaj pa tudi še v januarju in februarju ogrozila schengen. Pravzaprav je tista
               država, ki je poleg Grčije zatajila prvič v zgodovini in ni spoštovala schengenskih
               pravil. Vse govorjenje na to temo, kako je šlo pol milijona ljudi čez našo in se
               nobenemu ni nič zgodilo, je seveda, milo rečeno, neumnost. Milo rečeno neumnost zato,
               ker je k temu potrebno takoj dodati, da Vlada Republike Slovenije pri tem ni
               spoštovala schengena. Notranja ministrica mi grozi s kakšno kazensko ovadbo, zato naj
               še enkrat ponovim tisto, kar sem že rekel. Skoraj pol milijona ljudi je šlo ilegalno
               čez Republiko Slovenijo in Vlada Republike Slovenije je seveda kolektivni storilec
               kaznivega dejanja po 308. členu Kazenskega zakonika, ker bi morala preprečiti
               ilegalne prehode državne meje, pa jih seveda ni preprečila.</p>
               <p>V nadaljevanju seveda nastane vprašanje, kako naprej. Namreč, sporazumi med Evropsko
               unijo, Grčijo in Turčijo, če želite, so taki kakršni so, jih poznamo, v tem trenutku
               delujejo, delujejo pa predvsem na račun ene nečlanice Evropske unije, to je Grčije,
               ki učinkovito varuje meje, meje Evropske unije, če želite. Grška policija oziroma
               makedonska policija šteje približno toliko ljudi, kot jih šteje slovenska policija.
               In kot vidite, ob minimalni pomoči iz tujine pravzaprav makedonska policija danes, to
               je policija države, ki ni članica Evropske unije, ki ni člana schengena, ki ni
               članica Nata, dejansko varuje evropske meje. To pomeni, da se s policijo te velikosti
               to da narediti, pa vendarle slovenska vlada tega ni zagotovila v preteklosti. In ker
               slovenska vlada tega ni zagotovila, smo seveda bili prisiljeni na nek način, da
               predlagamo referendum na to temo, da ljudstvo pove tisto, kar je potrebno povedati,
               kot je rekel predlagatelj gospod Grims, koliko ljudi bomo sprejeli in koliko ljudi
               bomo gostili.</p>
               <p>V predhodnem stališču je bilo seveda ogromno nekega moraliziranja, kako je, kako bo
               zadeva protizakonita in protiustavna. Ja, kako pa to veste? Kako pa to veste? Se
               pravi, nekdo je futurolog ali kaj, ne zgodovinar. Zakaj? Namreč, mi predlagamo
               referendum, na katerem bi državljani povedali, kakšna je kvota, in drugo, da so jih
               toliko pripravljeni sprejeti. Na osnovi tega je dolžna potem Vlada Republike
               Slovenije, pravzaprav niti dolžna ni, ker je to posvetovalni referendum, sprejeti
               zakonodajo, kakšno želi ljudstvo. Kako pa veste, da bi bila taka zakonodaja
               protizakonita? Kako veste, da bi bila protiustavna, če zakona še sploh ni? Saj to je
               fatamorgana.</p>
               <p>Zakonodajno-pravna služba Državnega zbora se ni opredelila negativno do predloga
               referenduma. Opozorila je zgolj na to, da bi morali z zakonom, ki bi bil eventualno
               sprejet po takem uspelem referendumu, da je treba biti pazljiv z vidika ustave in
               mednarodnih obveznosti Republike Slovenije. Samo to je rekla. Sploh pa ni bila proti
               referendumu, da smo si na jasnem. In če v Stranki SMC moralizirate o tem, kako bi
               bilo to nezakonito, neustavno in tako naprej, potem mi povejte, v čem je ustava
               Poljske, Češke, Slovaške, Madžarske drugačna na tem področju. V čem so obveznosti
               Poljske, Češke, Slovaške, Madžarske drugačne kot obveznosti Slovenije z vidika
               spoštovanja mednarodnih predpisov? Zakaj govorim o tem? Zaradi tega, ker Madžarska
               prav tako pripravlja referendum na to vprašanje. Slovaki, Čehi, Poljaki sicer ne bodo
               šli na referendum, vsaj za enkrat ni podatkov o tem, ampak so sami sprejeli, njihove
               vlade so same sprejele tovrstno zakonodajo ali odločitve vlade karkoli že. Ali te
               odločitve niso v nasprotju z EU predpisi? Morebiti so. Ne misliti, da ne vem in da ne
               poznam teh predpisov, še kako dobro jih poznam. Toda če te države to lahko naredijo,
               potem to lahko naredi tudi Slovenija. Nobenega razloga ni, da tega tudi Slovenija ne
               bi mogla narediti. Pa če tudi, poudarjam, pa če tudi je v nasprotju z EU predpisi. Pa
               kaj potem! Pa kaj potem! Namreč, tako so rekli Čehi, Madžari, Poljaki, Slovaki. Oni
               so to rekli, ker imajo neke vlade, ki so odgovorne vlade do svojih ljudi. Tudi
               Avstrija. Ko je Avstrija sprejela odločitev o 37 tisoč prosilcih za azil, ki jih bodo
               sprejeli v letošnjem letu in nič ve, so v Bruslju žugali Avstrijcem in jih okarali,
               če želite, pa tam nek zunanji minister, star 28 ali 29 let, ki je rekel: <q>»Slikajte
               se!«</q> Jaz sem dolžen delovati v imenu in v interesu svoje lastne države in ne v vašem
               interesu. Seveda imamo v Sloveniji neko drugo vlado, ki pa je rekla nekoliko drugače:
               <q>»Ne, mi bomo pa vse spoštovali!«</q> Sedaj pa, če bodo v Bruslju rekli, da jih dobimo pol
               milijona, jih bomo pa pol milijona vzeli ali kako.</p>
               <p>To je torej razlog za referendum – ker Vlada Republike Slovenije klečeplazi pri teh
               vprašanjih pred Brusljem, se udinja, če želite, igra pokorno dekle ali kakorkoli
               rečete temu, zato je čas, da ljudstvo pove svoje in nič drugače. Če je možno take
               ukrepe sprejemati v nekaterih drugih državah, Avstrija je naredila isto kot sem
               rekel, oni so na vladni ravni sprejeli sklep, pa so rekli 37 tisoč je meja pa konec,
               potem lahko to naredi tudi naša vlada. In ker naša vlada tega na naredi, smo seveda
               pred tem, da skušamo to zagotoviti z referendumsko odločitvijo ljudi.</p>
               <p>Mi bomo predlog za razpis referenduma seveda podprli. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospod
               Benedikt Kopmajer.</p>
            </sp>
            <sp who="SDZ7:KopmajerBenedikt">

               <speaker>BENEDIKT KOPMAJER (PS DeSUS):</speaker>

               <p>Spoštovani predsednik, spoštovani državni sekretar!</p>
               <p>Čeprav ste nekateri že v sredo slišali del našega stališča o tej tematiki, dovolite,
               da vam ga danes posredujem v celoti.</p>
               <p>V začetku marca je Poslanska skupina SDS vložila predlog za razpis posvetovalnega
               referenduma o nastanitvah migrantov v Republiki Sloveniji. Volivke in volivci naj bi
               na tem referendumu Vladi in parlamentu naložili, da z zakonom določi, da število
               prosilcev za azil ne bi smelo presegati števila prošenj za azil v letu 2015.
               Konkretne letne kvote še dovoljenjih prosilcev za azil niso navedli, a po nekaterih
               podatkih bi begunci smeli letno vložiti le 277 prošenj za azil. Pri tem se
               predlagatelji formalno sklicujejo na 44. člen Ustave, ki pravi le to, da ima vsak
               državljan pravico, da v skladu z zakonom neposredno ali po izvoljenih predstavnikih
               sodeluje pri opravljanju javnih zadev. Pri opravljanju torej lahko sodeluje tudi po
               izvoljenih predstavnikih. Kdaj naj odločajo po tej poti in kdaj z referendumom, ni
               nikjer določeno oziroma je očitno prepuščeno politični presoji. Še več, ustava določa
               le zakonodajni referendum, posvetovalnega pa ne omenja in pri tem prepoveduje razpis
               referenduma o zakonih o nujnih ukrepih za zagotovitev obrambe države, varnosti ali
               odprave posledic naravnih nesreč. To navajam zato, ker predlagatelju predlogu za
               referendum navajajo, da so migrantje resen varnostni problem države. Dosledno branijo
               ustave, torej ljudsko odločanje o nujnih ukrepih za zagotovitev varnosti države
               prepoveduje. V obrazložitvi predloga lahko beremo, da se bo migrantski val letos
               nadaljeval in celo povečeval in naprej, na vračanje migrantskih skupin iz Avstrije v
               Slovenijo že poteka in predstavlja nevarnost, da bo z zlorabami zakonodaje o
               mednarodni zaščiti postala žep za migrante, da nimamo urejenih razmer v policiji in
               vojski, da se Vlada migrantske problematike ne loteva na pravi način, zato ljudje v
               občinah, kjer namerava Vlada vzpostaviti migrantske centre, protestirajo. Trdijo
               tudi, da bi migranti Slovenijo stali kar 144 milijonov evrov letno in tako naprej. A
               če začnemo pri denarju, bi se veljalo vprašati, ali bi ne bilo koristneje 3 do 4
               milijone, kolikor stane izvedba referenduma, porabiti kje drugje, tudi za oskrbo
               beguncev, ki želijo ostati v Sloveniji. Begunska slika v Evropi in zlasti pri nas po
               relativno uspešnem zaprtju balkanske poti kaže tudi, da so se predlagatelji ne le pri
               stroških za begunce, ampak tudi pri drugih napovedih in trditvah zmotili. V Sloveniji
               vse od 5. marca ni prihoda migrantov, prav tako ni nobenega vračanja migrantov iz
               zahodne Evrope. Slovenija ni postala migrantski žep, Slovenija ni več del tranzitne
               poti. Vlada je kljub nekaterim težavam uspešno reševala probleme v zvezi z begunskim
               valom. Nobenih resnih varnostnih zapletov ni bilo, tudi varnost prebivalcev in
               nenazadnje beguncev ni bila ogrožena, čeprav je Slovenijo prečkalo skoraj pol
               milijona ljudi.</p>
               <p>V Poslanski skupini Desus smo že ob vložitvi predloga za razpis posvetovalnega
               referenduma povedali, da gre v prvi vrsti za politično potezo predlagateljev in
               nikakor ne za skrb do državljank in državljanov, kot sami predlagatelji to radi
               poudarjajo. Tudi ankete so pokazale, da več kot polovica vprašanih ne podpira
               odločanja na referendumu o politiki priseljevanja beguncev v Sloveniji. Zdi se, da
               predlagatelji radi pozabljajo, da mora Slovenija upoštevati evropsko zakonodajo in
               zaveze, ki smo jih sprejeli v Evropski uniji. Zakaj to poudarjam? Republika Slovenija
               je z Aktom o notifikaciji nasledstva za Konvencijo Organizacije združenih narodov
               leta 1992 sprejela Ženevsko konvencijo o beguncih, ki skupaj še z nekaterimi
               konvencijami predstavlja temelje pravil mednarodnega humanitarnega prava in zaščite
               beguncev v svetu. Predlagatelji kot zgled glede uvajanja kvot z zakonom vseskozi za
               primerjavo omenjajo Avstrijo, a povedati je treba, da Republika Avstrija ni določila
               omejenega števila z zakonom. Nobena država tega ni storila z zakonom, kot bi to
               želeli v Poslanski skupini SDS. In še to, Evropska komisija je Avstrijo že dvakrat
               opozorila v zvezi s kvotami.</p>
               <p>Na podlagi navedenega ocenjujemo, da bi določitev kvote oziroma omejevanje števila
               prosilcev za mednarodno zaščito z zakonom pomenilo kršitev dostopnosti do postopka
               kot temelja begunskega prava, seveda tudi kršenje ene izmed temeljnih človekovih
               pravic do pravice do pribežališča in neizpolnjevanje določil Ženevske konvencije. S
               predlagatelji pa se strinjamo v delu, da bo treba poiskati skupne rešitve za
               migrantsko problematiko na ravni Evropske unije, a pri tem v Poslanski skupini Desus
               poudarjamo, da je pri tem ključna solidarnost, Slovenija pa mora nositi tudi del
               svoje humanitarne odgovornosti.</p>
               <p>V poslanski skupini predloga glede na povedano ne bomo podprli. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo mag. Bojana Muršič.</p>
            </sp>
            <sp who="SDZ7:MuršičBojana">

               <speaker>MAG. BOJANA MURŠIČ (PS SD):</speaker>

               <p>Hvala lepa, predsednik, za besedo. Spoštovani državni sekretar, spoštovani kolegice
               in kolegi, spoštovani ostali prisotni v dvorani!</p>
               <p>Migracije so zmes ekonomskih, političnih in družbenih dejavnikov, vključujejo tako
               dejavnike v državi, iz katere migrant prihaja, ga silijo v to, da odide, kot
               dejavnike v državi, ki ga privablja. Če to tezo postavimo v zgodovinski okvir, se
               bržkone lahko brez večjih ugovorov strinjamo, da je bila Evropa zaradi gospodarskega
               blagostanja in politične stabilnosti vedno vabljiva za priseljevanje, hkrati pa je
               zaradi potrebe po gospodarski rasti in pridobivanja večje politične moči, dandanes pa
               tudi zaradi starajočega se prebivalstva, priseljenska delovna sila zelo dobrodošla. V
               odvisnosti od njenih lastnih potreb pa se je pogosto spreminjal tudi odnos do
               migracij, odnos do priseljencev, danes tudi odnos do beguncev. Tako je eden najbolj
               neposrednih učinkov hude gospodarske krize, ki je zadnje desetletje dušila Evropo,
               stanje, ko se je v Evropi zmanjšala potreba po preseljevanju, hkrati pa se je močno
               zaostril protimigracijski, nacionalistični in marsikje in marsikdaj tudi rasistični
               diskurz v političnem prostoru. Zaostrene globalne in gospodarske razmere pa so, kar
               je logično in jasno, ne oziraje se na potrebe stare celine dodatno povečale
               migracijske tokove iz juga, kjer je rekordna brezposelnost, proti severu, ki kljub
               omejitvam ostaja v percepciji teh ljudi, obljubah dostojnega življenja in možnosti
               preživetja od lastnega dela. Če k temu dodamo še preštevilna krizna žarišča, ki jih
               je Evropa skupaj z zavezniki soustvarjala v imenu zaščite varnosti, gospodarskih in
               drugih interesov, potem je ob uvodu v današnjo razpravo treba iskreno povedati vsaj
               to, da migrantskega oziroma begunskega vala ni ustvarila le sirska tragedija, ampak
               moramo povode za to tako obsežno preseljevanje ljudi kakor tudi odzive nanje razumeti
               v širšem, morda celo stoletnem kontekstu gibanja globalnih okoliščin, akcij in
               reakcij. Če se tega zavedamo, potem bomo razumeli tudi to, da situacija s katerimi se
               soočamo ne le mi, pač pa celoten razvitejši svet, ne moremo rešiti z rokohitrskimi
               potezami in čez noč, ampak le z iskanjem novega družbenega dogovora za skupni razvoj
               širše regije ter z vztrajanjem na vrednotah Evrope, kot je bila iz pepela grajena po
               strahotah 2. svetovne vojne.</p>
               <p>V Poslanski skupini Socialnih demokratov lahko razumemo potrebo predlagateljev za
               razpis posvetovalnega referenduma o nastanitvah migrantov v Republiki Sloveniji, na
               katerem bi državljanke in državljane povprašali, citiram: <q>»Ali ste za to, da Državni
               zbor Republike Slovenije sprejme zakonodajo, v kateri bo določeno, da letno število
               prosilcev za mednarodno zaščito ne presega števila prošenj za mednarodno zaščito v
               letu 2015?«</q> Razumemo njihovo potrebo po ponovnem odpiranju široke razprave o
               migrantskem valu in tudi o vsem drugem. Želimo pa si, da bi bila danes razprava
               spoštljiva, dostojna in strpna. Še več, prizadevali si bomo, da ne bo sovražna in da
               ne bo naravnana k spodbujanju nestrpnosti. Zagotovo pa so na tem mestu tudi
               vprašanja, zakaj je treba paziti na izjave danes in prav tukaj v Državnem zboru,
               zakaj je prav danes treba obsojati vsakršno spodbujanje k nestrpnosti in sovražnosti.
               Zakaj? Ker so zadnje informacije, ki jih lahko slišimo, če jih seveda želimo slišati
               preko medijev, umirjene in pozitivne. Ljudje se počasi navajamo na sobivanje z ljudmi
               iz drugih okolij. Otroci se vključujejo v izobraževalne procese in tako dalje. In če
               politika ubere mirnejši in spoštljivejši ton razprave, tudi le-ti ne čutijo potrebe
               po množičnih shodih.</p>
               <p>Spoštovane kolegice in spoštovani kolegi, slovenska vlada je v začetku marca 2016
               sprejela izvedbeni načrt, po katerem bo v skladu z dogovorom na evropski ravni iz
               Italije in Grčije premestila 567 oseb, lahko tudi iz druge države članice, ki bi bila
               izpostavljena hudemu pritisku na nacionalni, migracijski in azilni sistem, ter iz
               tretjih držav, to so države, ki niso članice Evropske unije, trajno preselila 20
               oseb. Končno število bo verjetno večje, odvisno od trenutnih migracijskih razmer in
               končnega dogovora o številu premeščenih oseb. V skladu s tem načrtom, ta proces
               premeščanja ljudi po državah Evropske unije že poteka. K nam prihaja deset Eritrejcev
               in pet družin iz Sirije in Iraka. To so znani in dostopni podatki politike in
               javnosti. Ne gre za presenečenja, zato tudi ni potrebe po nestrpnih nastopih.</p>
               <p>In če se vrnem k predlogu SDS o posvetovalnem referendumu o tem, da državljanke in
               državljane povprašamo, ali naj sprejmemo zakon, v katerem bo zapisano, kakšno je
               primerno število prosilcev za mednarodno zaščito na letni ravni, bi bilo od
               predlagateljev korektno tudi, da povedo, o kakšni oziroma kako veliki številki
               govorimo. Statistični podatki kažejo, da je bilo v letu 2015 v Sloveniji 277 prošenj
               za mednarodno zaščito. V prvih treh mesecih leta 2016 je bilo prošenj 489. Do konca
               leta se bo število prošenj zagotovo povečalo. Koliko jih bo, pa Socialni demokrati ne
               vemo. In s temi številkami ne želimo niti nočemo kalkulirati.</p>
               <p>Tega predloga o razpisu posvetovalnega referenduma o nastanitvah migrantov ne moremo
               podpreti. Ta predlagateljeva poteza je preveč prozorna. Kajti ne moremo podpreti
               referendumske kampanje, ki bi sledila, če bi bil ta predlog sprejet, v kateri bi se
               glede na dogodke izpred mesecev za davkoplačevalski denar odvijala povsem politična
               kampanja, ki bi se lahko izrodila in bi prišla k spodbujanju sovraštva rasizma in
               nasilja. Kar pa je v smislu razvite demokratične družbe, med katere se Slovenci
               uvrščamo, povsem nedopustno. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica, zanjo dr. Matej T. Vatovec.</p>
            </sp>
            <sp who="SDZ7:TašnerVatovecMatej">

               <speaker>DR. MATEJ T. VATOVEC (PS ZL):</speaker>

               <p>Hvala, gospod predsednik. Lep pozdrav vsem!</p>
               <p>Predlog SDS ni nič drugega kot jasen dokaz, da SDS nima nobenih zadržkov pri svojih
               naskokih na oblast. Po letih plenjena, privatizacij, zategovanja pasu so izgubili vse
               zaupanje, zato rast svoje desničarske ideologije gradijo le še na zunanjem
               sovražniku, in to so v tem primeru begunci. V zgodovini smo že videli, da se kopja
               lomijo na plečih najšibkejših, nekoč Judje, Romi, danes begunci. Vsi dobro vemo, kam
               so takšne situacije privedle, videli smo, kaj pomeni priti na oblast brez izbiranja
               sredstev. Končni rezultat tega sta bila fašizem in nacizem. Danes vidimo skrajni
               porast metod SDS: rasistične govorice, razširjanje ksenofobije in sovraštva. Metode,
               ki jih treba nemudoma odpraviti. A te metode lahko zatreta zgolj Vlada in koalicija,
               ki pa sta na žalost del problema in ne rešitve. Del odgovornosti za porast te
               desničarske ideologije pade tudi na Vlado in koalicijo, ki z zapiranjem meja,
               militarizacijo in poudarjanjem varnostnih vidikov izvršuje želje in zahteve desnice.
               In skrajni čas bi bil, da tudi koalicija temu naredi konec. Da končno zavzame jasno
               držo, ki mora iti proti fašiizaciji družbe. Ne govorimo več o konservativni drži SDS
               ali drži, ki bi šla v smeri ljudskih strank, ampak govorimo o retoriki, ki jo
               uporabljajo skrajno ksenofobne in neonacionalistične stranke, in referendumska pobuda
               ni nič drugega kot širjenje ksenofobije in spodbujanje sovraštva.</p>
               <p>Tudi tokrat je v samem besedilu kopica laži in zavajajočih navedb, ki nimajo prav
               nobene podlage. V razpravi pa bo verjetno ponovno predstavljenih kup popolnoma
               izmišljenih zgodb, ki so jih pristojni organi že ničkolikorat zavrnili. V Združeni
               levici ponovno opozarjamo, da so trenutno dogajanje v Evropi in dogovori, ki jih
               le-ta sklepa, v nasprotju z Ženevsko konvencijo. Zaprtje meja, trgovina z ljudmi, ki
               se odvija med Evropsko unijo in Turčijo, je nedopustna in obsojanja vredna. V Grčiji
               se odvija humanitarna katastrofa, pokopališča se polnijo na vseh straneh zunanjih
               meja trdnjave Evrope. A Evropska unija in z njo Slovenija je dosegla svoje – problem
               in iskanje ustreznih rešitev je v celoti preložila na Grčijo, kaj se v Grčiji dogaja,
               pa nikogar več ne zanima. Če Vlade ne zanima dogajanje onkraj naše delno žičnate,
               delno panelne ograje, pa SDS ne zanima niti dejansko stanje znotraj le-te. Meje so
               zaprte. Prosilcev praktično ni več. Statistika glede podeljenih azilov pa je nič
               drugega kot sramotna. Odstotek odobrenih prošenj za mednarodno zaščito je bil leta
               2015 16,25 %. V letošnjem letu je ta odstotek padel celo na sramotnih 5. Torej na
               vsakih 100 prosilcev jih je zgolj 5 deležnih ustrezne zaščite. In to pri statistiki,
               ki kaže, da je 42 % vseh, ki so prečkali Slovenijo Sircev ter 30 % iz Afganistana. Za
               Slovenijo sta očitno tudi to povsem varni državi. Lansko leto je za azil v Sloveniji
               zaprosilo 277 oseb. Uspešnih je bilo zgolj 45, letos jih je do meseca marca prošnje
               vložilo 483. Upoštevajoč uradno statistiko pa bo uspešnih približno 25. In teh 25
               ljudi poskuša SDS predstaviti kot najhujšega sovražnika. Teh 25 beguncev je razlog,
               da SDS znova in znova vlaga zahteve, priporočila in predloge za nujno ukrepanje. Teh
               25 beguncev po mnenju SDS ogroža državljanke in državljane, državne finance, še več,
               teh 25 ljudi po njihovem mnenju ogroža samo bit tistega, kar si fantomsko
               predstavljajo kot nek monolitni slovenski narod. Teh 25 beguncev predstavlja
               varnostni problem praktično nedoumljivih razsežnosti, tako rekoč katastrofo na vseh
               področjih.</p>
               <p>In s čim SDS utemeljuje te trditve? Z lažmi. Z lažmi o domnevnih posilstvih, z lažmi
               o krajah, celo z lažmi o poskusu nakupa slovenskih deklet. Da gre za navadne
               izmišljotine, si znova in znova trudi pojasnjevati tudi policija, a SDS ostaja pri
               enaki taktiki. Če bomo laži ponovili dovoljkrat, bodo pač nekoč postale resnica.
               Vlada in koalicija pa z molkom pri tem zgolj omogočajo, da se bo to zgodilo prej ne
               pa slej.</p>
               <p>Če vlada ne bi od samega začetka sprejemala zgrešenih ukrepov in ne bi sodelovala pri
               širjenju vtista, da imamo pri nas krizne in izredne razmere, bi bilo najverjetneje
               porasta fašizma veliko manj. A vladi je očitno bolj kot to pomembno, da se ne zameri
               desnici, ohrani svojo taktiko konsenzualizma ter narodne enotnosti, in zaradi tega
               pri tem molče sodeluje. SDS zahteva zaprtje meja, Vlada naslednji dan napove tehnične
               ovire na meji. SDS zahteva zaostritev azilne politike, Vlada pripravi spremembe
               Zakona o mednarodni zaščiti, s katerimi to zahtevo izpolni. A za SDS to očitno ni
               dovolj, sedaj naj bi bil nujno potreben še referendum, saj se volivke in volivci na
               zadnjih volitvah niso mogli opredeliti. Kar se tiče SMC to morda celo drži.
               Državljanke in državljani so od njih najverjetneje pričakovali malo več sočutja in
               pozitivnega odnosa do beguncev in manjšin na splošno. Pri SDS pa je politika že ves
               čas ista, če njihovo sovraštvo ni moglo biti usmerjeno zoper begunce, pa je bilo v
               preteklih letih usmerjeno zoper izbrisane, Rome, istospolno usmerjene pa še bi lahko
               naštevali.</p>
               <p>Referendum o tem, koliko ljudem, ki bežijo pred vojno in pred skoraj zagotovo smrtjo
               dovoliti zaščito, je vsekakor nedopusten. Zaščito moram podeliti prav vsakemu, ki jo
               potrebuje. Edini kriterij za podelitev zaščite je, da oseba izkaže, da je preganjena
               ter da ji ob morebitni vrnitvi grozi resna škoda. Prav nobene vloge pri tem ne igrajo
               ne rasa, ne državljanstvo, ne starost, ne izobrazba, ne katerakoli druga osebna
               okoliščina. Če je nekdo preganjan, mu moramo zagotoviti ustrezno zaščito. Pika. In ta
               točka na današnji seji se sploh ne bi smela zgoditi. Tako kot se ne bi smela zgoditi
               rezilna žica. Tako kot ne bi smelo priti do militarizacije. Tako kot nihče pri zdravi
               pameti ne bi mogel predlagati, kaj šele potrditi novega zakona o mednarodni zaščiti.
               In tako kot se ne bi smel zgoditi dogovor EU-Turčija in zaprtje grško-makedonske
               meje.</p>
               <p>Predlogu SDS zato ne samo da nasprotujemo, temveč ga v Združeni levici ostro
               obsojamo.</p>
            </sp>
            <sp who="SDZ7:BahŽibertAna">

               <speaker>ANJA BAH ŽIBERT (PS SDS):</speaker>

               <p>Proceduralno.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Postopkovno, gospa Anja Bah Žibert.</p>
            </sp>
            <sp who="SDZ7:BahŽibertAna">

               <speaker>ANJA BAH ŽIBERT (PS SDS):</speaker>

               <p>Predsedujoči, vi pač ponavadi res pustite, da v stališčih članice in člani ali pa
               kakor koli že predstavniki izvoljenega ljudstva govorimo, karkoli že govorimo. Ampak
               to, kar pa poslušamo iz strani Združene levice, pa presega vse meje – <q>»fašistična in
               nacistična nagnjenja desnice in SDS«</q> Najprej, spoštovani, član tega parlamenta žali
               vsakega poslanca iz tega dela parlamenta osebno in tudi strankarsko. Moja babica je
               bila ubita pod nacističnimi streli, vi pa v Državnemu zboru oziroma kolegi nosijo
               rdečo zvezdo, ki je pobila vse ljudi, ki ležijo raztreščeni po Hudi jami. In jaz
               moram kar naprej v tem državnemu zboru poslušati, kako imam fašistična in nacistična
               nagnjenja.</p>
               <p>V Slovenski demokratski stranki smo dali že nekajkrat zahtevo o resoluciji za
               totalitarizme, vse, pa tega ni nihče sprejel. In nenehno mi predstavljamo tukaj notri
               grožnjo. To je prvo.</p>
               <p>Drugo. <q>»Plenili smo, SDS smo plenil.«</q> Jaz prosim, da se to dokaže ali pa se nam
               opraviči. Jaz nisem plenilec. Zaenkrat sem poštena državljanka, ki še nikoli nisem
               videla niti od znotraj sodišča, razen ko sem šla z Odborom za pravosodje. Ne dovolim
               tega osebno in ne dovolim, da se to dogaja z mojo poslansko skupino in tudi drugimi
               kolegi, ki so na desnici. Ker je to nesprejemljivo. Lahko imamo težke besede v tem
               državnem zboru, smo, verjamem, tudi kdaj žaljivi, ampak to je pa že višek. Mislim, da
               se pač taka razprava<gap n="..."/> prej smo poslušali, kako naj bo strpna razprava, govorimo o
               referendumu in potem poslušamo o vsem drugem. In da govorimo, da so posilstva in
               nasilje, in da tega ni. Vse to je bilo po televizijah, to so posnetki, živi.
               Oprostite predsednik, ker sem dolga, ampak res, to so skrajne laži in žalitve. Preveč
               je tega in prevečkrat se to dogaja in to od ljudi, ki so stali in vzklikali skupaj s
               tistimi, ki so na slovenski ulici bili oboroženi, jaz bom pa poslušala, da imam
               nacistična in fašistična nagnjenja. Kdo ima kakšna nagnjenja? Kdo ima željo po krvi?
               Naj pogleda svoje slike, kje je kdaj bil. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Dobro veste, je bilo že večkrat povedano, da ne posegam v stališča poslanskih skupin.
               Izražena stališča poslanskih skupin so njihova odgovornost ne samo kaj drugega. Vi
               ste lahko povedali, kaj si o tem mislite, zato menim, da v bistvu takšno postopkovno
               ne potrebuje kakšno drugo reakcijo, samo to, da ste bili slišani. Je absolutno
               dovolj. Ljudje si pa sami ustvarjajo svoje mnenje. V tem parlamentu žal moramo tudi
               velike razprave opravljati, bolje jih je opraviti tukaj kot kjerkoli drugje.</p>
               <p>Zato dajem zdaj besedo Poslanski skupini Nove Slovenije – krščanskih demokratov,
               zanjo gospod Jernej Vrtovec.</p>
            </sp>
            <sp who="SDZ7:VrtovecJernej">

               <speaker>JERNEJ VRTOVEC (PS NSi):</speaker>

               <p>Spoštovani predsednik!</p>
               <p>Ja, drži, kar težko je imeti stališče poslanske skupine po tako borbenem, bojevitem
               stališču predhodnika, izraz Združene levice.</p>
               <p>Mineva pa že osmi mesec, odkar se je Evropska unija, s tem tudi Slovenija znašla v
               vrtincu globalnih sprememb, ujeta tako rekoč v migrantske tokove, ki še vedno
               vsakodnevno diktirajo politike držav članic. Če je kdo na začetku še mislil, da gre
               le za humanitarno krizo, iz katere bomo izšli kot dobrotniki, solidarni do tujcev, ki
               zapuščajo svoje domove v strahu pred vojno, je danes vsakomur jasno, da govorimo o
               migrantski krizi, tudi o številnih ekonomskih migrantih, ki želijo v obljubljeno
               deželo, torej v države Evropske unije. Kljub temu, da je danes balkanska migrantska
               pot zaprta, ostajajo vsa vprašanja v zvezi s to problematiko, od finančnih zmožnosti
               naše države do varnostnega vprašanja, še vedno odprta.</p>
               <p>Pa poglejmo nekaj dejstev. Prvič, novela Zakona o mednarodni zaščiti sprejeta pred
               dobrim mesecem in pol je ohranila enako raven pravic prosilcev in pravic oseb s
               priznano mednarodno zaščito. Celo več, zakon je uskladila z Zakonom o tujcih, po
               katerem imajo osebe s priznano mednarodno zaščito pravico do združitve z družinskimi
               člani, pri tem ne gre le za ožje družinske člane, kar sicer zahteva od držav članic
               Evropska unija, evropska direktiva, temveč za vse druge sorodnike prosilca, če med
               njimi obstoji življenjska skupnost, ki je v bistvenem podobna primarni družini
               oziroma ima enako funkcijo, kot jo ima družina, kar pomeni predvsem pristne družinske
               vezi med družinskimi člani, fizično skrb, varstvo, zaščito, čustveno podporo in
               finančno odvisnost. In v Novi Sloveniji smo prav temu nasprotovali, saj naša država
               svoje azilne politike glede na še pred kratkim obsežno migrantsko krizo, s katero se
               je soočala tudi Republika Slovenija ni niti malo zaostrila.</p>
               <p>Drugič. Nova Slovenija je že takrat z amandmajem predlagala tudi omejitev skupne
               kvote oseb za priznanje mednarodne zaščite. Pri tem nas je vodilo zgolj eno, to je
               finančna zmožnost države, da določenemu številu teh oseb zagotovi še dostojno
               življenje in seveda, da zaradi tega niso prikrajšani slovenski državljani. Če
               upoštevamo vse nastanitvene kapacitete naše države in finančne zmožnosti za
               zagotovitev vseh pravic, ki gredo tem osebam, je nujno, da država jasno in glasno
               pove, kakšno število je to. Še vedno nismo izšli iz gospodarske krize, še vedno
               beležimo visoko stopnjo brezposelnosti, zlasti med mladimi. In še vedno je velik
               delež prebivalcev pri nas odvisen od socialnovarstvenih prejemkov.</p>
               <p>Tretjič. Vlada je v začetku tega meseca objavila povabilo k oddaji stanovanj, ki jih
               imajo v lasti fizične osebe. V njih bi torej prebivale osebe, ki jim je priznana
               mednarodna zaščita. Poglejte, po eni strani je to res težko sprejemljivo. Kaj pa naše
               mlade družine? Mlade družine, ki nimajo nobenih realnih možnosti, da pridejo do
               svojih stanovanj.</p>
               <p>Četrtič. Osebe s priznano mednarodno zaščito imajo poleg pravic do stalnega
               prebivališča tudi pravico do zdravstvenega in socialnega varstva, vključitve na trg
               dela, pravico do izobraževanja in vključitve v integracijske postopke. In o kakšnih
               zneskih v tem primeru govorimo? O zneski mesečne neto povprečne starostne pokojnine,
               to je po podatkih iz meseca februarja 613 evrov.</p>
               <p>Petič. V času od septembra 2015 do sredine meseca aprila letos je v Sloveniji prošnjo
               za mednarodno zaščito oddalo 650 oseb. V teh dneh torej pričakujemo prvih deset
               beguncev, ki jih bomo sprejeli v okviru premestitvene sheme. Iz Italije in iz Grčije
               bo k nam premeščeno tudi 567 oseb, ki potrebujejo mednarodno zaščito.</p>
               <p>In šestič. Ne pozabimo tudi, da je vprašanje migrantov tesno povezano z vprašanjem
               varnosti države in njenih državljanov. Ob današnji podhranjenosti Slovenske vojske in
               policije in ob dejstvu, da se migrantska kriza lahko v trenutku spet razvije v
               neobvladljive razsežnosti, bi se morala Vlada zavedati, da kljub trenutnemu zatišju
               ne smemo spati.</p>
               <p>Spoštovani kolegice in kolegi, vse navedene točke po mnenju Nove Slovenije narekujejo
               ukrepanje in aktivno delo Vlade na področju migrantske politike. In ker očitno tudi v
               bodoče ne moremo računati na aktivno skupno evropsko strategijo spopadanja z
               migracijami, smo dolžni pripraviti vse podlage za to, da bomo sposobni preživeti, v
               narekovajih, preživeti določeno število oseb s priznano mednarodno zaščito in da bomo
               seveda hkrati zagotavljali zadostne ekonomske razmere tudi za svoje ljudi.</p>
               <p>V Novi Sloveniji se zavedamo, da bomo morali sprejeti določeno število beguncev,
               predvsem tistih iz najranljivejših skupin, družine z otroki, ženske, mladoletne,
               tiste begunce, ki resnično potrebujejo našo pomoč. In takšne pomoči tem ljudem ne
               smemo nikdar in nikoli odrekati. Seveda pa se vsa ta vprašanja dejansko nanašajo na
               naše državljane, brez dvoma gre za vprašanje širšega pomena, saj so še kako povezan z
               našo prihodnostjo, tudi z našo identiteto. To domačo nalogo bomo morali opraviti
               skupaj kot država, zato je država namreč odgovorna. Vlada je dolžna skozi zakonodajni
               proces sama zagotavljati pogoje za vse navedeno, brez kakršnihkoli posvetovalnih
               referendumov in brez nepotrebnih stroškov za njegovo izvedbo.</p>
               <p>Glede na vse navedeno Krščanski demokrati predlogu predlagatelja za razpis
               posvetovalnega referenduma ne bomo nasprotovali.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina nepovezanih poslancev, zanjo gospod Franc Laj.</p>
            </sp>
            <sp who="SDZ7:LajFranc">

               <speaker>FRANC LAJ (PS NP):</speaker>

               <p>Spoštovani predsednik, spoštovani predstavniki ministrstva, dragi kolegice in
               kolegi!</p>
               <p>Zelo težko mi je bilo poslušati določene razprave. Mi se pogovarjamo o nastanitvah
               migrantov. Normalno je, če želimo imeti migrante v naši sredini, je prva naša tista
               najpomembnejša vrnila strpnost. In v tej dvorani nisem imel tega občutka strpnosti,
               kvečjemu zelo močno medsebojno obtoževanje in prav neprimerno izrekanje. Ne bi želel
               jaz več o tem, pa se bom vrnil prav na temo.</p>
               <p>Posvetovalni referendum o nastanitvah migrantov, da ali ne, v tem trenutku. Mi smo v
               Poslanski skupini nepovezanih poslancev trdno prepričani, da obstajajo tudi druge
               možnosti, ki bi jih veljalo izkoristiti. In to bom utemeljil z naslednjim. Kdo je
               tisti, ki je izpostavljen pri nastanitvi migrantov? To je lokalno okolje, lokalno
               prebivalstvo in mislim, da so prav to prvi poklicani, da izrazijo svoje mnenje o tem,
               ali je določeno lokalno okolje primerno tako ekonomsko, sociološko, ekonomsko in tako
               dalje, da ne bom našteval. To je bistveno. In zagotovo lahko najpomembnejšo vlogo
               odigra lokalna skupnost, vodstvo lokalne skupnosti, občinski sveti. To je bistveno.
               Ker če oni ocenijo, da obstajajo možnosti, potem smo lahko mirni, tudi Vlada bo
               dobila zanesljive podatke, kakšna je naša absorpcijska sposobnost ne pa, da na pamet,
               zelo na pamet potekajo diskusije, koliko in na kakšen način lahko sprejmemo migrante.
               Absolutno se moramo zavedati, da v tistem lokalnem okolju morajo biti podani vsi
               pogoji, da se ti migranti, ki bodo sprejeti, lahko na človeški, kulturen način tudi
               integrirajo. In to je najbolj pomembno.</p>
               <p>Zato v Poslanski skupini nepovezanih poslancev pričakujemo trezen razum v tem
               trenutku in pozivamo na to, da poskusimo zdaj, ko je še čas, tudi druge možnosti
               izkoristiti in to pregreto ozračje umiriti v dobrobit vseh nas. Hvala za vašo
               pozornost.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin. Sledi razprava poslank in
               poslancev o Predlogu za razpis posvetovalnega referenduma.</p>
               <p>Besedo ima gospod Dušan Radič. Pripravita naj se gospod Tomaž Lisec in gospod Jožef
               Horvat.</p>
            </sp>
            <sp who="SDZ7:RadičDušan">

               <speaker>DUŠAN RADIČ (PS SMC):</speaker>

               <p>Hvala za besedo, gospod predsednik. Lep pozdrav kolegice in kolegi!</p>
               <p>Vprašanje posvetovalnega referenduma bi se naj glasilo: Ali ste za to, da Državni
               zbor Republike Slovenije sprejme zakonodajo, v kateri bo določeno, da letno število
               prosilcev za mednarodno zaščito ne presega števila prošenj za mednarodno zaščito v
               letu 2015? Zanimivo, ne vem, zakaj prav leto 2015, ko je bilo na pol milijona
               migrantov, ki so prečkali Slovenijo, prosilcev 277, torej je za mednarodno zaščito v
               Sloveniji prosil vsak 1805 migrant. Za osvežitev spomina, leta 2000 je za mednarodno
               zaščito Slovenije prosilo 9 tisoč 244 ljudi, leta 2001 tisoč 511 in leta 2003 tisoč
               101. Slovenija ni nikoli rekla Willkommen refugees. O dvoličnosti in nezakonitosti
               prehajanja slovenske meje pa tole: Migranti so na svoji dolgi poti vstopili najprej v
               članico Evropske unije Grčijo. Nato so prišli v Makedonijo, s svojim početjem so
               nadaljevali, ko so prečkali Srbijo. Potem so prišli v še eno članico Evropske unije,
               Hrvaško. Prišli so do Slovenije in jo spet, kot že štiri države prej, prešli. Svojo
               pot so nadaljevali in so kot v šesto na svoji migrantski poti vstopili v Avstrijo in
               iz nje izstopili. Sedma na vrsti je bila obljubljena dežela Nemčija. Nekaterim
               migrantom še to ni bilo dovolj in so si za svoj cilj izbrali sosedo Nemčije, in torej
               osmič kršili predpise o prehodu meje.</p>
               <p>Če se vrnem v Slovenijo, nekaj dni ali tednov so bili migranti glavna tema vseh
               medijev. Kar tepli so se med seboj, kdo bo objavil bolj umazanega otroka, najbolj
               bradatega begunca ali z ruto pokrito žensko. A je zanimanje hitro uplahnilo,
               spremljali smo samo še podatke, koliko jih je vstopilo in izstopilo ta in ta dan iz
               Slovenije. Upam si trditi da 99,9 % Slovencev ni videlo begunca v živo. Želi pa se še
               enkrat zahvaliti vsem, ki so ljudem na njihovi migrantski ali begunski poti
               pomagali.</p>
               <p>Slavoj Žižek je o migrantih in beguncih povedal: <q>»Med begunci so tudi hudobni,
               nasilni, zabiti in nevarni.«</q></p>
               <p>Sam se sprašujem, koliko jih je pri nas. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Tomaž Lisec, pripravita naj se gospoda Jožef Horvat in Marko
               Ferluga.</p>
            </sp>
            <sp who="SDZ7:LisecTomaž">

               <speaker>TOMAŽ LISEC (PS SDS):</speaker>

               <p>Hvala, spoštovani predsednik za dano besedo. Spoštovani državni sekretar s pomočnico,
               kolegi in kolegice, lep pozdrav!</p>
               <p>Upam, da bom bolj resen od predhodnika, ki je pomotoma zašel v satirično oko tega
               Državnega zbora in se hotel delati norca tako iz slovenskih državljanov, predvsem pa
               iz predlagateljev posvetovalnega referenduma oziroma predloga za posvetovalnemu
               referendum, medtem ko sam zvesto sledi enemu in edinemu predsedniku Vlade, ki skoraj
               vsakodnevno prihaja z novimi protizakonitimi in neustavnimi predlogi v Državni
               zbor.</p>
               <p>Pa da se vrnem. Danes smo kar nekajkrat slišali, kako smo končali z migrantsko
               oziroma begunsko krizo, kako zadnje tedne ta agenda ni več zanimiva in da bo stanje
               takšno, kot je bilo, nikoli več. Ampak, poglejmo pa dejstva, poglejmo raziskave,
               podatke, analize različnih mednarodnih institucij, ki so po mojem mnenju strokovnjaki
               za ukvarjanje predvsem z migrantskimi zadevami, ki se dogajajo predvsem v Aziji in
               predvsem v Afriki, in kakšne posledice ima to lahko za Evropo. Za evropski standard,
               za evropsko politiko, za evropsko ekonomijo pa nenazadnje tudi to, kar marsikoga
               zmoti, za neko vrednostno ovrednotenje evropskega ozemlja. Poglejmo podatke, ki
               kažejo, da ne samo milijoni, ampak več milijonov, skoraj milijardo ljudi predvsem v
               Afriki čaka in upa, kdaj se bo odprla oziroma spet sprostila, verjetno pa predvsem,
               kdaj bodo spet spodbujeni k temu, da za njih Evropa postane nek raj. Kot je bila
               včasih za Slovence raj Švica, tako je za ljudi iz Afrike raj Evropa. Seveda lahko
               poslušamo o tem, kako je Amerika pripravljena sprejeti te migrante ali pa begunce,
               kakorkoli hočete. Ampak seveda, oni lahko to rečejo vedo, pa kakšna je razdalja iz
               Afrike v Ameriko ali pa iz Afrike v Evropo. Nihče ne govori o politiki Avstralije, ki
               pa tega ne govori, kako je pripravljena sprejeti, kajti imajo izkušnje, o katerih pa
               evropski mediji molčijo. Kaj so se avstralske vlade odločile – in po mojem mnenju na
               zelo krut način – po tistem, ko so bile prve ekipe migrantov s Kitajske, ko so začele
               prihajati ekipe ekonomskih migrantov iz drugih držav, kako so postavili ladje na
               svoje zunanje meje in kaj so te ladje de facto dokazano počele. Pa se svet ni zganil.
               Ni šlo za kršenje človekovih pravic, mednarodnih konvencij, njihove zakonodaje,
               ustave – naredili so red, na grozovit način, ampak so ga naredili. In ko se vsi
               bojimo, kdaj in kje bo spet začelo kaj goreti, kje bo počilo, če bi bila Evropa na
               začetku malo bolj trda, bi se izognili vsem tem tragedijam, ki se dogajajo na morju,
               ko begunci pa tudi migranti želijo priti v to obljubljeno deželo. Če bi se tam na
               morju vsa Evropa združila in bi rekli, točno vemo, kdo je lahko begunec in kdo je
               migrant in komu kaj pripada, se danes ne bi ukvarjali s to krizo, še več, ne bi
               razmišljali o novih valih, ki bodo prišli ne samo v Slovenijo, ampak na celotno
               ozemlje Evrope.</p>
               <p>Vprašanje je tudi, kaj si Slovenija lahko privošči. Jaz sem drugi mandat v Državnem
               zboru, sicer je to kratko, štiri leta, ampak ko gledam, kakšni vse zakoni se
               sprejemajo, predvsem pa ta naš razkorak med teorijo in prakso, se sprašujem, kaj si
               lahko privoščimo. In da ne bo pomote, ja, lahko si privoščimo določen del beguncev.
               Lahko. Nujno potrebno je, da si ga privoščimo, ampak na drugi strani si lahko
               privoščimo ekonomske migrante brez dokumentov, rojeni 1. 1., vsi iz iste države, in
               jih veselo vabimo. Predstavnik stranke, ki ima program zelo podoben tistemu
               Hitlerjevemu programu nacionalsocializma, na majicah pa imajo podobe največjih
               svetovnih komunističnih klavcev, vabijo te ljudi, pri tem pa druge označujejo s
               ksenofobi in ne vem kakšnimi izrazi. In kaj si lahko privoščimo? Medtem ko se mladi
               ukvarjajo s tem, kje dobiti stanovanje, kje dobiti hišo, ko se, kot je prej kolega
               Grims povedal, starejše meče iz stanovanj, ta država išče privatne namestitve za
               ekonomske migrante. Meni ni problem, če tu pa tam kakšen državni objekt naredimo za
               begunce, ampak da migrante kar tako vabimo brez dokumentov v Slovenijo, se mi zdi pa
               nespoštljivo predvsem do Slovencev in do našega pravnega reda. Še bolj je čudno, da
               pri vseh teh debatah v Državnem zboru in tudi drugje lahko izražamo le eno
               spoštovanje, to je spoštovanje do državnega sekretarja na Ministrstvu za notranje
               zadeve, ki se mi zdi, da edini v tej vladi sploh razume, kaj je begunska kriza, kaj
               je migrantska kriza, na drugi strani pa poslušamo off the record priznanja različnih
               državnih uradnikov, kako ne želijo biti v bližini, ko sta na istem mestu ministrica
               za notranje zadeve in ministrica za obrambo. In če ima Vlada tak problem, da mora
               potem očitno nek državni sekretar, na srečo z znanjem, reševati medosebne konflikte
               dveh ministric, imamo vsi skupaj velik problem, ki pa se posredno dotika migrantske
               in ekonomske krize. Še več, poslušali smo skromne obljube teh dveh ministric, kako
               Slovenija lahko na dan sprejme 50 ljudi, ki bodo prečkali mejo, potem je bila ta
               številka 200, 500, 5 tisoč in tako naprej. Skratka, govorimo o dveh ministricah, ki
               očitno se ali ne zavedata, kaj se dogaja v Evropi in po svetu, ker sta obremenjeni z
               lastnimi komunikacijskimi šumi.</p>
               <p>Kvote. Tako vas je strah pred kvotami. Pa poglejte primer Avstrije, vlada sama
               sprejme, ne rabi niti vprašati državljanov, kar je po mojem mnenju najvišja stopnja
               demokracije, če ljudi vprašaš, kaj in kako si želijo, in še to je posvetovalni
               referendum. Vprašajte Poljake, Madžare, Čehe, Slovake. Vsi na čelu, očitno, z SDS
               kršimo mednarodne akte. Le-ta vlada, ki ima na čelu pravnika, ki je kršila
               schengenski red, pa nima nobenih problemov s kršenjem, ampak drugim pa že kar naprej
               pove, da kršijo takšne in drugačne zadeve. Zakaj so potem ostale evropske države
               oziroma večina evropskih držav za vas neproblematične, problematičen pa je SDS? Niso
               problematični, pa jih bom še enkrat naštel, Avstrijci, Madžari, Čehi, Poljaki,
               Slovaki. Za primer. Kakšna vlada je na Slovaškem? Popolnoma leva vlada. In kaj je
               naredila? To, kar predlaga SDS, ki predlaga referendum, pa še to posvetovalni, je
               milina, če gledamo s političnega stališča. Ne bom se ukvarjal s tem, danes je bilo
               rečeno, koliko naj bi referendum stal, ampak se spomnim tistega amandmaja s strani
               vlade pet pred dvanajsto, ko za določene predloge ni bilo niti evra, oni pa takole
               milijonček, dva milijončka, več milijončkov za reševanje ne begunske, ampak za
               migrantske krize. Pa ni problem. Ko pa želim vprašati ljudi na referendumu glede
               migrantske krize, pa je to problem. In to govorijo predstavniki SMC, ki se zavedajo,
               da imajo v sami koalicijski pogodbi razprave o referendumu. Primer. Drugi blok
               Nuklearne elektrarne Krško, ljudi boste to vprašali, če boste sploh imeli seveda
               pogum, na referendumu. Tam pa ne bo problem, ko bomo odločali o več milijardni
               investiciji, boste ljudi vprašali na referendumu, a tukaj so trije milijoni problem?
               In to govori ta ista vlada, ki bo v naslednjih dneh, tednih takole dala 50 milijonov
               za reševanje dveh propadlih tajkunskih bank. Tri milijone za demokracijo je problem,
               50 milijonov za tajkune iz bližnjih vrst pa ni problem! Zanimiva finančna matematika,
               čeprav verjamem, da je tukaj zadaj ključen en moment – strah pred voljo lastnih
               državljanov. To se je lepo pokazalo pri zadnjem referendumu, ki ga še vedno ne
               spoštujete kot izid, ker je pač tisti, ki so bili na vaši strani, šlo premalo na
               referendum. To isto, kot da bi SDS rekel, premalo naših članov in simpatizerjev je
               šlo na volitve, zato ste zmagali. Ampak ljudje so šli in so tudi s svojo neudeležbo
               povedali in dali svojo podporo ali nepodporo. Pa ste podporo državljanov štiri mesece
               nazaj z lahkoto povozili, brez problemov. Ustava; mah, kaj bi s to ustavo! Dokler je
               predsednik Vlade, wannabe najpomembnejši ustavni sodnike v Sloveniji, se Ustava lahko
               krši, ne glede na področje, ki si ga privoščite. Pošljite poslanca, protiustavno
               zakon, fiskalno pravilo, v neskladju z ustavo, včeraj smo imeli debato, kako kršite
               Ustavo in nobenemu nič. Tukaj pa že problematizirate, kako bo nekaj protiustavno. Jaz
               upam poslanci koalicije, da niste kar naenkrat in zakonodajna veja oblasti in
               sodniki, čeprav morda kakšen sodnik iz stranke SMC ima željo, da bo nekoč ustavni
               sodnik oziroma ustavna sodnica ali pa da bo Ustavno sodišče sto procentno po vaši
               meri, ker očitno dva ali trije ustavni sodniki ta stolp v Pisi preveč
               uravnotežijo.</p>
               <p>Spoštovani, ko govorite o kršenju mednarodnih aktov, poglejte primere tričetrt
               evropskih držav. Ko pa govorite o tem, kako naj bi se kršila ustava, pa se poglejte v
               ogledalo en dan nazaj, pa vam bo vse jasno.</p>
               <p>Predstavnik SMC je rekel: <q>»Ni potrebe po ukrepih.«</q> Fino, čiči in čakaj pa čakaj na
               druge, ki so že izvedeli ukrepe, za katere mi želimo demokratično referendum, za vas
               pa ni potrebe. Seveda, potem ko jih predlaga SDS, jih zavrnete, čez tri mesece
               pridete pa z istimi ukrepi. Sicer pa o resnosti SMC govori že dejstvo, ki mu bomo
               priča drug teden, kjer so si poslanci v torek že rezervirali dopuste, zato je
               predsednik Državnega zbora mimo letnega plana dela sklical tako redno kot izredno
               sejo za ponedeljek, da ne bodo ubogi poslanci za kakšen dan bili brez načrtovanega
               dopusta, kar bo verjetno prvič, vsaj odkar sem jaz v 10 letih v Državnem zboru, da se
               bo to zgodilo. Sam pa se spomnim, misli, da je bilo leta 2006, ko je bilo 16. julija,
               kljub temu, da so bile parlamentarne počitnice, že polno rezerviranih dopustov,
               ljudje, ki so bili na poti v Zagreb na letališče so obrnili avtov in prišli nazaj na
               zasedanje Državnega zbora. Ampak ta vlada in ta koalicija si lahko dovolijo kršitev
               mednarodnih aktov, lastne ustave, lastnih zakonov, lastnega plana dela, ampak to
               očitajo drugemu. V teoriji očitate drugemu, v praksi pa delate sami. In to je ta ista
               vlada, ki je ilegalno čez mejo spustila pol milijona ljudi, ki bo slej ko prej za to
               tudi odgovarjala. Zato SMC nima problemov, probleme pa napoveduj nekomu, ki želi v
               skladu z zakonom imeti posvetovali referendum.</p>
               <p>In še enkrat, gre za posvetovalni referendum. In drugič, ne gre za zaprtje mej, kot
               je eden poslanec prej v stališču želel sporočiti, kako smo ksenofobi, nobenega ne
               bomo spustili. In še enkrat: Ja, begunci. Za vse ostalo pa obstajajo zakoni in mi
               želimo najprej poskrbeti za Slovence, potem za begunce, potem pa so na vrsti vsi
               ostali. Desus je rekel, da gre za politično potezo. Ja, dobro jutro, spoštovani! Če
               ste kdaj slišali za pojme vlada, koalicija, Državni zbor – to je politika. Če se
               gresta dve branjevki na kmečki tržnici debato o politiki, to ni politična poteza,
               ampak v Državnem zboru pa je prav, da imamo tudi politične poteze, ki so podkrepljene
               z vsebino. In predlog akat je vsebinski in politični akt, tako da spoštovane poslance
               Desusa prosim, da hodijo v Državni zbor z nepolitičnimi temami, ker očitno jim
               politične teme ne dišijo. Rekli so, znesek za referendum porabiti drugače. To se
               oglaša Desus. Kolikšne so povprečne pokojnine v Sloveniji in kaj je Desus za njih
               naredil? Če je tri milijone problem tukaj, potem predlagam, da takoj jutri predlagajo
               povišanje pokojnin za 10 %, pa da vidimo te junake, ki imajo problem s tem, ko se
               gremo v Državnem zboru politiko.</p>
               <p>Za Združeno levico, še enkrat rečeno, škoda izgubljati besede. Lahko jih vprašamo po
               teh njihovih namerah, vabljenju beguncev in migrantov. Koliko beguncev so kolegi, ki
               nimajo časa razpravljati, ker povedo stališče poslanske skupine, ozmerjajo vse
               drugačemisleče z različnimi žaljivkami, potem pa pobegnejo iz dvorane. To se dogaja
               skoraj pri vseh točkah, ki jim niso všeč, ker nimajo poguma, oblatijo, užalijo in
               pobegnejo. Pa bi jih vprašal, koliko beguncev ste dejansko pripravljeni kolegi iz
               Poslanske skupine Združena levica sprejeti v vaše domove, kajti saj veste, Vlada išče
               zasebne namestitve za migrante. Jaz vas sprašujem, koliko ste pripravljeni sprejeti
               beguncev. Verjetno se bo državni sekretar strinjal, da s strani vsaj vidnih
               funkcionarjev Združene levice ni dobil nobene želje po tem, da bi koga sprejeli,
               kajti očitno imajo preveč časa in raje hodijo na proteste v prvih vrstah z jeklenimi
               palicami se boriti, ko je pa treba dejansko pokazati sočutje, pa teh junakov ni v
               bližino.</p>
               <p>Skratka, da zaključim. Gre za poponoma legitimen in legalen predlog Poslanske skupine
               SDS, ki pa ga boste očitno na stališču poslanskih skupin zavrnili, kajti de facto vas
               je strah pred voljo slovenskih državljanov in državljank. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Marko Ferluga. Pripravita se naj gospoda Jani Möderndorfer in dr.
               Mitja Horvat.</p>
            </sp>
            <sp who="SDZ7:FerlugaMarko">

               <speaker>MARKO FERLUGA (PS SMC):</speaker>

               <p>Lep pozdrav tudi z moje strani!</p>
               <p>Spet govorimo mi SMC, ki želimo samo slabo tej prelepi državi in ja, bomo odgovarjali
               o vseh naših dejanjih, če ne prej, pač na volitvah, saj to vi veste in to je itak
               znana zadeva. Kar se tiče predlaganja, vsak ima pravico predlagati od referenduma do
               zakonov, to tudi sami dobro veste, tako da tukaj imate vso legitimno pravico, mi pač
               imamo svoje mnenje in dovolite mi, da vam nekaj povem o tem.</p>
               <p>Torej, enkrat nam paše, da smo del Evropske unije in da sprejemamo del njihovih
               predpisov, enkrat pa nam ne paše. To je pač odvisno od situacije, od politične
               struje, od ne vem česa, od vremena ali kakorkoli že. Dejstva so pa taka. Zakonsko
               določanje kvot za sprejem prošenj za mednarodno zaščito je namreč v nasprotju z
               ženevsko konvencijo o zaščiti beguncev in dublinsko uredbo. Dalje. Država je po
               navedenih predpisih dolžna obravnavati vsako vloženo prošnjo za azil. Dejstvo.
               Trenutno nastanjenih migrantov pri nas je 368 in 13 ima doslej priznan status
               beguncev. Ob 500 tisočih se jaz sprašujem, kakšen je to velikanskih problem. Ampak
               gremo dalje. Vlada, ta vlada je ne glede na različne poglede mojih sodelavcev iz
               drugih strank ta migrantski tok uspešno obvladala. Seveda lahko debatiramo, kako
               uspešno, ne manj, več, srednje, neuspešno, kakorkoli že, to je sicer stvar videnja,
               interpretacije oziroma tudi politične všečnosti. Dejstvo, ki ga je tudi potrebno
               omeniti, je, da je bilo za te zadeve, se pravi, govorimo o migrantih in tej
               migrantski problematiki, danih ničkoliko iniciativ s strani Ministrstva za notranje
               zadeve, ministrice po sestankih z notranjimi ministri, bila je dana tudi iniciativa
               za Zahodni Balkan, ki je bila dobro sprejeta, in če samo od teh naštetih povem še to,
               da je bila najbolj odmevna ta Cerarjeva iniciativa za ustavitev toka migrantov na
               makedonsko-grški meji. Zdaj, bomo rekli, tukaj je vedno vprašanje debate, kdo si česa
               lasti ali ne lasti, kdo je komu kaj prevzemal, ampak to so neki fakti, ki nekako zdaj
               kažejo na ta umiritev toka.</p>
               <p>Še eno od takih zelo pomembnih dejstev, ki jih včasih pozabimo, je to, da velika
               večina v Sloveniji ni občutila tega polmilijonskega toka ljudi. Če pa želimo iskati
               vse, kar je bilo narobe, pa to ni nobene panike, to bomo vedno našli, to nekateri
               tudi zelo uspešno počenjajo in iščejo.</p>
               <p>Če se vrnem samo na en majhen detajl. V Logatcu je bil tak velik problem z
               nastanitvijo in vsem skupaj, če pa pogledate malo medije, se na veliko hvalijo, kako
               občani in migranti skupaj sodelujejo, igrajo nogomet, skupaj delajo neke projekte in
               tako dalje in tako dalje. Jaz se samo sprašujem, zakaj so te scene potrebne, da se
               hrani nek strah, neka nestrpnost, neko nerazumevanje med ljudmi. To je zelo enostavno
               narediti. Mi politiki pa bi se morali odgovorno, strpno in racionalno obnašati tudi
               in predvsem v tej begunski zadevi pa še v drugih zadevah. Ampak to je brez veze, da
               vam moraliziramo, pač vsak pozna svojo odgovornost. Sicer pa bodo vedno eni iskali,
               kaj je narobe in slabo, ne pa to, kako bi lahko skupaj kar naredili in počeli.</p>
               <p>Slovenija je glede na svoje zmožnosti in resurse, jaz mislim, da je pokazala neko
               visoko stopnjo odgovornosti, humanitarnosti in predanosti do teh ljudi, beguncev, ki
               jih vse prevečkrat imamo kot neke številke in neko statistiko, in seveda do odnosa do
               Evropske unije in v končni fazi tudi do celotne te problematike, migracijske, ki je
               bila zdaj v svetu. Če govorimo o referendumu, vedno govorimo o stroških, jaz se pa
               tudi sprašujem, ali je to res tako zelo nujno potrebno. Zdaj, kar se tiče sredstev za
               begunce, ja, so bila pridobljena, ampak je treba tudi povedati, da so bila
               pridobljena iz sredstev Evropske unije. O migracijah smo imeli nič koliko odborov,
               sej, izrednih sej in ta tendenca se bo verjetno nadaljevala. Jaz pa ne bi bežal od
               tega dejstva, da kakor koli si želimo ali pa ne želimo, je bila ta problematika s
               strani vlade adekvatno, saj to je zdaj stvar spet pogledov, z druge strani mi bodo
               kolegi zagotovo oponirali, da ni bila dobra in tako levo desno, ampak dejstvo je, da
               večina prebivalstva ni občutila tega vsega skupaj. In jaz sem vedno odprt do vseh
               demokratičnih pobud, vi imate svojo možnost in to pobudo. Na žalost z mojega
               stališča, z vidika tudi stranke SMC, jaz mislim, da ta pobuda o referendumu v temu
               trenutku ne bi smela biti tako zelo nujna in zelo potrebna, ker je ta stvar, se pravi
               tega migrantskega toka, se nekako umirila, ljudje so nekako zaznali, da je ta
               situacija nekako umirjena. Jaz upam, da se bo tudi nadaljevala v temu trendu. Vlada
               pa ima vse vzvode in vse moči, da bo znala ukrepati in jasno je tudi opredeljeno,
               kakšno število ljudi se bo prevzelo in se prevzema, in tudi da se ne bo šlo izven
               tega, kar lahko Slovenija nudi in da.</p>
               <p>Žal sem proti temu referendumu. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Repliko ima gospod Tomaž Lisec.</p>
            </sp>
            <sp who="SDZ7:LisecTomaž">

               <speaker>TOMAŽ LISEC (PS SDS):</speaker>

               <p>Hvala, predsednik.</p>
               <p>Kolega Marko, ki ima vedno takšne zelo lepe razprave, je rekel, da eni vidimo samo
               slabo in smo vedno proti. Ne, v Poslanski skupini SDS tudi kaj pohvalimo, je pa res,
               da mediji tega ne opazijo. In nismo vedno proti, vsaj polovica zakonov in zadev v
               Državnem zboru je soglasno potrjenih, torej smo tudi za. In še več, tudi predlagamo.
               Na področju migrantske krize smo predlagali določene zadeve, ki ste jih zavrnili, s
               trimesečnim oziroma polletnim zamikom pa iste ali zelo zelo podobne ukrepe sprejeli.
               Tako da ne vidimo samo slabo, vidimo tudi dobro, tudi pohvalimo; od državnega
               sekretarja, če želite prej, pa do verjetno kaj drugega. In nismo vedno proti. Problem
               pa imate vi, ker ste vedno proti našim predlogom in ukrepom. Včeraj sem vam rekel,
               kako je predsednik Vlade nesrečen, ker kot pravnik ne spoštuje odločbe Ustavnega
               sodišča. In ker je predsednik Vlade nesrečen, so potem nesrečni ministri, ker imajo
               nesrečnega predsednika Vlade. Potem so nesrečni uradniki, ki pripravljajo slabe
               zakone. Potem ste nesrečni vi, ki morate te slabe ukrepe in zakone pomagati spraviti
               čez sito Državnega zbora. In zaradi vaših potez je nenazadnje nesrečna tudi
               opozicija, ki mora tako vam in slovenski javnosti predočiti dokaze, da so vaši ukrepi
               slabi. Zatorej, že včeraj sem rekel, pomagajmo predsedniku Vlade s kakšnim lepim
               ukrepom, kot je tudi to, da na referendumu ljudi vprašamo, kaj si mislijo, in bomo
               vsaj kakšen dan vsi skupaj srečni in bo morda tudi predsednik Vlade odšel drug teden
               kamorkoli na dopust srečen. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnik predlagateljev mag. Branko Grims.</p>
            </sp>
            <sp who="SDZ7:GrimsBranko">

               <speaker>MAG. BRANKO GRIMS (PS SDS):</speaker>

               <p>Hvala.</p>
               <p>Gospod Ferluga je tako lepo prosil, da malo obrazložim nekaj stvari, pa jaz rad
               ustrežem, če je komu treba osvežiti spomin in malo postaviti stvari v pravo luč. Naj
               tole uslugo vam začnem s spominom na nastop vašega poslanskega kolega Zorčiča. Ko sva
               bila pred nekaj tedni na Televiziji Slovenija – posnetek si lahko ogledate –, sem mu
               povedal, da vse to, kar danes počne slovenska vlada, sem vam osebno predlagal že
               lansko poletje. In potem ste to prejeli še v pisni obliki, kajti to je kot uradno
               stališče SDS pisno poslal predsednik SDS Janez Janša v dopisu predsedniku Vlade
               gospodu dr. Cerarju. Veste, kakšen je bil odgovor gospoda Zorčiča na to? Povedal je
               tisto ključno resnico, ki je bistvena za razumevanje, kako smo se lahko znašli v
               takem šmornu in toliko škode naredili, da je, kot je. Povedal je: <q>"Ja, gospod Grims,
               vi ste mogoče res o tem govorili že lanskega avgusta, ampak takrat so bili begunci še
               daleč, mi smo bili pa na dopustih."</q> In imam občutek, da ste spet na dopustih. Kajne?
               Kajti zdajle, gospe in gospodje, se je treba pripraviti za stvari, ki prihajajo, in
               stvari bo treba urediti čisto drugače, tako kot jih ureja Višegrajska skupina, ki bi
               si jo morali vzeti za zgled. Mimogrede, rekli ste: <q>"Ja, ponujamo vam sodelovanje."</q> A,
               bežite, no, bežite! Kaj pa celo lansko jesen, ko smo vam ponujali mi sodelovanje, pa
               smo vam predlagali točno, kaj je treba narediti, ste se pa norca delali in glasovali
               proti. Pa ko sem predlagal v parlamentu samo tri mesece nazaj sodelovanje z
               Višegrajsko skupino povezovanje, ste glasovali proti, tudi vi osebno! Toliko o tem
               vašem silnem <q>"sodelovanju"</q>. Potem, ko je pa zadeva bila že zakurjena do neba, je bil
               pa en zelo zanimiv dogodek, da me je predsednik stranke Janez Janša poslal, da sem ga
               nadomeščal na Svetu za nacionalno varnost, ki ga, kot veste, vodi predsednik Vlade,
               tam so vsi ministri, direktor Sove, direktor generalštaba, predsednik države pride in
               tudi predsednik parlamenta. In na moje velikansko presenečenje, kako je potem to tam
               izgledalo, sem kot gost dobil posebno besedo že takoj v uvodu, samo predsednik države
               je govoril pred mano. Zanimivo, kajne. In potem, ne boste verjeli, se je vse tisto
               res začelo že uresničevati, o čemer smo govorili. In takrat sem za hip celo upal, da
               smo res blizu konsenza. In trdim, da smo tudi bili. In ta bi bil nujen, ker gre za
               vprašanje usode Slovenije in tudi usode Evrope, ampak nas mora najprej zanimati
               Slovenija. Vendar je to veljalo samo do tiste seje v Državnem zboru, ko je amandma,
               po katerem nihče, ki bi vstopil v Slovenijo preko druge države Evropske unije, ki so
               seveda vse varne države, ne bi mogel v Sloveniji več zaprositi za azil, ker je to
               čista zloraba mednarodnih predpisov, in to vsi dobro veste. Ve pa tudi dr. Cerar, ki
               je, mimogrede, avtor tega amandmaja, in ga je prišla ministrica za notranje zadeve
               predlagat v parlament, ste ga na odboru podprli, na seji Državnega zbora, ob tem ko
               ga je ministrica še 20 minut zagovarjala, in to dobro, argumentirano, ste pa vsi
               proti glasovali. In zdaj mi govorite o sodelovanju pri takih zadevah. Vtaknite si
               tako sodelovanje s svoje strani za klobuk! Mi smo, ja, za pošteno sodelovanje, vendar
               ne vidimo nekega verodostojnega partnerja za to. Vi lastne vlade ne podpirate, raje
               nasedate na levičarske fore pa na demagogijo, da boste v levih časopisih pa na levih
               televizijah fini, multikulti. Kajne? A veste, kaj je multikulti – Pariz je bil
               multikulti, Köln je bil multikulti, Bruselj je bil multikulti in še bo multikulti v
               Evropi, nič bati, v takšnih evropski politiki, kot smo ji zdaj priča.</p>
               <p>Kar mi ponujamo pri vprašanju referenduma, ni nič drugega kot nek vzvod, na katerega
               bi se lahko vlada in vladajoči oprli, da bi bolj učinkovito zagovarjali interese
               države Slovenije tudi navzven. Kajti verjemite, da te norosti še dolgo ne bo konec.
               Jaz se najbolj bojim tega, da tega nikoli ne bo konca in da se bo Evropa razletela,
               ker tega nikoli ne bo vzdržala. Zdaj pravite, toka ni več, ja, seveda, dol se res
               dogaja tisto, kar smo vam že lani predlagali mi pa ste se takrat norca delali in
               danes to prodajate kot veliki dosežek gospoda predsednika Vlade. Ampak problem je, da
               ni nujno, da tudi to vzdrži. Oni, še enkrat vam povem, če ste preslišali na začetku,
               imajo zdaj volitve, tam je bilo nekaj hudih napak s strani vladajoče stranke,
               predvsem njihov predsednik države, ki je tudi iz te stranke, jim je po domače rečeno
               eno zelo čudno zadevo naredil in lahko se zgodi, da izgubijo volitve. Levičarji pa že
               napovedujejo, da bodo potem znova odprli meje, to so celo pisno dali, lahko
               preverite, če meni ne verjamete. In kaj bo potem? Takrat bo pa konec spet velikih
               besed. In zato pravim, da se je zdaj treba na te stvari pripravljati. Tudi če se to
               ne zgodi, sta tukaj vsaj dva razloga, zaradi česar je ta referendum nujen. Prvi je
               nikakršna evropska politika, Evropa sploh politike nima. Evropa po maksimi
               Churchilla, da obstaja samo tista država, samo tista mednarodna skupnost, ki brani
               svoje meje, sploh ne obstaja v temu trenutku. In to je problem. Kaj se bo dogajalo?
               Tudi če ta meja dol vzdrži, še naprej se bo večal tok preko drugih kanalov, ali preko
               Italije ali preko kakšne druge države, saj niti ni pomembno, ampak vsekakor dotok v
               Evropo bo. Kaj bo Evropa počela? Pri takšnem paktu, kot ga je sklenila z Erdoganom,
               bo tja dostavljala ene in dobivala nazaj druge in te bo dobivala legalno. In potem
               jih bo prisilno razvažala po Evropi, bo rekla kvote. In te že veljajo za Slovenijo.
               In tukaj bi mi morali reči, dosti, če vam to ni jasno. Me zelo zanima, kdaj boste to
               rekli, kajti tega ne bo pa nikoli konec, to mi pa lahko verjamete, pa zapišite, kaj
               sem zdaj rekel. Kajti, kaj? Zmerja bo prihajal nov val, zmeraj se bo ene poslalo
               nazaj pa se bo za to legalno dobilo druge in potem se bo reklo, ja ene države so že
               bolj obremenjene, zdaj bom pa še manj obremenjene. Če mislite, da je to samo moja
               domislica, pojdite pogledati, kaj je še prejšnji teden napovedala Evropska komisija,
               če kdo od vladajočih tega ni opazil. Jaz ne vem, da zmeraj samo jaz to opazim v tej
               državi. Kaj je napovedala Evropska komisija? Da bo bistveno bolj obremenila v okviru
               obveznega sprejema iz naslova kvot tiste države, ki doslej še niso sprejele tako
               velikega števila migrantov. Dobrodošli! Ali je kdo prepoznal Slovenijo v temu stavku?
               Vam je zdaj jasno o čem govorim? In če se boste hoteli temu upreti, ker verjemite, da
               Evropa, ki ne zna drugače ventila potegniti, bo na koncu eksplodirana in bo
               posiljevala vse živo s čedalje večjimi kvotami in to bo šlo v nedogled. In ne mi
               govoriti, saj vsak mesec bo prišlo samo po 50. Aja, to je potem tisto kuhanje žabe –
               če bi jih naenkrat prišlo 500, bi vsi rekli joj, če jih pa pride po 50, potem pa ni
               tako hudo. In kaj če to traja toliko in toliko število let? Veste, to so pa stroški.
               Bom zdaj za hip pustil varnost. Prej ste govorili nekaj o stroških. Pa ne me
               zafrkavati, 3 milijone bi stal referendum, ste rekli. Dajte no, kaj pa je Vlada
               zagotovila v proračunu Republike Slovenije za letošnje leto samo v enem letu za
               migrante, 123 milijonov. To je pa drobiž ali kaj? To je več kot tridesetkrat več, če
               slučajno znate računati. Ampak, gospe in gospodje pravite, to je iz Evrope. Ja,
               čakajte, kdo pa Evropo plačuje? Saj ji tudi mi pošiljamo denar, to je okoli ovinka
               naš denar! Pa tako ni ves iz Evrope, še polovica tega ni iz Evrope. In tako lahko na
               koncu ugotovimo, da je šlo čez 100 milijonov evrov neposredno proračunskega denarja
               za migrante, zraven pa ni denarja za pomoč ljudem, za stvari, ki se dogajajo, ki sem
               jih malo prej povedal. Pojdite na internet, saj je vse na internetu, če mislite, da
               jih hočete preveriti. Dobro veste ne samo, da je to resnica, ampak da je to samo vrh
               ledene gore. Tega je ogromno. V Sloveniji imamo ogromno socialnih problemov. In tem
               ljudem bi mi moral najprej pomagati. <q>»Slovenija je pravna in socialna država«</q>, če
               citiram 2. člen Ustave Republike Slovenije. Ali pa mi upate še v oči gledati pa reči,
               da je Slovenija socialna država? Je figo. Ni. Slovenija je država, v kateri ta hip, v
               prejšnjih dneh mečejo na cesto mater z dvema otrokoma, najemajo pa stanovanja za
               migrante. To pa bo država plačala, to pa ni nobenega problema. A mater z dvema
               otrokoma se vrže na cesto? Pa vaša vlada je tako mimogrede. Brali smo, kako so
               zaplenili celo medicinsko opremo bolniku, ki ima krvnega raka. Je prišel rubežnik, mu
               je vse pobral, z aparati vred. Za to pa ni denarja, ampak stanovanja za migrante bomo
               pa najemali, to pa bo Vlada plačala. In to je socialna država. Pa ne se zafrkavati,
               no.</p>
               <p>Tisto, kar je problem, je to, da ne Evropa in žal v tem trenutku ne slovenska vlada
               nima več razsodnosti, sploh enega razumevanja za temeljne vrednote, na katerih je
               bila ta Evropa zgrajena – na pomoči svojemu bližnjemu, na tem, da se poskrbi za
               blaginjo vseh ljudi, da se pomaga tistemu, ki je pomoči potreben. Ampak seveda, vsaka
               država mora najprej to storiti pri sebi, potem gre šele lahko pomagati drugim. Ampak
               potem je treba pomagati na način, ki je učinkovit, ki je razumen, ne da povzročaš
               nove težave in nove stroške. In razumna pomoč ljudem na Bližnjem vzhodu ali pa v
               Afriki, če želite, je pomoč, ki bi pripeljala do učinkovite ekonomije, vzpostavitev
               varnosti in učinkovite ekonomije, ampak tam, ne pa z uvažanjem teh ljudi na silo sem.
               To je neumnost najvišje kategorije, za katero se skriva čisto nekaj drugega. Spomnite
               se od začetka, kakšne pravljice in neumnosti smo poslušali, da bo to dalo nov
               ekonomski zagon Evropi. Danes pa vsi z Nemčijo načelu priznavajo, da bo to naredilo
               tako krizo, kot je Evropa še ni videla. Takrat, ko sem jaz to govoril, lansko jesen
               in že spomladi sem to povedal na televiziji, sem bil pa nazmerjan, je bilo rečeno,
               kaj že, da sem vse, samo človek ne, ne bom našteval, se je prej že en kolega tam čez
               pomatral, pa en del tega naštel. To, gospe in gospodje, je pa tisto, s čimer bi se vi
               morali ukvarjati, ker ste oblast. Pa pravite, smo za sodelovanje. Saj vam ponujamo
               sodelovanje, samo vi zavrnete karkoli iz čistega političnega prestiža, nekaj iz
               računice, nekaj pa iz naivnosti. Politična računica je v tistem, kar je imela Mladina
               na naslovnici <q>»Dobrodošlih 50 tisoč novih državljanov«</q> ob naivni predpostavki, da
               bodo to njihovi volivci. Taki, ki prihajajo, bodo take, ki so to pisali, metali iz
               stolpnic dol, če pogledam, kaj se dogaja na Bližnjem vzhodu, ne pa, da bodo njihovi
               volivci, ampak to jim očitno še ni prišlo na misel. Druga stvar, ki pa je, je pa
               koliko in na katerih nivojih to stane. To stane najprej materialno, konkretno 123
               milijonov denarja davkoplačevalcev iz proračuna. Stane potencialno, se pravi vse
               tisto, kar je bilo izgubljenih poslovnih priložnosti zaradi vsega, kar se je
               dogajalo, je tudi strošek te zgodbe. In za ta strošek bi lahko še in še družin živelo
               leta in leta tam nekje na Bližnjem vzhodu, pa tukaj ne bi bilo nobenih varnostnih, ne
               socialnih ne nobenih drugih problemov. Če bi seveda vlade, na čelu z našo, ravnale
               razumno, pa tega nočejo slišati. Potem bi bilo pa treba malo rokave zavihati in dati
               nekaj več sredstev za oboroževanje, poskrbeti za red, varnost in mir tam, od koder ti
               ljudje prihajajo ali pa vsaj izpostaviti neka varna območja, in seveda tam poskrbeti
               tudi za delujočo ekonomijo, pa tudi za vse drugo, kar sestavlja neko normalno državo.
               Je pa bolj fletno – malo plačaš z denarjem davkoplačevalcev, malo se fotografiraš tam
               pa rečeš: Kako sem jaz multikulti! Če pa kje poči, ah, to so bili pa neki skrajneži,
               to pa ni problem. Oprostite, vsi tisti, ki so zagovarjali politiko odprtih meja, so
               odgovorni za vsak zločin, ki je zgodil na evropskih tleh v tem obdobju, od
               individualnih do tistih masovnih terorističnih dejanj, najhujših. Odgovorni so za
               taharrush gameo, odgovorni so še za tisoče drugih primerov, o katerih smo lahko
               brali, od tistega desetletnega posiljenega fantka na kopališču na Dunaju. In poglej
               zanimivost, o tem in o vseh drugih primerih, celot taharrush gameo, kjer je bilo
               tisoč žrtev in nad deset tisoč storilcev, so mediji molčali cele tedne. Na internetu
               so bili že posnetki, so se tisti hvalili: <q>»Poglejte, kako smo jo na tla zbili in je
               bila vsak krvava, juhuhu, kakšni frajerji smo!«</q> Take posnetke imate na internetu. To
               je multikulti. Potem šele so začeli malo uradni mediji o tem poročati in potem šele
               so se zganili organi pregona in nekaj dali od sebe. Zanimivo, tajne službe so pa 14
               dni vnaprej vedele, kaj se bo zgodilo. Nihče ni s prstom mignil. To je pa moderna
               multikulti Evropa ob taki oblasti, kot jo imamo. In potem se čudite, kaj se dogaja.
               Tako ravnanje seveda potem pripelje do skrajnosti. Ena skrajnost rojeva drugo. Ali si
               kdo to želi? Imeli smo že v Sloveniji primer na Kotnikovi, zakrinkani tipi so stali s
               palicam v rokah in še s čim drugim pripravljeni na nasilje. Še vedno čakam, kaj bo
               pokazala preiskava v tem primeru. Ne vem, ali bom to kdaj dočakal ali ne bom.
               Napovedano je bilo. Tisto, kar je pač problem, so razlike v besedah in dejanjih. Kdor
               mi govori, da ne bo za referendum, naj hkrati še v isti sapi pove, koliko migrantov
               bo k sebi na dom vzel. Saj Vlada itak ponuja najem, pa najbrž ne bo problemov. To je
               približno tako, kot je tisti aktivizem ali tiste skupine 571 novinarjev ali pa tistih
               preklemansko predobro preplačanih samozvanih borcev za enakost in proti izključevanju
               v raznih nevladnih organizacijah, ki vse seveda visijo ko pijavke na denarju
               davkoplačevalcev in vpijejo o tem, kako zahtevajo politiko odprtih vrat in kdor
               drugače reče karkoli, pa tudi če omeni samo varnost, je pa ksenofob pa ne vem kaj. To
               smo že sedajle poslušali v tem parlamentu. Pa dajte, no. Ko je bilo treba dati
               stanovanja migrantom, koliko se jih je javilo. Nič. 11 v celi Sloveniji. Kje so bili
               vsi tisti čvekači, tudi ti, ki so danes že tukaj grmeli o ksenofobiji, pa ne vem čem?
               Tega pa ni. To je pa razlika, nepremostljiva, v nebo vpijoča razlika med besedami in
               dejanji. In ko se bomo enkrat začeli odkrito pogovarjati, brez leporečja, brez
               traparij, takrat se bomo pa pogovarjali o tem, kaj je v resnici problem. Potem tudi
               do rešitev ne bo problema priti, in to s konsenzom. Dokler se pa govori eno, dela pa
               popolnoma nasprotno, toliko časa pa seveda enostavno ni mogoče doseči enega pametnega
               konsenza, saj se še pogovarjati normalno ne da. Krasen dokaz za to je zdajle ta
               dvorana – govorim samim praznim stolom. Govorim pa o zadevi, ki je do tega trenutka
               stala Republiko Slovenijo 123 milijonov evrov plus še vse tiste posredne prikrite
               stroške zraven, ki so ogromni, zaradi česar so mnoge službe: vojska, policija na
               prvem mestu, pa Civilna zaščita in še vsi drugi, ki so sodelovali v teh aktivnostih,
               delali do konca in preko svojih zmogljivosti, pa jim je za to komaj kdo pošteno hvala
               rekel, kaj šele, da bi bili ustrezno nagrajeni. Ampak kar je najhuje, ob tem, ko
               živimo v državi, kjer se na cesto meče iz lastnih stanovanj matere z otroki, kjer se
               na cesto meče iz lastnih stanovanj ljudi, ki so zboleli, ki ne morejo pač iz
               objektivnih razlogov poskrbeti sami zase. Ampak to državo baš briga! Važno je, da
               najame stanovanja za migrante.</p>
               <p>Oprostite, gospe in gospodje, zdaj smo pa pri tistem, kaj sploh država je. Država je
               organizirano za to, da tiste, ki na njenem ozemlju živijo, tudi ustrezno zaščiti.
               Zaščiti njihove vrednote, zaščiti njihovo blaginjo, njihovo lastnino in seveda v prvi
               vrsti, da poskrbi za njihovo varnost. In ker je domovina dom, v katerem ljudje
               živijo, ima vsakdo pravico, da sam odloči, kdo in v kolikšnem številu v ta dom
               vstopi. In samo to mi predlagamo. Predlagamo referendum o tem, kolikšno število
               migrantov oziroma prosilcev za azil naj Slovenija sploh obravnava v prihodnjih letih.
               Torej, naj se to število drastično omeji. Tiste, ki pa se sklicujete na mednarodne
               pogodbe in podobno, pa vam svetujem, da ne berete člankov od ljudi, ki nikoli niso
               prišli do doktorata na pravu in njihovih traparij, ampak da pogledate neposredno v
               same dokumente in boste videli naslednje. Če bi se spoštovalo dublinski sporazum pa
               se drugo kar ureja to področje, potem bi vedeli, da nekdo, ki vstopi na ozemlje
               Evropske unije, je dolžen na prvi državi, na kateri vstopi, zaprositi za azil, če je
               do njega upravičen. In odločitev te države po dublinski pogodbi zavezuje vse ostale.
               To se pravi, ena odloči o vseh. Azilni šoping, da greš tja, kjer tebi paše, in prosiš
               to in greš tja, bom tam prošnjo dal, to, kar se v resnici dogaja pri teh zgodbah, je
               pravno nedopustno po evropski ureditvi. Šteje celo kot kriminal. To bi morali
               preganjati organi pregona, samo potem bi morali vlade, vključno z našo, preganjati.
               In se to seveda ne zgodi. Ampak kdo bo na koncu vse to plačal? Ljudje to plačujejo z
               vprašanjem blaginje in z vprašanjem varnosti. Če pa to traja dlje časa, imate pa
               perfektne primere v Evropi, ki si jih, upam, nihče ne želi na naših tleh. Poglejte,
               kaj se dogaja na Švedskem. Na Švedskem se sloj najvišje šolanih, najbogatejših
               podjetnikov masovno izseljuje iz Švedske, ker Švedska ni več varna država. To je
               država, v kateri se je število posilstev dvignilo za več kot tisoč 400 %, ne za 14 %,
               za tisoč 400 %. To je pa multikulti Švedska. Multikulti ni nič drugega kot izraz za
               totalen konflikt in spopad, ki je vsiljen, vsiljen pod krinko neke lažne človečnosti
               pa ne vem česa. Ampak enkrat bo o tem treba spregovoriti odkrito, gospe in gospodje!
               Verjamete, medkulturni dialog je bil pa tako definiran, in to v času naše vlade leta
               2008, da je prva stvar, da prideš do rešitve, da stvari poimenuješ s pravim imenom.
               In jaz stvari poimenujem s pravim imenom in pričakujem, da bom vsaj nekoga našel
               izven, poleg naše stranke in pa kakšnega še poleg nje, ki bi bil ustrezen sogovornik,
               predvsem v vladajoči koaliciji, da si upa stvari imenovati s pravim imenom. Kajti ne
               boste verjeli, ko dobiš kakšno interno pošto tako slučajno, kako se v Vladi
               pogovarjajo o teh stvareh, se pogovarjajo točno tako, kot vam jaz zdaj govorim, samo
               potem je treba biti pa fin, ko se gre v javnost, pa se stvari obrne, pa se uporablja
               druge izraze, pa se govori čisto kontra tistemu, kar so v resnici mislili, in kontra
               tistemu, kar se dela. Zato seveda Slovenija na ta način ne bo prišla nikamor. Prišla
               bo pa v velike težave, to pa verjemite. Edina realna prednost Slovenije je, da je v
               tem trenutku do tega trenutka še vedno bila sorazmerno varna država, ker so se ljudje
               čutili varne in so ljudje to cenili in zato to še vedno je, zato so tudi zdaj ljudje
               pripravljeni k nam še priti na dopust. To je treba ohraniti. Ohraniti je pa treba
               tako, da ne glede na to, kaj drugi od nas pričakujejo in kaj nas drugi trepljajo po
               ramah ali pa kaj, sami odločamo o svoji usodi. Prvi pogoj za to, da lahko to
               dosežemo, pa je, da si upamo, da imamo toliko poguma ljudi vprašati, kaj oni v
               resnici želijo, kaj oni v resnici sprejemajo. In točno to mi predlagamo, posvetovalni
               referendum o tem, da se omeji, drastično omeji število migrantov oziroma azilantov,
               ki bi jih bila Slovenija pripravljena obravnavati. S tem ne bo kršen noben mednarodni
               predpis, kajti vsak od njih pride preko varne države, lahko tam zaprosi. V bistvu
               vsak, ki zaprosi v Sloveniji, dejansko že zlorablja predpise v taki obliki kot so,
               kajti vedno, razen če pride, ne vem, po zraku iz ene vojne države ali pa po morju, da
               priplava tamle do koprskega pristanišča, gre vedno preko ozemlja ene druge varne
               države, večina gre pa tako ali tako preko petih, sedmih ali pa desetih. In če potem
               šele v Sloveniji prosi za azil, je to čisto navadna zloraba pravice do azila. To ni
               to, da nekomu želimo nekaj odrekati, ampak želimo preprečiti zlorabo ene dobrine, ki
               je v zgodovini vedno veljala in ki smo jo tudi v Sloveniji vedno spoštovali. Saj, ko
               je šlo za spopade na Balkanu, v naši neposredni soseski ni bilo nobenega pomisleka.
               Sprejeli smo ženske, sprejeli smo otroke, sprejeli smo tiste, ki so bili dejansko
               begunci. In ko so se vrnili, smo za vse lepo poskrbeli in vse je bilo v redu. V tem
               primeru, vsi dobro veste, ne gre za begunce. Gre za ekonomske migrante, ki prihajajo
               večinoma ilegalno, poganja jih pa arabski denar, izgovor je pa vojna tam na Bližnjem
               vzhodu. Pravih beguncev pa praktično ni. Tiste, ki pa v Evropi so, in ti so iz
               Ukrajine, je pa Evropa v svojo večno sramoto, s častno izjemo Poljske, veliko večino
               teh zavrnila. V Sloveniji sicer takih primerov ni bilo, se pa to vidi iz ravnanja.
               Nekateri so stali tam zakrinkani in s palicami v rokah, za tiste, ki so preko petih,
               šestih, sedmih varnih držav prišli sem izsiljevat azilni šoping, kot se temu reče.
               Branili bi jih tudi s silo, kajne? Uporabljali bi nasilje. Ko je šlo pa za tiste
               begunce, prave begunce, pred vojno v Ukrajini, tam pa ni nihče od teh stal. Jaz to
               lepo povem, kako se temu reče po domače, to je lažno sočutje in lažen humanizem. In
               ko bomo te stvari imenovali končno s pravim imenom, kot rečeno, do rešitve ne bo
               daleč. Do takrat pa potrebujemo ta referendum, da ohranimo Slovenijo, njene vrednote,
               njeno izročilo, njeno kulturo in njene kvalitete tudi za naslednje rodove.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Postopkovno, gospod Igor Zorčič.</p>
            </sp>
            <sp who="SDZ7:ZorčičIgor">

               <speaker>IGOR ZORČIČ (PS SMC):</speaker>

               <p>Spoštovana gospa podpredsednica, hvala za besedo.</p>
               <p>Jaz bi samo predlagal, da kolega Grimsa opomnite, naj ne zavaja javnosti v zvezi z
               mojimi besedami v oddaji na RTV Slovenija. Mogoče sem res uporabil besedo <q>"dopust"</q>,
               da smo bili na dopustu, govoril sem pa o tem, da je bila avgusta turistična sezona in
               da takrat pač ne bi bilo primerno postavljati kakršnekoli ograje. Kolega Grims tega
               očitno ne razume ali noče razumeti, zato bi bilo prav, da se ga opomni in da
               pravzaprav predstavi tisto, kar se je dejansko v oddaji dogajalo.</p>
               <p>Imam še en proceduralni predlog. Danes slišimo veliko, kako Vlada in ne vem kdo vse
               in v Evropski uniji odpirajo vrata ekonomskim migrantom, nezakonito. Jaz bi
               predlagal, da predlagatelj v obrazložitvi svojega predloga poda tudi določene podatke
               o tem, koliko je bilo ekonomskih migrantov spuščenih v preteklih letih v Republiko
               Slovenijo. Imam namreč podatek, da je bilo tega bistveno bistveno več, kot jih je
               danes. Vem samo za leto 2008 – veste, kateri čas je to – 2 tisoč 100, recimo, samo s
               Kosova v Republiko Slovenijo, leta 2009, ista zakonodaja, 3 tisoč 500. Pa bi
               predlagal, da predlagatelj pojasni to statistiko, pa mogoče pove tudi, zakaj ni
               takrat predlagal podobnega referenduma in omejil tega. Glede na to, da smo vendar
               bili na začetku ekonomske krize, da je bilo delovnih mest vse manj in manj, bi bilo
               mogoče takrat iz tega razloga bistveno bolj na mestu kot danes. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Samo trenutek. Ta drugi del je bil malce zloraba proceduralnega predloga, tako da
               prosim, da se držite proceduralnih predlogov. Zdaj dajem besedo za proceduralni
               predlog mag. Branku Grimsu.</p>
               <p>Izvolite.</p>
            </sp>
            <sp who="SDZ7:GrimsBranko">

               <speaker>MAG. BRANKO GRIMS (PS SDS):</speaker>

               <p>Samo podprl bi kolega Zorčiča. Jaz tudi predlagam zdaj proceduralno, uradno, da
               zavrtite tisti posnetek tule na ekranih, pa še zvok vklopite, pa bomo videli, ali bo
               kdo drugače razumel njegove besede, kot sem jih jaz. Pa še javnost bi bila s tem zelo
               dobro seznanjena in mislim, da bi s tem tudi potem mnogo lažje razumeli bistvo te
               krize in kako smo se znašli v taki godlji, kot smo se.</p>
               <p>Kar se pa njegovega drugega dela tiče, pa tudi tu proceduralno predlagam, da mu
               razložite razliko med tem, da se zlorablja ilegalne migracije za prikrite ekonomske
               migrante, po drugi strani pa da ima država pravico, seveda, da takrat, kadar je
               premalo določene delovne sile na razpolago, za izključno tista mesta ljudem da
               začasno dovoljenje, da opravljajo neka začasna dela, kar je najbolj normalno v vsaki
               državi in tudi v Sloveniji. Če tega ne bi bilo, nekatere panoge sploh ne bi mogle
               operirati. Ampak to dvoje mešati skupaj, seveda nima prav nobenega smisla. In gospod
               Zorčič, ki je odvetnik, torej ni prava neuka oseba, bi to moral zelo dobro vedeti
               oziroma to zelo dobro ve.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Tudi vam, drugi del proceduralnega je bila bolj kot razprava, tako da prosim, da se
               nekako v okviru razprave oziroma v okviru stališč pogovarjamo.</p>
               <p>Sedaj pa dajem besedo gospe Anji Bah Žibert, pripravi naj se gospa Anita Koleša. </p>
            </sp>
            <sp who="SDZ7:BahŽibertAna">

               <speaker>ANJA BAH ŽIBERT (PS SDS):</speaker>

               <p>Hvala lepa, predsedujoča, ste me malo presenetili, ker je bilo prej kar nekaj
               napovedi, očitno danes nihče ne želi razpravljati. Najprej seveda hvala za
               besedo.</p>
               <p>Danes je bilo nekaj po mojem zelo dobrih razprav. Pokazalo se je tudi, da smo na enih
               pomembnih zadevah na zelo različnih straneh, ampak prav je, da se pogovarjamo. Prav
               je, da se o tem pogovarjamo. Jaz iskreno upam, da gre samo za različne poglede, na
               različne načine, kako stvari mislite, da je prav, da se rešujejo. Se pa bojim, ker to
               pa je bilo kar slišano, da pa gre v temu sklopu tako imenovane migrantske
               problematike predvsem za ideološko temo. Kajti ne morem si drugače razlagati
               posameznih stališč, ki so bila na začetku dana. Mi smo govorili o migrantski krizi,
               govorili smo pa o neki ideološki temi, ki mislim, da včasih v zgodovini, če ne v
               Sloveniji pa vsaj drugod, je našla svoje mesto. Nenazadnje vsi dobro poznamo tudi
               resolucijo o obsodbi vseh totalitarizmov. Pri nas smo pa mogoče še korak predaleč,
               ampak slej kot prej bo tudi Slovenija to sprejela. Jaz mislim, da je pomembno, da
               pogledamo res stvari iz prave strani.</p>
               <p>Rečeno je bilo, da migrantska kriza ni več problem in da vidimo, da se stvari
               umirjajo. Jaz mislim, da je to morda občutek nekaterih, ki stvari ali ne poznajo
               podrobneje ali pa namenoma tako govorijo. Dejstvo je, da je migrantska kriza še kako
               velik problem, in naj spomnim, da lanskega poletja, kakršnekoli so že bile razprave
               na posameznih televizijah, se enostavno s tem problemom nismo oziroma se Vlada ni
               ukvarjala v tisti dimenziji, ki bi se morala, kajti sama je povedala, da takšnih
               valov niso pričakovali, ne samo slovenska vlada, tudi kakšna druga. Torej, jaz samo
               opozarjam na to, da ti vali še prihajajo. Naj ob tem spomnim na obisk, točno teden
               dni nazaj je Državni zbor obiskal predsednik odbora za varnost in obrambo Makedonije.
               V Državni zbor je prišel ravno in tudi zato, ker je želel nekako prikazati oziroma
               obrazložiti migrantski val in migrantski pritisk. Njegov poziv Sloveniji je bil
               naslednji, naj Slovenija vendarle poskrbi in sprejme zaostreno, restriktivno azilno
               zakonodajo in da naj v Slovenijo ne sme več nihče, ki prihaja iz varne ali evropske
               države. Opozoril je namreč, da če bo šlo tako naprej, bo cela Evropa postala
               Makedonija, sam pa je povedal, da enostavno ne zmorejo več in da nujno rabijo pomoč,
               da se te pomoči s strani Evrope veliko namenja Grčiji, njim pa pravzaprav nič.
               Njegovo sporočilo je bilo jasno in nedvoumno, dolgo na ta način ne bodo zdržali. Če
               Slovenija pri tem lahko pomaga in bi morala pomagati, oni pač menijo, da je ta pomoč
               premajhna – ne samo s strani Slovenije, tudi iz strani drugih držav.</p>
               <p>V samem predlogu tako imenovanega Predloga za razpis posvetovalnega referenduma o
               nastanitvah migrantov v Republiki Sloveniji smo predlagatelji podali svoja stališča,
               zakaj menimo, da je ta referendum potreben. Prej je bilo v enem od stališč, mislim da
               s strani Desusa rečeno, denar se naj porabi za kaj drugega, ne vem, za upokojence in
               tako naprej. Se strinjam. Če bi prej ravnali drugače in bi sprejeli določene ukrepe,
               ki jih je predlagala tudi ministrica za notranje zadeve vaše vlade, mogoče takšnih
               ukrepov ne bi bilo treba. Se bom potem vrnila k tistim, ampak hkrati pa ne biti
               dvolični. V tem državnem zboru ste sprejemali zakon, ki je jemal spol, vedeli ste, da
               bodo ljudje reagirali, da so zbrali zadostno število podpisov v rekordnem času in smo
               imeli referendum. Tudi tisti denar bi lahko šel, spoštovani, za kak drug namen, če ne
               bi šli v koaliciji z glavo skozi zid. Kadar govorimo o nekih stališčih, bodimo le
               vendarle korektni in poglejmo vse stvari, ki se v Državnem zboru dogajajo.</p>
               <p>Sicer pa jaz sama ne pristajam na to, koliko denarja gre za referendume in vse
               ostalo. To se mi zdijo takšne puhlice, kajti konec koncev potem dajmo ukiniti
               demokracijo, zaprimo vrta Državnega zbora pa bo še nekaj denarja ostalo. Gre za to
               pravico, ki jo imajo ostali državljanke in državljani, in ta pravica gotovo je nad
               pravico nekoga drugega, ki pa v to državo, na primer, prihaja pod pretvezo, da je
               begunec, čeprav vsi vemo, da je migrant in to ekonomski. Tako da glede tega, mislim,
               da nima smisla razpravljati. Prej je bilo tudi res precej satirike v Državnem zboru s
               strani enega od poslancev SMC, jaz sem pač upala, da tudi on kdaj zmore eno resno
               razpravo, sicer pa je sam eden tistih, ki je 20 let prej na nekem drugem delovnem
               mestu bičal politiko, po njegovem mnenju pa v Državnem zboru itak sedi 90 idiotov,
               tudi to vse razumem, pa prenesem, ampak pri takšni temi se mi zdi pa, da je zelo
               pomembno, da je ta razprava resna, tudi zato, ker govorimo o resnih stvareh. Naj
               spomnim, zakaj menimo, da so te kvote še kako potrebne, ne gre, in še enkrat povem,
               ne gre za to, da ne želimo pomagati, gre za to, da želimo pomagati v skladu z našimi
               zmožnostmi. In prav je, da glede na situacijo, v kateri smo v Sloveniji, ki ni
               rožnata, prej je bilo veliko povedanega, kakšni stresi, kakšne težave se dogajajo
               našim državljankam in državljanom, da naj povedo, kaj mislijo, koliko ljudem lahko
               pomagamo tudi glede na to, da je ministrica v odgovoru na poslansko vprašanje
               odgovorila, da nas migranti stanejo. To vprašanje je bilo, mislim, da je navedla
               podatek iz 25. 2. 2016, se pravi mesec in pol nekje nazaj, da nas na mesec stane
               migrant okoli tisoč 500 evrov. Mislim, da so ti podatki pomembni, ljudje naj ocenijo,
               koliko pa dejansko mi lahko pomagamo.</p>
               <p>In tukaj vas enostavno tega referenduma ne bi smelo biti strah. Ta referendum bi
               moral biti tudi koaliciji v pomoč, da vidi, v katero smer naj gre politika, ki jo
               vodi. Državljani bodo povedali, kaj menijo, vi pa tako in tako niste zavezani tisti
               odločitvi, je pa lahko zelo pomemben argument tudi pri vaših nadaljnjih ukrepih. Jaz
               upam, da mnenje ljudi boste pa vendarle spoštovali glede na vse, kar ste povedali in
               zapisali v koalicijski pogodbi.</p>
               <p>Zakaj tudi vse to in zakaj je tudi do tega prišlo? Naj spomnim na zloglasni 51. člen
               vašega tako imenovanega migrantskega zakona. Ministrica se je res takrat trudila, jaz
               imam tukaj to obrazložitev, zato ker želim povedati, koliko časa je namenila temu
               amandmaju oziroma temu, kar je bilo sprejeto na odboru, potem pa zavrnjeno. Gre
               namreč za to, da bi se omejilo prihod iz držav, od koder prosilec prihaja in se šteje
               za varno tretjo državo na podlagi 53. člena tega zakona in je glede na okoliščine
               njegove vstopa jasno, da je prosilec v Republiko Slovenijo vstopil iz države, ki je
               članica Evropske unije. Če bi to uredili, bi bilo marsikaj lažje, zdaj pa tega
               nimamo. Ministrica je tudi jasno povedala, da to ni v nasprotju z nobeno konvencijo,
               z nobeno zakonodajo, da je to mogoče in da pač je to zagovarjala, tudi zato, ker se
               meje proti zahodu zapirajo in se bo val vračal nazaj. Zdaj si pa poglejmo, res
               poglejmo vsi skupaj v oči in si odgovorimo, kaj se bo zgodilo. Migranti se bodo
               vračali nazaj, Makedonci sami, če ne bodo deležni pomoči, ne bodo zdržali oziroma
               poti se bodo našle nekje drugje in pritisk se bo izvršil še iz tiste strani. Saj o
               tem ne govorim osamo mi. Prej sem povedala, Makedonija na to opozarja, Avstrija se je
               zaščitila z omejevanjem. Ne gre. Jaz mislim, da se moramo zavedati ne glede na to, da
               imajo nekateri v tej državi po 50 tisoč novih volivcev, poglejte, na koncu se to tudi
               za njih ne bo končalo. Ker kdo je pa rekel, da se bo pri tistih številkah končalo?
               Kdo je rekel, da se ne bo evropski čoln potopil pa bomo vsi, ne vem kam bomo šli? Ja,
               meni ni vseeno, jaz temu ne morem zmigovati z glavo, jaz imam pač za seboj volivke in
               volivce, ki so me izvolili, državljanke in državljane Republike Slovenije, tudi
               tiste, ki plačujejo davke tej državi, imajo svoje otroke in se mi zdi, da sem dolžna,
               da na te stvari opozarjam. Kajti za vse nas gre. In poglejte zdaj, na kakšen način pa
               se mi obnašamo do svojih državljanov? Prej je bilo kar nekaj o tem povedano že s
               strani kolega poslanca, deložacije družine, enostarševske družine, o kateri imamo
               sicer veliko za povedati, kadar so kakšne druge teme in govorimo o socialni državi,
               so nas polna usta, tam se nam pa zgodi, da mati leti, dobesedno dobi brco in z
               otrokom ostane na cesti s tem, da na drugi strani vemo, da imamo državna stanovanja,
               ki so prazna. In potem iščemo rešitev na kakšen način. Ampak zdaj vam bom prebrala
               samo za intermezzo, da vidite, kaj na drugi strani pa počnemo zaradi vaših zakonov z
               našimi državljani. To sporočilo, ga bom prebrala večji del, mi je poslala včeraj
               državljanka na podlagi razprave o tako imenovanih davčnih blagajnah. Kaj je povedala,
               dobesedno piše: <q>"Obračam se nas s prošnjo, da v Državnem zboru sprožite vprašanje,
               zakaj se inšpekcije do nosilcev espeja zadnje čase obnašajo prav po, oprostite
               izrazu, gestapovsko. Zadnje čase slišim kako imajo na primer gostinci tedensko
               nadzorne inšpekcije in enega takšnih sem doživela tudi sama. V eni od picerij blizu
               nas – šla sem z vnuki na pico – so malo pred 14. uro vstopili štirje inšpektorji in
               dva policista, takoj zaprli blagajno in začeli izvajati nadzor. Ko je bila ravno ura
               okoli 14. in je bila izmena, osebje ni smelo zapustiti lokala, morali so oddati
               dokumente in niso smeli niti po otroke v vrtec. Gostje smo seveda lahko zapustili
               lokal. Drugi dan sem izvedela, da je nadzor trajal do 16. ure. Zdaj pa izračunajte,
               kolikšen je bil izpad prometa in kdo bo plačal osebju dveh izmen za dve uri nedela.
               Pa to ni osamljen primer, gostinci pravijo, da tako enostavno ne bodo mogli več
               naprej."</q> Nekdo je prej dvignil roko, češ, kaj ima to s to temo – ima, o denarju
               govorimo, o davkoplačevalskem denarju in na kakšen način polnimo blagajno zato, da jo
               potem praznimo na nek drug način.</p>
               <p>In zdaj vas sprašujem: Ali ni v skladu z ustavo najprej treba poskrbeti za svoje
               državljanke in državljane? Ali ni bistveno to, da bi vsi živeli kar se da dobro?
               Nikoli ne bo idealno, to vsi dobro vemo. Ampak veste, blagajno se da polniti tudi na
               kakšen drug način – z gospodarskimi ukrepi, z razcvetom gospodarstva, z manj
               nezaposlenimi, s tem, da ne bomo dopuščali bega mladih možganov v tujino. In
               porabljati denar tudi za kaj drugega, se pravi, za tiste, ki so pomoči res potrebni,
               tudi begunci, absolutno. Saj v tem je pa problem, ker smo jih prej spustili čez 500
               tisoč, dobesedno brez kakršnihkoli podatkov. Zdaj pa na makedonski meji vidimo kar
               nekaj otrok in mater, ki bi verjetno, če bi vse skupaj prej pogledali, danes že
               prišli na tako imenovano varno stran. Mi pa smo spuščali mlade moške, vemo, iz
               katerih držav.</p>
               <p>Naj vas samo nekaj spomnim, še na neko analizo, ki je zame pomembna. Ni bila narejena
               v Sloveniji in tudi s tem nemškim sociologom nimamo nobenih posebnih kontaktov ali
               simpatij. Njegova analiza je pokazala, da v trikotniku med Marokom, Indonezijo in
               Južno Afriko živi 2 milijardi ljudi, od teh jih pol milijarde, po njegovi analizi,
               želi zapustiti regijo in priti večinoma v države Evropske unije. Ker to je naš
               problem, skupen problem. Ne govorim danes samo o Sloveniji, govorim pa o tistem delu
               Slovenije, kjer pravim, da se je pač treba zaščititi. Zaščititi in na drugi strani
               pomagati. Zame je pomemben tudi podatek, da se v Pakistanu vsak dan rodi 10 tisoč
               otrok. Vsak dan!</p>
               <p>Ravno zato je predlog Slovenske demokratske stranke utemeljen in potreben. Naj
               državljanke in državljani povedo, koliko mislite, da lahko in zmoremo, glede na
               stanje v državi, glede na proračun, ki ga imamo, glede na odhodke, ki jih imamo, in
               glede na prihodke, ki jih imamo. Ničesar ne bomo kršili, še vedno bomo pomagali
               tistim, ki so pomoči potrebni. Ne zmajevati z glavo, poglejmo, koliko smo jih pa k
               sebi domov vzeli, je pač vse, seveda, ko gre za druge. Jaz nisem nikogar, ker pač
               nimam pogojev, da bi. Vprašanje, kako bi lahko skupaj tudi živeli. Pomagala pa bi z
               veseljem na kakšen drug način. Je pa res, da pomagam veliko slovenskim družinam, z
               rabljenimi oblačili in tako naprej, ker rabijo, ker prav tako nimajo. Pa slišim za
               zgodbe, ki me dobesedno presunejo, pa niso od danes, tudi od včeraj ne, so že kar
               nekaj časa.</p>
               <p>Ko govorite, prej je bilo rečeno, da se da zelo na miren način vse reševati brez
               nekih nestrpnih oziroma izjav strahu, da potem tudi mediji temu primerno reagirajo.
               Poglejte, strahu ne moreš nikoli sejati samega po sebi, če nima indicev in je
               upravičen. Kajti če govoriš nekaj na pamet in strašiš kar tako počez brez informacij,
               brez podatkov, se kar hitro izkaže, da ta nima podlage. Določen strah, veste, pa tudi
               v zgodovini kaže, da ga niso pravočasno ustavili, ko je že dobil vse svoje dimenzije
               in ko je naredil žrtve milijonov ljudi, so se nekateri trkali po glavi, češ, kaj smo
               pustili.</p>
               <p>Seveda bo mnenje drugačno. Na eni strani boste rekli, da je ta referendum nepotreben
               in da je za to škoda vsakega denarja. Vendar pa jaz menim, da bi lahko dovolili, da
               to povedo državljanke in državljane. Gre za pomembno reč. Jaz verjamem, da nekateri
               se lahko nasmihajo, ker vemo, da nekako mi le dobro živimo, da nam ravno ne manjka
               veliko, ampak vseeno, dajmo pogledati tako imenovano big picture, stanje v Sloveniji
               tudi tam, kjer je težje. In ko vidimo, da nekateri zapuščajo svoje domove na nekih
               področjih, ker enostavno nimajo pogojev, da bi tam bodisi ustvarili družino bodisi se
               zaposlili in nekako potem poskušali na različne načine iskati poti za preživetje.
               Mislim, da ta predlog ni nič slabega, dajmo kvote, povejmo, koliko zmoremo, potem bo
               tudi jasno za ministrstvo, kaj lahko naredi in kaj ne. Za vas je lahko to dobro, ni
               vam je pa treba upoštevati. Ampak, najslabša politika je tista, ki se v končni fazi
               boji državljank in državljanov. Najslabša. In ne konča se dobro.</p>
               <p>Prisluhnimo ljudem! Včasih vedo več kot mi tukaj, čeprav smo izvoljeni iz njihove
               strani. Hvala lepa.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Proceduralno, dr. Dragan Matić.</p>
               <p>Izvolite.</p>
            </sp>
            <sp who="SDZ7:MatićDragan">

               <speaker>DR. DRAGAN MATIĆ (PS SMC):</speaker>

               <p>Predsedujoča, jaz bi vas vljudno opozoril, da danes razpravljamo o predlogu stranke
               SDS, o tem, da ljudstvo odloča na referendumu o vprašanju: Ali ste za to, da Državni
               zbor Republike Slovenije sprejme zakonodajo, v kateri bo določeno, da letno število
               prosilcev za mednarodno zaščito ne presega števila prošenj za mednarodno zaščito v
               letu 2015?</p>
               <p>Gospod Grims se je prej zgražal, kako da govori skoraj samo praznim stolom. Meni se
               zdi to povsem naravno, na ta način, kakor SDS vodi debato, jaz ne vem, kdo to lahko
               še posluša. Prej je gospod Grims razlagal o nekih zaplembah, nekih medicinskih
               pripomočkov. Gospa Žibert je delila z nami neke izkušnje o nekem dogodku, ko je nekdo
               neko pico jedel pa so inšpektorji prišli in je prišlo do neke grozovite drame. Zdaj
               ne vem, v Angliji obstaja neki Hyde park, kjer se človek postavi nekam in potem
               razlaga, razlaga lahko tudi ure in ure in kamor koli ga nese tok misli pač tisto
               razlaga, kar mu pade na pamet. Če je to tukaj tako podobo in imamo takšna pravila,
               potem bom jaz naslednjič vzel s seboj telefonski imenik ali pa enciklopedijo pa vam
               bom malo bral vmes, potem se bom pa spet nekako vrnil na temo, in sicer bom našel
               neko iztočnico, bom rekel, aha, saj to tudi gre za denar. Na koncu se vse konča pri
               denarju in bom potem tako obrazložil, da sem ostal v fokusu razprave.</p>
               <p>Gospa predsedujoča, jaz vam predlagam, da se držite Poslovnika in da poskušate
               razpravljavce vendar držati nekje v okviru teme, ki je danes na dnevnem redu, ker ta
               razprava tukaj je na temo o vsem in čemurkoli, komurkoli pade na misel in potem o tem
               govori. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Prosim? <stage>/ oglašanje iz dvorane/</stage> Ali lahko počakate, da začnem govoriti? Jaz vodim
               sejo, ne vi. Prosim.</p>
               <p>Vaš proceduralni predlog je, da se držimo točke dnevnega reda, to je Predlog za
               razpis posvetovalnega referenduma o nastanitvi migrantov v Republiki Sloveniji, tako
               da jaz mislim, da se bodo naslednji razpravljavci držali tudi teme.</p>
               <p>Zdaj pa ima proceduralni predlog gospa Anja Bah Žibert.</p>
            </sp>
            <sp who="SDZ7:BahŽibertAna">

               <speaker>ANJA BAH ŽIBERT (PS SDS):</speaker>

               <p>Predsedujoča, vrednostno mnenje o moji razpravi ste dali tako vi kot kolega poslanec.
               V obrazložitvi smo jasno napisali, koliko nas en migrant stane. V moji razpravi je
               bilo jasno povedano, zakaj sem podala določene primere. Ker govorimo o denarju tudi.
               Tukaj smo jasno napisali, gre za vzdrževanje financ in gre za varnostno vprašanje.
               Jaz vem, da poslanski kolega ne bere nekaterih stvari, ampak naj ne zavaja. Še
               najmanj pa, kar je od vas pričakujem, da me boste kot poslansko zaščitili, ker sem
               govorila o točki dnevnega reda. To je prvič.</p>
               <p>In kot drugič, v tem Državnem zboru lahko govorim. In verjetno ni poslanec neke druge
               stranke tisti, ki bo govoril, kaj smem govoriti in kaj ne. Če to ni točka dnevnega
               reda, potem tega sklica ne bi smelo biti, ker ni primerno gradivo. Tako da, res,
               predsedujoča, jaz vas prosim, da zaščitite poslance, zdaj seveda lahko gremo, da
               premaga moč, večina v tem Državnem zboru, ampak kakorkoli že, spoštovani, volivci nas
               gledajo. In volivci ocenjujejo naše razprave. In pustimo to njim. Gospod Matić,
               razpravlja nekako po svoje, jaz razpravljam po svoje, volivci pa naj nas slišijo, saj
               to je naša bistvena vloga, da vidijo, kaj za njih storimo. Tako da res, predsedujoča,
               vaše besede, češ, drugi se bodo držali točk dnevnega reda, so precej neprimerne,
               glede na to, da sem se držala točke dnevnega reda. Dajte si še vi pogledati
               obrazložitev in jasno sem povedala, zakaj ta primer. Vem, da vam je to tečno zdaj,
               ampak jaz pač, če me vi niste, se bom sama ščitila. Sem že tega vajena in s tem nimam
               težav.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Jaz predlagam, da nadaljujemo.</p>
               <p>Zdaj ima besedo gospa Anita Koleša. Pripravi naj se gospa Janja Sluga, za njo mag.
               Lilijana Kozlovič.</p>
            </sp>
            <sp who="SDZ7:KolešaAnita">

               <speaker>ANITA KOLEŠA (PS SMC):</speaker>

               <p>Najlepša hvala, gospa predsedujoča. Drage kolegice in kolegi, kolikor vas je še
               ostalo!</p>
               <p>Dovolite, da tudi sama izrazim nekaj misli in seveda moje stališče glede predloga
               Slovenske demokratske stranke za razpis posvetovalnega referenduma o nastanitvi
               migrantov.</p>
               <p>Predlog stranka predlagatelja utemeljuje s potrebo po tem, da se ljudje opredelijo o
               številu migrantov, ki so jih pripravljeni sprejeti oziroma nastaniti zato, ker se
               Slovenija ne odziva ustrezno na begunske in migrantske tokove. Jaz mislim, da je bilo
               v Državnem zboru že zelo veliko povedanega o tem, kako se Slovenija odziva in da smo
               lahko na njen, torej na odziv države Slovenije, ki se odziva izjemno dobro, da smo
               lahko zadovoljni s tem odzivom in da se je soočila s tolikšnim problemom tako rekoč
               čez noč in ustrezno reagirala in da smo tudi s strani, na primer, poslancev,
               predlagatelja slišali, da je Slovenija varna država, ker je bilo vse skozi rečeno, da
               je pač varnost na prvem mestu, čeprav seveda mi dodajamo tudi še kakšno drugo zahtevo
               od naše države ne zgolj samo <q>»Za varnost gre«</q>.</p>
               <p>Res je, da je še vedno na poti tisoče migrantov in beguncev, in seveda je res, da
               moramo biti vseskozi budni in pazljivi, vendar nam vsi ti ukrepi, ki jih je država do
               sedaj izvedla in seveda tudi z našo pomočjo oziroma zaradi sprejetja ukrepov in
               zakonov, ki smo jih tukaj v Državnem zboru sprejeli. Lahko smo torej optimistični in
               brez kakšnih posebej iluzij o tem, ampak na temelju dejanskega stanja. In zato
               mislim, da konec koncev tudi zaradi tega, ker so verjetno res še te težave ali pa ti
               begunci in migranti, govorim nalašč o obeh kategorijah, ker mislim, da je tako tudi
               prav, še vedno na poti, imamo tudi še vedno ograjo, za katero smo mnogi od poslancev,
               tudi SMC bili skeptični in nekako pravzaprav nismo ravno delili mnenja, da je nujna
               in da je potrebna. Vendar nas je situacija oziroma nas je stanje pripeljalo do
               spoznanja, da je prav, in da tisti ljudje, ki živijo ob meji in so imeli izkušnje z
               množico ljudi, ki so prehajali to mejo, da seveda pri teh ljudeh ni nikakršnih zavor
               za to, da bi ta žica še ostala. Lahko bi rekla, da neka utemeljitev predloga, da je
               potreba zaradi ne dejanj naše vlade, torej da je ta odziv, da je naše mnenje tudi
               moje, popolnoma ne drži, torej odpade in da je to delovanje zelo zelo dobro.</p>
               <p>Drugo pa je ta pravni okvir tega referenduma oziroma tega predloga za referendum.
               Leta 1951 je bila sprejeta konvencija o človekovih pravicah zato, ker se je pač
               mednarodna skupnost takrat zavedla posledic in morebitne škode pri posameznikih, ki
               bi jih utrpeli zaradi strahu pred preganjanjem na osnovi rase, vere, narodnosti ali
               pa drugih razlogov, zaradi katerih se pač določeni posamezniki ne bi mogli ali pa se
               niso mogli vrniti v svojo domovino. Konvencija določa obveznosti beguncev do države
               in tudi dolžnost države do beguncev. Razmerje torej temelji na nediskriminaciji.
               Kasneje so bili sprejeti še določeni minimalni standardi. To je mednarodna javnost
               sprejela kot veliko civilizacijsko prednost. Suverenost držav pri urejanju svoje
               azilne politike pa trčijo ob dolžnost spoštovati mednarodne predpise. Tako je
               zaenkrat zapisano tudi v naši ustavi in mislimo, da je seveda določila ustave treba
               izpolnjevati. To je konec koncev naš najvišji pravni akt. In zato mi menimo, da bi se
               pravzaprav, če malo hipotetično zadeve obrnem, lahko vprašali, ali ne bi potem bilo
               čisto vseeno, če na referendumskem vprašanju zapišemo: Ali ste za to, da Republika
               Slovenija sprejme zakonodajo, na podlagi katere izstopa iz mednarodnega pravnega
               reda?</p>
               <p>S strani predlagateljev smo že velikokrat slišali, da je tako, kot je Slovenija, so
               tudi druge države izstopile iz evropskega pravnega okvirja, da torej tako ali tako
               nihče več ne upošteva evropske zakonodaje, med katerimi tudi večkrat, največkrat
               slišimo o schengenskem zakoniku, vendar jaz mislim, da to vendarle ni res, da je tudi
               schengenski pravni predpis omogočal opustitev mejne kontrole v izjemnih primerih. Kar
               je pravzaprav najbolj pomembno, zapoveduje državam spoštljivo izvajanje mejne
               kontrole in upoštevanje človekovega dostojanstva. To je verjetno tudi prav, da
               upoštevamo pri tem, ko govorimo bolj ali manj na veliko o tem, da nihče ne upošteva
               več evropske zakonodaje. Če so tu zdaj države naštete: Madžarska, Češka, Poljska,
               Slovaška, oprostite, jaz živim v Sloveniji in jaz si zelo želim, da bi Slovenija
               ohranila ta obraz do mednarodne skupnosti in seveda tudi ostala pravna država.</p>
               <p>V razpravi tako na Odboru za notranje zadeve kot tudi danes v tej razpravi se je
               slišalo oziroma se je dalo razumeti, kot da Zakonodajno-pravna služba pač nima nič
               proti temu referendumu oziroma je dala pozitivno mnenje. Da je predlog Slovenske
               demokratske stranke dopusten in da pravnih ovira za razpis ni. O tej dopustnosti je
               danes govoril tudi gospod Lisec. Ampak jaz bi vam rada vendarle povedala, da je vodja
               Zakonodajno-pravne službe na seji matičnega odbora podal nedvoumno mnenje, da gre pač
               za posvetovalni referendum, kjer o dopustnosti sploh ne govorimo, ker se dopustnost
               po ustavi nanaša na zakonodajni referendum.</p>
               <p>Mogoče ne bi bilo napak, če omenim še eno mnenje predsednika Zakonodajno-pravne
               službe, pa ga bom kar citirala: <q>"Jaz sem v svoji dolgoletni praksi sicer vajen, da se
               naša mnenja interpretirajo v skladu s političnimi interesi tega ali onega. Vajen sem
               tudi, da se isti stavek na različne načine interpretira.«</q> Mislim, da je tudi
               ilustrativno. Zanimivo, se mi zdi, da temu pravnemu okviru vendarle stranka ni
               posvečala ustrezne pozornosti, kajti že v poimenovanju predloga, torej Predlog za
               razpis o nastanitvi migrantov, ne gre skupaj s predlogom referendumskega vprašanja,
               ki se nanaša zgolj na kategorijo prosilcev za mednarodno zaščito.</p>
               <p>Če dovolite, bi pa še nekaj opozorila, če sem že pri mnenju Zakonodajno-pravne
               službe, kar je bilo tudi zelo zanimivo in mogoče celo ključno za ta predlog. Njihovo
               mnenje ali pa mnenje vodje pravne službe je bilo, da je potrebno biti politično
               odgovoren, kaj daš na referendum. Jaz mislim, da to ni bilo rečeno kar tako v tri
               dni. In jaz moram reči, da si želim zares, da se ohranja ta politična odgovornost ali
               pa vzpostavlja, kakor hočete.</p>
               <p>Bi pa čisto za konec rekla še nekaj o tem nastopu tukaj danes v Državnem zboru, o
               katerem je bilo že nekaj rečenega. Jaz ne vem, če je gospod Grims tukaj, ampak
               dovolite mi, da na nek način vendarle izrazim svoje ogorčenje nad tem spakovanjem
               tukaj. Gre pa za to spakovanje, ki je bilo podano na račun, na rovaš našega kolega
               Zorčiča. Tudi vsi tisti, ki smo v SMC spremljali ta pogovor, smo se pogovarjali o tem
               pogovoru na televiziji z gospodom Grimsom in gospodom Zorčičem. Lahko samo rečem, da
               je to njegovo pojasnilo popolnoma relevantno in da je neumno, da se na ta način
               zlorablja ta nastop. Jaz bi rekla, da se s takšnimi neokusnimi nastopi tako ali tako
               bolj ali manj človek norčuje iz sebe. In zato verjetno res, ko pravi kolega Matić, da
               ima tudi gospod Grims vedno manj poslušalcev. Hvala lepa.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa. Repliko ima gospod Tomaž Lisec. Gospod Gorenak, lepo prosim <gap n="…"/></p>
            </sp>
            <sp who="SDZ7:LisecTomaž">

               <speaker>TOMAŽ LISEC (PS SDS):</speaker>

               <p>Hvala.</p>
               <p>Bil sem omenjen in bilo je očitano mnenje Zakonodajno-pravne službe glede spoštovanja
               pravnih aktov. Pa bi predhodnico opozoril, da včeraj smo jim brali mnenje predsednika
               Ustavnega sodišča, kako ideološko in politično ne želite urejati zadeve, tako kot je
               reklo Ustavno sodišče, pa ste se požvižgali na to. In kolikokrat v tem mandatu ste se
               požvižgali na mnenje Zakonodajno-pravne službe v marsikaterem predlogu akta, pa je
               bilo vse v redu. Ko pa nas samo opozori, pa nastane državni problem in točka številka
               ena. Tako, da bi prosil predhodnico, da če ima vatle, da včasih pogleda tudi za
               kakšen dan nazaj pa pogleda, kakšna je pravna odgovornost, pravno spoštovanje aktov.
               O politični odgovornosti, se pa absolutno strinjam, bodo sodili državljanke in
               državljani. Lahko tudi na referendumu, če ga boste dopustili. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospa Janja Sluga. Pripravi naj se mag. Lilijana Kozlovič, za njo dr.
               Dragan Matić.</p>
               <p>Izvolite, gospa Janja Sluga.</p>
            </sp>
            <sp who="SDZ7:SlugaJanja">

               <speaker>JANJA SLUGA (PS SMC):</speaker>

               <p>Dovolite, da se najprej proceduralno odzovem na to in vas lepo prosim, da kolega
               Lisca res opozorite, ker to ni bila replika. On ni bil v ničemer narobe razumljen,
               vse tisto, kar je povedal, je bil predmet razprave in nikakor ni bila replika. Tako
               da, prosim, kolegi, dajmo se držati teh stvari.</p>
               <p>Naj uvodoma povem to, kar smo danes že ugotovili, se pravi situacija z begunci je pri
               nas v tem trenutku relativno mirna. Nikakor pa nihče od kolegov poslancev ali tudi s
               strani državnega sekretarja ni bilo rečeno, da beguncev več ne bo in da se migrantski
               val ustavlja. Nasprotno, vedno znova poudarjamo, da se zavedamo, da se zadeva ne bo
               kar takoj ustavila, da bo po vsej verjetnosti potekala neka kontinuiteta in vedno
               znova poudarja tudi državni sekretar, da vlada razmere pozorno spremlja in je v
               pripravljenosti in v trenutku, ko se bo situacija spreminjala, se bodo tudi začeli
               ponovno spreminjati in stopnjevati ukrepi Vlade.</p>
               <p>Ponovno bi tudi rada zavrnila trditev o vračanju migrantov iz zahodne Evrope. Že na
               odboru je državni sekretar povedal, da nikakršnega takšnega vračanja ni, ne v tem
               trenutku in tudi že prej ga ni bilo. Kolikor sem seznanjena, se situacija tukaj ni
               spremenila. Res prosim, da ne zavajate ljudi z nekimi trditvami, za katere nimate
               nikakršnih dokazov.</p>
               <p>Kar zadeva kvote, ki jih tako izpostavljate, in nam vsakič znova dajete za primer
               Avstrijo. Avstrija je v popolnoma drugačni situaciji kot Slovenija. Avstrija si je
               postavila letno kvoto 37 tisoč 500 in na tedenski ravni prejme približno 700 prošenj
               za azil. Poleg tega ima več tisoč ljudi, ki jih v bistvu nima kam nastaniti. In
               nikakor nikakor se ne morem strinjati s tem, da lahko situacijo Slovenije in Avstrije
               primerjamo. Prav tako Avstrija teh kvot ni uzakonila in ne glede na to, da jih niti
               ni uzakonila, je bila že dvakrat opozorjena s strani Evrope, da tako določanje kvot
               ni primerno in je v nasprotju z mednarodnim pravom. Ravno tako je v nasprotju z
               mednarodnim pravom to, kar vi danes predlagate. Po mednarodnih konvencijah ima vsak
               pravico do postopka, vsak, ki zaprosi za azil. Za vsakega moramo ta postopek
               sprožiti, vsak si zasluži tudi individualno obravnavo. Slovenija, kot veste, je
               ratificirala ženevsko konvencijo že leta 1992 in do zdaj smo se jo seveda držali in
               ne vidim nikakršnega razloga, da bi v tem trenutku, ko ni kaosa in ni izrednih
               razmer, ki jih na vsak način znova in znova želite prikazati, da bi jo pa zdaj v tem
               trenutku morali pa kar kršiti. To kar predlagate, je v nasprotju z ženevsko
               konvencijo, z drugimi mednarodnimi konvencijami, v nasprotju s 153. členom Ustave
               Republike Slovenije in tudi v nasprotju z našo azilno zakonodajo in vsakega prosilca
               za azil je treba obravnavati individualno. Kot pove kolega Grims, nobene vloge nima
               to, skozi koliko držav je prosilec legalno ali pa ilegalno pripotoval v našo državo
               in je tu zaprosil za azil. Popolnoma nobene vloge nima, ker ko pride do naših
               organov, se ugotavlja, ali je do te mednarodne zaščite upravičen, se ga preverja in
               se tudi ugotavlja, ali je po dublinski uredbi že kje drugje zaprosil. Nikakor pa to
               ni, kot se kolega izraža, kazensko pregonljivo in ne vem kaj še vse je bilo danes
               rečeno. Kolega Gorenak, vi pravite, da ni nobenega razloga, da Slovenija ne bi mogla
               tega narediti. Seveda ga ni, kot ga tudi ni, zakaj bi to naredila. Vlada, sem rekla,
               vseskozi ustrezno reagira. In ko se vi pogovarjate, kdaj že ste vi predlagali takšne
               in drugačne ukrepe, seveda ste jih, ampak ukrepi morajo biti sprejeti tudi v časovnem
               okviru, takrat, ko je to ustrezno. Torej, če nek ukrep sprejmeš pol leta prej, preden
               bi ga moral, verjetno ni primerno in tudi nima tistega učinka, kot bi ga tak ukrep
               imel, če ga sprejmeš takrat, ko je to potrebno. In tudi ne razumem, na kakšni podlagi
               vi mislite, da se bodo državljanke in državljani odločali, koliko pa je tistih ljudi,
               kot se je kolegica izrazila, kaj mislijo, koliko ljudem lahko pomagamo. Ja, na
               podlagi česa se bodo državljanke in državljani odločali? Še mi, ko se tule
               pogovarjamo, katera številka je primerna ali ni primerna, potem ugotavljamo, da to
               seveda nikakor ni tako, da bi se lahko kar tako zmenili in na pamet rekli neko
               številko. Ali bodo oni obkrožali, katera je njihova srečna številka, ali kako?
               Mislim, res ne razumem, kako si to predstavljate. Tako kot tudi ne razumem, kako si
               predstavljate, ko bo ta kvota izpolnjena, bomo pa na meji rekli – kaj? Vas ne
               vzamemo, pojdite nazaj, ali <gap n="…"/> Ne vem. Mislim, bi bilo dobro, če bi razložili tudi
               mogoče to, na kakšen način si predstavljate izvedbo tega, bi bilo zanimivo slišati,
               se mi zdi, no.</p>
               <p>Rada bi se odzvala še na to opazko, kako si moji kolegi želijo postati ustavni
               sodniki. Nič ne rečem, mogoče si kdo od njih res želi, ampak nekateri od vas se pa
               obnašate kot ustavni sodniki že sedaj. Namreč, iz vaših vrst je na Komisiji za
               peticije zadnjič prišla trditev, da je določene vsebine treba obravnavati sedaj, ko
               še tečejo odprti postopki na sodiščih. Ko se bodo postopki na sodiščih zaključili, se
               tako ali tako potem ne bo več dalo ničesar narediti. In kdo je zdaj tisti, ki si želi
               prevzeti vlogo sodnika?</p>
               <p>Bom zaključila, zato ker se mi zdi, da je bilo vsebinsko že zelo veliko o teh stvareh
               povedanega, in res ne vidim nobenega smisla v ponovnem demantiranju nekih zgodbic, ki
               jih danes tu podajate. Mogoče bi se odzvala samo še na trditev o tem, da nismo
               socialna Vlada in da nismo več socialna država. Kot veste, se je ravno v tem
               proračunu povečala postavka na socialnih transferjih in zdaj znaša že skoraj
               milijardo in pol. Milijardo in pol! Ne vem, ali si predstavljate, kako visoka je ta
               številka. Podatki, ki so trenutno aktualni, kažejo, da brezposelnost upada, revščina
               se ne povečuje, imamo rast BDP, stopnja tveganja socialne izključenosti se ne
               povečuje. Za socialne transferje, sem povedala, namenjamo skoraj milijardo in pol. <stage>/
               oglašanje iz dvorane/</stage> Ta vlada je povečala <gap n="…"/></p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Mir!</p>
            </sp>
            <sp who="SDZ7:SlugaJanja">

               <speaker>JANJA SLUGA (PS SMC):</speaker>

               <p><gap n="…"/> število upravičencev za subvencioniranje malic in kosil, zvišali so se otroški
               dodatki in denarna socialna pomoč, sproščajo se varčevalni ukrepi v javnem sektorju
               in tako dalje. To je to! Jaz mislim, da Vlada migracijsko krizo zares suvereno
               upravlja že vse od njenega začetka, stopnjuje in prilagaja ukrepe glede na situacijo
               in se tudi odziva.</p>
               <p>Vaša pobuda je po mojem mnenju v nasprotju z zakonodajo in mednarodnimi konvencijami,
               poleg tega pa je tudi nepotrebna. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Repliko ima gospa Anja Bah Žibert.</p>
               <p>Izvolite.</p>
            </sp>
            <sp who="SDZ7:BahŽibertAna">

               <speaker>ANJA BAH ŽIBERT (PS SDS):</speaker>

               <p>Bila sem omenjena. Vprašanje je povsem jasno in dajte si ga prebrati, kolegica Sluga,
               kakšen je naš predlog vprašanja referendumskega. Jaz nimam volivk in volivcev za
               neumne, mislim, da se znajo odločiti. Ker če bi jih imeli za neumne, potem bi jih
               imela v kakšni drugi priložnosti za neumne, ampak jaz jih nimam. Jaz se zavedam, da
               natančno vedo, kaj delajo in kakšne odločitve sprejemajo.</p>
               <p>Zdaj pa še nekaj, da je ta predlog neustaven in v neskladju s konvencijo in tako
               naprej. Spoštovani, to je posvetovalni referendum, kjer je jasno vprašanje, ali
               menijo oziroma glasujete za in proti, če ste za to, da Slovenija vzame toliko in
               toliko migrantov. Točno je povedano, podatek bo pa seveda podalo ministrstvo
               natančno. To je bistvo tega vprašanja in to ni protiustavno. Zakona še ni, imamo pa
               en drugi zakon in imamo neustavno stanje, ste ga včeraj nadaljevali, tisto pa je
               neustavno, veste. Pa se vam ni zdelo izenačiti slovenskih otrok. Pa še nekaj, na eni
               strani revščina, stopnja pada, na drugi strani pa damo več za socialne transferje.
               Ja, dajte no, ste smešni! Zakaj potem več, če se stanje izboljšuje? Potem bomo tukaj
               proračun zmanjševali verjetno, zato ker smo v času blaginje, saj jo pa ja čutimo na
               vsakem koraku.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima mag. Lilijana Kozlovič. Pripravi naj se dr. Dragan Matić, za njim gospod
               Zvonko Lah.</p>
            </sp>
            <sp who="SDZ7:KozlovičLilijana">

               <speaker>MAG. LILIJANA KOZLOVIČ (PS SMC):</speaker>

               <p>Hvala za besedo, spoštovana predsedujoča!</p>
               <p>Migracije so vedno bile in vedno bodo. In problematike, ki se v okviru njih dogaja,
               so se zavedali že Združeni narodi, ki so leta 1952 sprejeli ženevsko konvencijo in
               postavili temelj humanitarnega prava, kako naj se v takšni situaciji ravna in kakšne
               pravice naj se posamezniku zagotovijo, še posebej potem z uredbo, ki je bila sprejeta
               2003, ko so se določili minimalni standardi. Tudi naš narod je na podoben način po 2.
               svetovni vojni, prihajam namreč iz območja Istre, kjer se je ravno tako dogodila
               popolnoma enaka situacija, kot se dogaja sedaj. Naši državljani, naši ljudje so
               odšli, pa so takrat obstajale meje. Nekateri so šli iz političnih razlogov, nekateri
               popolnoma iz ekonomskih. Ravno danes berem v lokalnem časopisu Poslušanje neslišanih
               spominov. Torej zgodovina potem pove, kako pravzaprav določena populacija, kako
               določen narod v določenem trenutku ravna. Evropa se je v bistvu odločila, da bo na
               temu prostoru spoštovala človekove pravice. Prav zaradi tega je tako zanimiva, je
               morda grd izraz, ampak si ljudje želijo, da pridejo zato, da delijo enako kot seveda
               tistega, kar nimajo na drugih področjih. Dejstvo pa je, da je ta Evropa poleg tega
               ustvarila tudi veliko korporacij in pa veliko industrije v izogib davkov, kar ima za
               posledico, da imamo na tem svetu, kot je bilo že prej rečeno, 2 milijardi ljudi, ki
               niso potrošniki zato, ker nimajo službe, in zaradi tega, ker nimajo tudi denarja. In
               prej je bilo rečeno, da danes pravzaprav govorimo o denarju, torej o ničemer drugem.
               Bistvo je denar. Mi, ki denar imamo, se ga bojimo izgubiti, bojimo se ga deliti s
               tistimi, ki ga nimajo. Ti dve milijardi ljudi za nas ne obstajajo in to ugotavljajo
               tudi filozofi. Ampak, ali bomo mi temu ušli? Dogajajo se podnebne spremembe in
               ljudstvo se seli. Spet se bom vrnila na območje, iz katerega izhajam, na Istro. Sedaj
               sadimo oljke že v Kobaridu. Na našem območju se borimo s pitno vodo. Ali se bomo tudi
               mi selili in bomo pristali na to, da se nam zaprejo vrata? V tej situaciji se je
               vsaka država drugače odzvala. Madžarska se je po približno letu dni odločila, da je
               zaprla meje. Nemčija je sprejela vsakogar. Zanimiva je Italija, leta, že leta se pri
               njej dogaja migrantski val, pa o njej skoraj ne slišimo in danes o njej govorimo, kot
               je v primeru dobre prakse, kajti integracija, ki se izvajaj v tej državi, se dogaja s
               pomočjo lokalnih skupnosti. Torej vsak posameznik se v to vključuje. In to je tisto,
               kar se predlaga vsem državam. In če pogledamo, kje je Slovenija. 334 tisoč azilantov
               je bilo sprejetih v Evropi, Slovenija jih je sprejela 50. Češka, ki jo omenjamo, kot
               primer, da torej ni nikogar sprejela oziroma jo dajemo kot priporočilo, jih je
               sprejela več kot Slovenija, 71. Logično je, da je Vlada delovala v interesu naših
               državljanov in se je v določenem trenutku, ko je postala zadeva neobvladljiva,
               odločila, kot se je odločila. Ni nam v ponos, da smo postavili žico, ampak v
               določenem trenutku je bilo to nujno potrebno. Tudi ne razumem, da kot primer oziroma
               da se nekako sploh Višegrajske države, ki so bile same včasih v neki diktaturi, danes
               vedejo, kot se vedejo, ne razumem, in to propagiramo kot tisto dobro in pozitivno.
               Tisti pravi način, ki je potreben, je nadzorovano preseljevanje ljudi. V to se je
               vključilo kar nekaj držav Evropske unije. To je tudi cilj Evropske unije, kajti
               migracije se ne bodo ustavile. Tudi če se je ustavilo na makedonsko-grški meji, se že
               ustvarjajo nove poti preko Madžarske in predvsem preko Italije. V Libiji se je zbralo
               ogromno število ljudi, ki želijo priti v Evropo. In Avstrija, vemo, da že poskuša
               zapreti Brenner, preko katerega naj bi bil dostop v Avstrijo. Ampak rešitev je prav v
               tem nadzorovanem preseljevanju. Treba je čim prej vzpostaviti mehanizme in tem ljudem
               pomagati. Torej, ne reševati samo problema v Evropi, ampak tudi na Bližnjem vzhodu in
               tam, kjer ta žarišča so. Čim prej, tako kot pravi Evropa, je treba vzpostaviti obalno
               stražo pa tudi izmenjati podatke, ki so potrebni, vzpostaviti centralni sistem za
               sprejem vlog za azil in določiti za vsako državo kvoto in seveda reševati žarišča.
               Tisto, kar je pa najbolj pomembno, je, da se redefinira dublinska uredba, zato da se
               določi odgovornost in pa solidarnost med vsemi državami Evropske unije. In seveda so
               med temi, ki so prišli, tudi kriminalci, tako kot je bilo prej rečeno, tisti, ki so
               želeli Evropi slabo. V ta namen je Europol tudi infiltriral posameznike, da ugotovijo
               glede vseh teh ljudi, kdo je nevaren, kdo prihaja s tistimi napačni nameni, zato da
               seveda zaščiti Evropo. In to so pravi koraki, ki jih je treba sprejeti.</p>
               <p>Proti migracijam se ne moremo in tudi ne smemo boriti, ampak jih je treba pravilno
               upravljati. In ne graditi zidove, ampak graditi mostove. Zaveza je bila, da bomo v
               Evropo sprejeli 160 tisoč ljudi oziroma da jih bomo preselili in pa 22 tisoč 500
               ljudi iz tretjih držav. Slovenija se je zavezala, da jih bo sprejela 576. Ampak, kar
               se tiče Slovenije, danes sem poslušala o ideologijah. Naši državljani nočejo ne
               skrajne leve ne skrajn, desne ideologije, na to ne pristajajo. In to je tisto, čemur
               naša vlada sledi –zdravemu razumu. Kajti ideologije, ljudje jih nimajo v sebi,
               ustvarjamo jih mi politiki, mi jih ustvarjamo zato, da ohranjamo lastno oblast in
               lastno ugodje in zato tudi pogosto zlorabljamo ljudi. Namreč že anketa Dela je
               pokazala, kar se tiče tega predloga za posvetovalni referendum, da je večina proti
               njemu. Ljudje so pokazali, da so odgovorni. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima dr. Dragan Matić. Pripravi naj se gospod Uroš Prikl, za njim gospod Jože
               Tanko.</p>
            </sp>
            <sp who="SDZ7:MatićDragan">

               <speaker>DR. DRAGAN MATIĆ (PS SMC):</speaker>

               <p>Hvala, gospa predsedujoča.</p>
               <p>Potem ko smo slišali s strani SDS razprave o zaplembah zdravstvenih pripomočkov in o
               tem, kako je kdo jedel pico v gostilni, pa potem je prišlo do neverjetnih zapletov,
               se dajmo osredotočiti na to, kaj je pravzaprav tema. Kolegi iz SDS bi radi, da naj
               ljudstvo odloča o referendumskem vprašanju oziroma naj se izjasni glede tega, ali je
               za to, da Državni zbor Republike Slovenije sprejme zakonodajo, v kateri bo določeno,
               da letno število prosilcev za mednarodno zaščito ne presega število prošenj za
               mednarodno zaščito v letu 2015. Po domače, če lahko nekoliko poenostavim, v zakonu
               naj bi bila določena neka številka, recimo, 1000 teh bi sprejeli, če bi pa prišel
               1001 na mejo, bi mu rekli, veš kaj, pri tebi sicer so, ne vem, požgali hišo, pobili
               so ti pol družine, res si bil ogrožen, ampak ker imamo mi tak zakon, te ne bomo niti
               obravnavali. Sicer velja ženevska konvencija, veljajo notranja interna zakonodaja EU,
               ampak mi smo to izglasovali na referendumu in ti se vrni tja, od koder si prišel. To
               je pač tako in državljanke in državljani so to odločili na referendumu.</p>
               <p>Jaz mislim, da kolegi v SDS seveda s tem svojim zakonskim predlogom ne mislijo resno.
               Ker pač niso politični analfabeti, jaz mislim, da sami vedo, da je popoln nesmisel
               to, kar predlagajo. Ker če bi resno mislili, potem bi temu svojemu predlogu dali vsaj
               osnutek zakona, da bi videli, kaj konkretno mislijo – in to je bila tudi pripomba
               Zakonodajno-pravne službe – ko bi oni imeli nek osnutek pred seboj, bi se lahko o
               njem izrekli, tako pa imajo en stavek, ki so takole navrgli na čez. In če bi mislili
               resno, potem bi povedali tudi, kje obstaja kakšna država, ki nek tak zakon ima. Po
               katerem zgledu se zgledujejo, kje obstaja ta država. Govorili so o Višegrajski
               četverici. Ali ima katerakoli od teh štirih držav tovrsten zakon, na katerega oni
               merijo? Da v zakonu prepišejo neko kvoto in da potem odrečejo obravnavo po ženevski
               konvenciji beguncu, ker je njegovo življenje v nevarnosti. Kje je ta država, gospodje
               iz SDS, dajte mi jo povedati, pa niti ni treba, da je iz EU, lahko je iz kateregakoli
               dela planeta. Na kaj se vi sklicujete? Kakšen zgled imate pred seboj? Jaz vsekakor
               mislim, da gre tukaj res za neko ne prav utemeljeno nabiranje političnih točk, na
               neko razpravo, ki želi spodbuditi strah pri naših državljanih, češ, da gre za to, da
               bodo žrtve nekih podivjanih migrantov, ki ne bodo spoštovali njihove kulture in
               njihove lastnine. Sami smo v razpravi večkrat izpostavili, da je celovit odgovor na
               begunsko krizo mogoč le v okviru EU. Zdaj tukaj zagovarjati načelo, da je kršenje
               konvencij in pa zakonodaje EU tisto, kar naj bi bila prava pot in da to lahko itak
               naredimo, pa kaj potem, če kršimo konvencije, kaj potem če kršimo vse direktive in
               dublinsko uredbo <gap n="…"/> Poglejte, ta razprava je, po moje, povsem neresna in tudi ta
               njihova iniciativa je neresna in danes so vse te ure, ki so bile porabljene v tem
               smislu, po mojem prepričanju, povsem izgubljene. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospod Uroš Prikl, pripravi naj se dr. Matej T. Vatovec, za njim gospod
               Franc Jurša.</p>
            </sp>
            <sp who="SDZ7:PriklUroš">

               <speaker>UROŠ PRIKL (PS DeSUS):</speaker>

               <p>Predsedujoča, najlepša hvala za besedo. Lep pozdrav vsem prisotnim!</p>
               <p>Najprej definicija. Begunec je človek, ki beži oziroma zbeži pred nevarnostjo oziroma
               neprijetnostjo. Migrant je človek oziroma oseba, ki stalno ali začasno spremeni
               bivališče, zlasti iz ekonomskih razlogov. Da obnovim definicijo po SSKJ, o čem se
               bomo pogovarjali oziroma o čem se pogovarjamo.</p>
               <p>Žalostno se mi zdi, da vsaka tema, vsak zakon, vsak predlog, o katerem govorimo v
               Državnem zboru, postane prvovrstna ideološka tema, ideološko se nanj naslavljamo in
               ga skozi to dioptrijo tudi obravnavamo. In se mi zdi, najbrž se bomo pogovarjali o
               beguncih oziroma so problem. Tema begunci pač ne more biti neka ideološka tema. Jaz
               mislim, da to nima nobene veze, ali smo levo usmerjeni ali smo desno, ali smo
               liberalno usmerjeni ali hodimo v cerkev, ali smo iz Maribora ali smo iz Ljubljane. To
               pač seveda ne more biti tema, ki <gap n="..."/> Namreč vsi imamo verjetno isto stališče, isto
               valenco, da pač ljudem v stiski, in ti ljudje so evidentno v stiski, seveda potrebno
               pomagati in verjamem, da vsi isto mislimo v končni fazi. So pa poti zelo čudne, ki
               vodijo do tega našega cilja.</p>
               <p>Jaz se ob tej priložnosti ne bi rad in ne želim, ni to moj namen, razvrednotiti, še
               manj omalovaževati inštituta referenduma. To je seveda v neki definiciji neposredna
               volja ljudi, neposredna možnost, da ne samo soodločijo, ampak odločijo. Vendar
               mislim, da za vsako vprašanje, za vsako rešitev pač institut referenduma ni
               najustreznejši. Prepričan sem, prepričani smo v Desusu, da inštitut referenduma za
               reševanje problematike migrantov in ali beguncev ni primeren način. Migranti oziroma
               migrantska kriza, kot jo radi naslavljamo, ni problem Slovenije. Je širši problem.
               Tudi ni problem celotne Evrope, ampak je problem celotnega sveta. Je pa res, da je
               Evropa tukaj seveda najbolj prizadeta, ker so države srednje in severne Evrope pač
               tiste končne destinacije, kamor bi želeli priti vsi ti ljudje, ki bežijo, ki bežijo
               pred neprijetnostmi in nevarnostmi. Dejstvo je, da je Evropa bila in verjetno še je
               na tak velik problem nepripravljena, in to je slabo. In to je slabo. Dejstvo je tudi
               to, da bi morala v dani situaciji drugače nastopiti, strniti vrste, se o tem
               pogovarjati in se o tem pogovarjati še prej, preden je bil prvi begunec na poti. Jaz
               bi tukaj pričakoval tudi od držav, ki niso v Evropi, tudi od Združenih držav Amerike,
               če želite, da se proaktivno vključi v reševanje tega svetovnega problema, ki pa
               lahko, bojim se, da bo, želim pa si prav nasprotno, še bolj eskalira. Seveda je treba
               reševati ne na dnevni bazi in se ukvarjati z ljudmi, ki so na poti, jim nuditi
               oskrbo, jim nuditi normalne človeške pogoje na tej njihovi poti do končne
               destinacije, ampak bistveno se mi pa zdi tudi, da se hkrati lotevamo tudi gašenja
               žarišča, namreč ni ta problem nastal na poti od grških otokov pa do Stockholma ali pa
               Berlina, ampak je zadeva nastala na tleh Bližnjega vzhoda, ker pa očitno veliki
               igralci, veliki akterji, velesila ali velesile pač ne vidijo interesa, da zadevi
               stopijo na prste oziroma da pogasijo žarišča, turišča požara in da omogočijo tem
               ljudem, ki ne bežijo iz teh območij zato, ker bi si pač želeli neke avanture, tvegane
               avanture po Evropi, ampak bežijo, ker enostavno tam živeti ne morejo, ker so
               ogroženi. Ti ljudje, sem prepričan, bi se radi vrnili nazaj, bi radi tam živeli.
               Mislim, da ni sporno, da ljudem pomagamo, da ljudem omogočimo dostojno življenje ali
               pa vsaj to prehodno obdobje, dokler ne bodo izpolnjeni pogoji za življenje tam, od
               koder prihajajo, da je treba biti tukaj maksimalno solidaren, human in se obnašati
               kot človek človeku.</p>
               <p>Kot rečeno, prepričan sem, da inštitut referenduma ni prava pot, ki bi rešila
               tovrstne probleme, tudi z zakonom, kolikor jaz poznam in kolikor je bilo povedano,
               nikjer v svetu ne rešujejo tega vprašanja, vprašanje nekih zgornjih mej prosilcev za
               azil. Tudi sosednja Avstrija, ki na nek način uvaja neke kvote, neke zgornje limite
               tistih ljudi, ki jih je pripravljena sprejeti medse, je že bila opozorjena, da to
               seveda ni prava pot. Prava pot pa je, da se Evropa zave tega problema in ga začne
               strpno, kulturno seveda, kulturno in predvsem humano reševati. Sodelovanje in iskrena
               želja za ureditev razmer, predvsem pa želja po varovanju, ohranitvi vseh človekovih
               pravic, vseh teh ljudi, jaz mislim, da mora biti skupen moto vseh nas. Vseh nas, ki
               smo posredno ali neposredno povezani s tovrstno problematiko. Zavedati se je treba in
               to imeti trdno v svojih mislih, da smo lahko begunci danes, jutri mi, vi, vsi skupaj
               in mnogi v zgodovini človeštva so bili begunci. Hvala lepa.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospod Franc Jurša, pripravi naj se dr. Vinko Gorenak.</p>
            </sp>
            <sp who="SDZ7:JuršaFranc">

               <speaker>FRANC JURŠA (PS DeSUS):</speaker>

               <p>Hvala za besedo, gospa podpredsednica. Lep pozdrav vsem kolegicam in kolegom!</p>
               <p>Mogoče za začetek ena moja opazka. V imenu predlagatelja je zadevo predstavil kolega
               Grims in že takrat sem mislil reagirati proceduralno, ampak sem si premislil in sem
               rekel, da bom to moje zapažanje lahko povedal tudi v moji razpravi. Kljub temu da
               nimam s tem težav in se ne uvrščam niti na levo niti na desno, ampak bolj na sredino,
               nekako mislim, da te besede levičarji in tranzicijska levica, da je to malo povedano
               cinično. In bi v prihodnje prosil kolega Grims, da se mogoče poskusi temu izogniti,
               malo manj tega slišim iz leve strani, da nekdo govori to o desnem političnem polu. Se
               spomnim, ko smo govorili o nekaterih zadevah, ekstremizmih pa je bilo tam rečeno
               <q>»desni ekstremizem«</q>, ste kar burno odreagirali. Nič narobe, odreagirali ste, ampak
               potem poskušajmo eden do drugega nekako nositi to spoštljivost.</p>
               <p>Zdaj pa čisto malo okli tega vprašanja, o katerem v Državnem zboru ogromno govorimo.
               Prav je, da govorimo, saj to je na nek način problem, s katerim se srečujemo v
               lanskem, letošnjem letu. Vprašanje je, če se ne bomo srečevali tudi v prihodnje.
               Tematika, ki je danes na dnevnem redu, je vezana na nekatere stvari, ki so povezane z
               odločanjem ljudi, v eni obliki odločanja, to je direktno na volitvah. Predlagate
               referendum, posvetovalni referendum, ki pa ga naša ustava kot takšna posebej ne
               izpostavlja oziroma ga ne pozna. Če govorimo o temu predlogu, ki ga vi predlagate, da
               bi na referendumu nekako zadolžili Vlado in Državni zbor, da lahko v letu 2016 ima le
               toliko vlog, prošenj za azil kot v letu 2015. To bi pomenilo menda okoli 277 vlog
               oziroma prošenj. Če seveda imam dober oziroma točen podatek. Kot sem že rekel, v 44.
               členu Ustave, na katerega se sklicujete, ne piše, v kakšni obliki dejansko se odloča
               oziroma piše, v kakšni obliki se odloča. Lahko se odloča o nekem splošnem družbenem
               vprašanju na osnovi predstavnikov ljudstva, se pravi, da mi kot poslanci odločamo o
               nekaterih zadevah, ali pa tudi direktno na zakonodajnem referendumu.</p>
               <p>Glede mnenja, da bi Slovenija lahko postala žep, o tem se je dosti govorilo, ste
               govorili in govorite. V tem trenutku mogoče ravno ni pravi čas, da o tem govorimo,
               lahko pa se v prihodnosti tudi ta zadeva zgodi. Od meseca marca ni bilo nobenega
               vračila migrantov iz zahodne Evrope v Slovenijo. Tako je pač to dejansko na nek način
               kost, ki se jo tudi z vaše strani ogromno gloda.</p>
               <p>Tudi če govorimo o financah, bi rad opozoril na nekatere zadeve. Danes sem prejel
               klic neke gospe z Gorenjske, ki mi je povedala, da je upokojenka in me prosi, če jo
               lahko pokličem nazaj s telefona, kajti stroški telefona so visoki in ne bo imela
               dovolj sredstev za normalno življenje. To je vprašanje, nad katerim se moramo
               zamisliti. Pri predstavljanju v javnosti, koliko nas stanejo begunci, pa moramo biti
               tudi korektni. Po podatkih, s katerimi razpolagam in so točni, dnevna oskrba za
               begunca znaša 12,26 evra in begunec dobi 18 evrov mesečne žepnine. In ko seštejemo
               zneske, pač pridemo do neke številke. Verjetno bi ti begunci lažje za manjši denar
               preskrbeli tudi sebe, če bi tako živeli, kot je predlagal kolega Grims, pri nas, v
               naših stanovanjih, vendar ne samo v naših, tudi v vaših stanovanjih, potem bi
               verjetno to preživetje bilo nekaj cenejše kot v primeru, ko za njega poskrbi država.
               Pa da vas ne bi preveč veselil, ker se mi sladko smejite, bi na tej točki
               zaključil.</p>
               <p>Bi pa rekel, kar vedno ponavljam, ko imam to priložnost, res je, da je prva varnost
               državljank in državljanov, ampak v nobenem primeru ne smemo pozabiti, da smo tudi
               ljudje in da ta varnostni čut ne prevlada, ampak moramo biti tudi socialno čuteči do
               tistih ljudi – med njimi so pač tudi drugi – in za njih na dostojen način poskrbeti.
               Kolega Prikl je maloprej rekel, marsikdo je do zdaj že bil begunec in morda še bo.
               Seveda, ne želimo si tega, da bi med njimi, spoštovani kolegi z one strani, bili vi
               oziroma mi vsi skupaj. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima predlagatelj mag. Branko Grims.</p>
            </sp>
            <sp who="SDZ7:GrimsBranko">

               <speaker>MAG. BRANKO GRIMS (PS SDS):</speaker>

               <p>Hvala za besedo.</p>
               <p>Glejte, ob vsem dolžnem spoštovanju, ampak pravite, da vas moti, če se uporabi izraz
               <q>"levičar"</q>, jaz sem ga uporabil v zvezi s tistimi demonstracijami na Kotnikovi, pa
               mogoče še kdaj tudi v razpravi, zato ker je to pač bilo treba ločiti. Tam so bile
               dvojne demonstracije, ene so bile leve, ene desne. Podobno je, če opisujem stanje v
               tem parlamentu, težko drugače to opišeš kot levičarji pa desna sredina, vsaj po nekih
               evropskih normah; pa lahko o tem opravimo razpravo kdaj drugič. Zdaj pravite, da vas
               to boli. Veste, to je pa malo nerodna zadeva. Osebno opažam, da je bilo nekajkrat v
               tej razpravi rečeno, da pri razpravah SDS gre, citiram, <q>"za razširjanje sovraštva, za
               fašizacijo družbe s sovražnim govorom"</q>. Vi pravite, da vas to boli, če se uporabi ta
               izraz. Glejte, vsa ta zanimiva dvojna merila postavimo v pravo luč, če pogledamo
               včerajšnje glasovanje. Včeraj je pa točno z vašimi skupnimi glasovi vseh, ki sem vas
               naštel, bil izvoljen v Svet RTV Slovenija nekdo, ki uporablja za ženske izraz <q>"žabe"</q>,
               za vse verne sodržavljane pa <q>"klerofašisti"</q> pa <q>"klerotalibani"</q>, pa formulacije kot
               kakšno <q>"umorili jih bomo in podobno"</q> in če je kaj sovražni govor, gospe in gospodje,
               je to to. To se pravi, gre v to, da v besedah ste občutljivi, preganjate sovražni
               govor, sami se hitro zgražate nad tem, ko pa gre za dejanja, pa točno to ne samo
               podpirate, ampak celo nagrajujete. To je pa resen problem tudi v luči tega, o čemer
               govorimo danes.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Proceduralno, gospod Franc Jurša.</p>
            </sp>
            <sp who="SDZ7:JuršaFranc">

               <speaker>FRANC JURŠA (PS DeSUS):</speaker>

               <p>Hvala. Bom zelo kratek.</p>
               <p>Kolega Grims, verjetno ste opazili, da iz mojih ust nikoli ne letijo take besede. In
               s tem na nek način imam razčiščene pojme. Sem rekel, da spoštujem tako levico kakor
               tudi desnico.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Kakšen je vaš proceduralni predlog? Šlo je za zlorabo.</p>
               <p>Besedo ima predlagatelj mag. Branko Grims.</p>
            </sp>
            <sp who="SDZ7:GrimsBranko">

               <speaker>MAG. BRANKO GRIMS (PS SDS):</speaker>

               <p>No, en stavek.</p>
               <p>Govoril sem o tem, in to upam, da bo vendarle vsak državljan, vsaka državljanka nekoč
               sprejel kot edino merilo. V politiki veljajo dejanja. Besede, žal, v slovenski
               politiki veljajo bore malo. In dejanje, vaše konkretno včeraj, je bilo, da ste takega
               človeka izvolili v svetu RTV Slovenija. SMC pa je ob tem še rekla, da gre – za kaj
               že? Dodano vrednost, za nov veter ali nekaj podobnega. Krasno. Podoba koalicije v
               praksi. Dejanja govorijo.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima dr. Vinko Gorenak.</p>
               <p>Izvolite.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Kar precej časa še imam, in to je dobro. Nekateri pred menoj so govorili o oljkah,
               kot ste verjetno slišali, pa o podnebnih spremembah, pomanjkanju vode v Istri in tako
               naprej, to se pravi, da je meni tudi dovoljeno vse, ampak ne bom na ta način.</p>
               <p>Grem od konca. Gospod Jurša, glejte, dobro ste načeli temo. Spet smo pri financah in
               ste rekel 12,56 evra, pa tista žepnina 18 evrov in tako naprej. Glejte, dajva to
               situacijo zdaj okoli obrniti. Čez nekaj časa se boste vi upokojili in če bi tam na
               tisti strani pri blagajni na ZPIZ tisti, ki vam bo pisal odločbo za penzijon, vam
               naračunal recimo 35 evrov penizijona. Tako zgleda vaša matematika. <stage>/ oglašanje iz
               dvorane/</stage> Tako zgleda vaša matematika. Gremo po vrsti. Vi ste govoril o dnevni oskrbi.
               Da, 12,50 evra. Gre za osebe, ki so v azilnem domu. To se pravi gre za te, ne za
               tiste, ki ste jih švercali preko Slovenije v Avstrijo, ne govoriva o tistih. Gre
               torej za tiste, ki so v azilnem domu. 12,50 evra to so že zdavnaj povedali vsi, tudi
               notranje ministrstvo je povedalo. To je hrana, pa tista zobna pasta, pa pižama, če
               hočete, pa te stvari. Sicer je pa mesečna oskrba prosilca za azil po izračunih
               finančnega ministra, jaz imam zdaj še dopolnjene podatke od tistih, ki sem jih takrat
               imel, tisoč 360 evrov, to je finančno ministrstvo povedalo, na mesec, pri čemer
               določeni stroški niso bili všteti in jih niso znali izračunati. Gre za plače, gre za
               ogrevanje, gre za prevajanje in tako dalje, za vse te postopke, ki tam potekajo, ker
               vse plačuje država. Najnovejši odgovor finančnega ministra, ki sem ga dobil par dan
               nazaj, je prištel še tiste stroške zdaj dodatne in jaz lahko vam in javnosti
               sporočim, da smo se hudo motili, ko smo govorili, da je tisoč 500 evrov na mesec na
               prosilca za azil, ampak je bistveno več od tega. Namreč zdaj so dodani še podatki za
               prevajalce in vse tiste socialne delavce in vse tiste, ki tam skrbijo za njih, poleg
               podatkov, ki smo jih že prej imeli. No, zdaj smo pa potem tam. Se pravi, 12,50 evrov
               ­– to je kaj? Vi lahko upokojence malo farbate, na ta način jih farbate. Ne 12,50, vi
               morate povedati, da je vsaj uraden podatek finančnega ministrstva tisoč 360 in toliko
               evrov na mesec. In vi še kar z veseljem pritiskate na te gumbe pa skozi proračun, pa
               skozi še marsikaj drugega, ki ves ta denar dajejo. Dajejo ga nekomu, zdaj je treba
               biti pa pošten pri tem – gospod Prikl, je lepo razložil tam iz slovarja, kaj je
               prosilec za azil odnosno kaj je migrant, kaj je begunec. Hvala, čudovito. Ampak,
               dragi moji, koliko pa imamo potem beguncev, koliko jih pa imamo? Zelo malo, boste
               rekli. 350 in toliko jih seveda je dnevno tam, vse ostalo je pa treba zelo jasno
               povedati. Zelo jasno povedati. In to velja v vsakem primeru ne samo za Slovenijo,
               velja za Evropo. Poglejte, uradni podatki notranjega ministrstva o tistih, ki so šli
               čez našo mejo, so relativno jasni: 68 % moških, starih od 18 do 38 let. Če pa zraven
               dodate še podatke o tem, koliko teh ljudi je bilo v drugih situacijah, recimo za časa
               krize v Bosni, za časa vojne v Bosni in tako dalje, je pa seveda situacija popolnoma
               jasna in je bila tista situacija čisto drugačna. Za kaj gre? MI smo tam imeli ženske,
               otroke pa moške nad 60 let. Ostalo je ostalo doma in je ustvarjalo državo. Tisto, kar
               pa zdaj prihaja v Evropo, pa ni to to. Pa ni to to. Ta Evropa – zdaj ne morem reči
               samo za nas, za našo vlado in tako, gre za vprašanje Evrope – je sprejela, recimo
               Nemčija milijon ljudi v lanskem letu in nekaj čez, mlajših moških, starih od 18 do 38
               let. Kdo pa je zdaj na grški meji? Tam čaka pred tisto bodečo žico pred makedonsko
               mejo, tam imate pa zdaj otroke, stare mame in res tiste reveže. Zdaj pa te reveže
               pošilja ta Evropa nazaj v Turčijo ob tem, da je zadržala, ne vem, 800 tisoč za orožje
               sposobnih mlajših moških. Te je pa zadržala tukaj. Hvala lepa, za takšno solidarnost.
               Hvala lepa, za takšno solidarnost.</p>
               <p>Jaz želim iti v nadaljevanju še malo preko predhodnikov, ki so nastopali pred menoj,
               pa vas moram spomniti, recimo, gospod Ferluga je lepo govoril o Cerarjevi iniciativi
               za zaprtje meje Makedonija–Grčija. Ne, to ni res, to je Janševa iniciativa, Cerar je
               samo naredil plagiat pa je v Bruslju prodal. Ja, to je plagiat. In ne govoriti o
               iniciativi predsednika Vlade Cerarja in tako dalje in tako naprej. To ne drži.</p>
               <p>Gospa Koleša je tudi govorila pa seveda tudi gospa Sluga o teh zadevah, ampak jaz
               imam včasih malo težav, zlasti pri gospe Sluga, nekdo je rekel že zdavnaj ali zapisal
               <q>»Le čevlje sodi naj Kopitar!«</q> Ampak poglejte, jaz se nikdar ne oglašam v temu
               državnem zboru, kadar imamo temo proračun, kadar imamo ozke gospodarske teme in tako
               naprej, zato ker zelo malo vem o tem. Zelo malo vem o tem. In sem rajši tiho, da se
               ne bi osmešil. Ampak, poglejte, <q>»Slovenija se je ustrezno odzvala«</q>. Bravo, s tem
               lahko vi farbate koga drugega, ne tiste, ki to poznamo. Slovenija se ni ustrezno
               odzvala. Slovenija je poleg Grčije edina država Evropske unije, ki je masovno kršila
               zakonodajo in suspendirala schengen. Še več, Slovenija je celo ilegalno švercala
               ljudi čez mejo, uradne inštitucije te države. Ja, kaj pa je drugega bilo? Če jih
               naložite v Dobovi in jih odložite na Šentilju. To je to. Ona pa pravi: <q>»Se je
               ustrezno odzvala.«</q></p>
               <p>Naprej. Gospa Koleša govori o preganjanih. Ja, ne vem, če so ti ljudje preganjani.
               Ja, je nekaj takih tudi vmes, zagotovo jih je. Ampak velik odstotek, nad 80 % jih pa
               to ni, so pa ekonomski migranti. Ne moremo govoriti, da je večina preganjanih, ker to
               ni res.</p>
               <p>Naprej. Govorila je o tem, da schengenski zakonik – tu bi prosil potem tudi državnega
               sekretarja, če to pove – omogoča to, kar smo naredili. Schengenski zakonik omogoča
               torej, da jih brez dokumentov naložiš na vlak v Dobovi in jih pelješ v Avstrijo. Jaz
               tega določila ne poznam. Mogoče je gospa Koleša to v Šentjurju v kakšni kavarni
               slišala. To je možno. Ali pa še kje drugje. Glede na to, da sem vendarle opravljal
               naloge notranjega ministra eno leto in nekaj, pa verjetno nekaj tudi o tem vem.
               Schengenska zakonodaja tega ne omogoča. Ne omogoča. In vedeti je treba še nekaj, da
               za pomemben del teh ljudi sploh ne vemo, kdo so, ker niso imeli dokumentov. Mi smo
               jih pa na državne stroške popokali in peljali v Avstrijo. To je treba biti zelo
               jasen.</p>
               <p>Naprej je govorila o tem, kako se je Zakonodajno-pravna služba odzvala na te zadeve.
               Zakonodajno-pravna služba ni rekla nič proti posvetovalnemu referendumu. Nič ni rekla
               o tem. Je pa res, da je predstavnik na seji odbora potem govoril: <q>»Pomembnejši bi
               bil, če bi referendum uspel in če bi prišlo do zakona. Pomembnejša vprašanja pa bi se
               postavila ob sprejemanju takega zakona«</q>. To pa je rekel. Kar se pa tiče samega
               referenduma pa ni rekel nič oziroma ni podala služba odklonilnega mnenja, da smo si
               na jasnem. Veste, precej nerodno pa je, ker potem dobiš gospo Koleša na takem stavku:
               <q>"Spoštovati je treba pravni red."</q> Uuu, hudo. Hudo. Ali tako, da mandat vzameš
               zakonito izvoljenemu poslancu? Kar je tudi ona naredila, ker je pritisnila za. In vi
               vsi, kolikor vas poznam. Ne vem, če je kdo bil proti. Torej, spoštovati je treba
               pravni res. Ja, seveda ga je treba spoštovati, ampak to velja za vse. Tudi ne tako,
               da jemlješ mandat, recimo, in ne tako, kot ste včeraj naredili. Zakon pravi – kaj? Da
               16 posameznikov v Programski svet RTV pride preko Državnega zbora iz civilne družbe.
               Krasna civilna družba. Desus vi ste enega dali – to je civilna družba; SD dva – tudi
               civilna družba; da ne govorim o tistem, kar je gospod Grims govoril. To pa je civilna
               družba. To se pravi, ste tudi včeraj zakon povozili, ker ste notri dali politike in
               ne predstavnike civilne družbe. Ja, ampak spoštovati je treba pravni red. Dajte ga
               spoštovati! Gospa Sluga, ki se razume na te notranje zadeve – mogoče verjamem, da se
               razume na kaj drugega, na to se pa res ne razume, da ne bom rekel, da nima pojma.</p>
               <p>Ni vračanja iz EU. To mislim, da je tudi nekdo drug govoril še od vas. Če boste
               spoštovali pravni red, je treba vedeti nekaj, res je, da ni vračanja zdajle
               neposredno iz Avstrije, vsaj tako kažejo uradni podatki, ampak če boste spoštovali
               pravni red, boste morali vse tiste, ki so pobrisali iz azilnega doma in njegovih
               izpostav, sprejeti nazaj, ker to zahteva evropski pravni red. Vemo pa, da jih vsak
               teden pobriše – koliko? Ne vem, tako ene pol avtobusa ali koliko, ne vem. Namreč, če
               da vlogo tukaj v Sloveniji, če je Slovenija prva država, ki je to vlogo sprejela, pa
               je zapustil državo in šel nekam drugam, ga bomo dobili vrnjenega, razen če boste
               rekli, da ne boste spoštovali pravni red, samo to se je pa treba sedaj zmeniti. Boste
               ali ne boste spoštovali pravni red? In res je, da prihaja neko povečano število ljudi
               še vedno v državo, seveda na zeleni meji, ne na tak način, kot je prihajalo pred
               meseci, to drži. Ampak te ljudi tudi obravnavamo po zakonodaji tako, kot je treba.
               Pomeni, da sprejmejo prošnjo za mednarodno zaščito in potem gredo v azilni dom. Ampak
               vedite, jih veliko zapusti azilni dom in gredo naprej. In ti bodo prišli nazaj. Tako
               je s predpisi.</p>
               <p>Zdaj pa kvote, ker na nek način je seveda tudi referendumsko vprašanje vezano na neke
               vrste kvote. Nekdo je rekel, ja, gospa Sluga je to govorila, da ni kvot nikjer, pa
               gospod Matić. Katera država je sprejela tak zakon? Ja, ne vem, če ga je katera
               sprejela. Vem pa nekaj drugega, da imajo pametne pa sposobne Vlade, ki so to določile
               z nekimi pravnimi akti države, ne vem kakimi uredbami, kaj jaz vem s čim. In Avstrija
               je rekla, 37 tisoč 500, konec. Konec. Kaj so rekli Madžari? Da bodo naredili
               referendum, da nočejo nobenega. Poljaki veste, da so sprejeli iz Ukrajine skupaj z
               Madžarsko po nekaterih podatkih celo milijon ljudi, pa tega v Evropi nobenega nič ne
               zanima, v Bruslju pa še najmanj. Te točke dnevnega reda ne bi bilo treba imeti niti
               zakona ne bi bilo potrebno imeti, če bi Vlada sprejela kakšen pameten sklep in rekla,
               mi jih bomo vzeli toliko in toliko pa konec. Se pravi, tudi drugi so zadeve omejili.
               Avstrijci, kot smo rekli, na 37 tisoč 500. In konce. In je potem čisto irelevantno to
               kar govori gospod Matić, ja, ko bo pa 37 tisoč 501, bo pa konec, tisti bo pa najbolj
               ubog. Ja, saj to je Evropa že naredila. Sprejela je dela sposobne ljudi, reveži pa
               čakajo tam dol na grški meji z Makedonijo. To je lep obraz Evrope. Za mene ne. Se
               pravi, kvote sprejemajo kar po vrsti, ampak pri nas imamo pa vlado, ki pač ni
               sposobna tega narediti. Vlado, ki deluje po moji oceni proti ljudem. Ja kaj pa
               drugega? Nekaj jih bomo sedaj s kvot sprejeli, pa bomo sedaj sprejeli še tiste, ki
               bodo nazaj prišli zaradi vračanja po dublinski uredbi. Koliko jih bo pa še prišlo, je
               pa hudo vprašanje. Verjetno še veliko. Temeljno vprašanje, ki je, je naslednje: Kaj
               se bo zgodilo, ko bo makedonska meja popustila? Kaj se bo zgodilo? In če bo
               popustila, bomo imeli enake prizore, kot smo jih že imeli. In seveda do tistega
               znamenitega žepa lahko pride, seveda lahko pride, ker Avstrijci bodo resno, so že ali
               pa še bodo, resno zaprli mejo, ker jo mi ne. Vi ste pa že hvalite, kako boste tiste
               žice za zajce loviti pospravili. Ja, kaj pa drugega.</p>
               <p>Mnogi so govorili o tem, da je zadeva v nasprotju z ženevsko konvencijo in tako dalje
               in tako dalje. Referendum nima nobene veze z ženevsko konvencijo. In ne prodajati
               solate pa ne reči, da imaš zlato, ker ni res. In gospa Sluga govori o tem, kako je
               naš predlog v nasprotju z ustavo, s konvencijo in evropskimi predpisi. Naš predlog se
               imenuje referendum. Kaj ima to s konvencijo? Nič. Nič. Zakon, ki bi sledil
               referendumu je pa druga zgodba. To je druga zgodba, samo tega zakona zaenkrat ni na
               mizi.</p>
               <p>Gospa Kozlovičeva, vi ste tudi govorili o primerjavah z drugo svetovno vojno. Veste,
               kaj vam naj rečem? Te primerjave so malo tako tako. Velika večina ljudi je takrat šla
               zaradi tega, ker so bili preganjani. In kam je šla? Šla je v krščanski svet. Dajmo se
               kar zmeniti. Ker to se moramo kar zmeniti. Kdo pa k nam prihaja? In zakaj ti ljudje
               ne gredo v svoj, muslimanski svet. Ker imate veliko bogatejših držav od Slovenije,
               recimo. Pa tja ne gredo. Niti niso pripravljeni doma vzeti, kot se reče, puško v
               roke, pa si narediti državo in demokracijo in tako dalje. Tudi to niso pripravljeni.
               In zato tak odnos, generalni odnos do vsega tega za mene ni sprejemljiv. Ni
               sprejemljiv. Malo prej sem gledal tukaj našo komisarko, ki gre v Iran. Ja, kaj, z
               ruto na glavi. Mogoče bi si še kaj drugega dala na glavo. Zakaj pa? Zakaj pa ko pride
               turški predsednik k nam, njegova žena ne hodi s kratkim krilom recimo, ampak hodi
               tako oblečena, kot hodi doma? Zakaj se moramo pa zdaj mi prilagajati? Tudi evropska
               komisarka za zunanje zadeve je šla v Iran, mislim, da pred dnevi tudi s tistim črnim
               pokrivalom na glavi. Zakaj se moramo mi prilagajati njim? Nobenega razloga za to ni.
               Tisti, ki je ubog, ki potrebuje zaščito, se bo obnašal tako, kot se obnašamo mi, ker
               je on naš gost, ne mi njegov. In nobenega razloga ni, da se mi prilagajamo njim
               odnosno da se mi prilagajmo tem ljudem na tak način. Ne vem, če mi zna kdo pojasniti,
               zakaj je treba iti v Teheran s tistim črnim pokrivalom. Zakaj pa? Zakaj? Veste, te
               zadeve ne gredo skupaj.</p>
               <p>In kar se tiče tega našega predloga referenduma. O tem danes govorimo, to je točka
               dnevnega reda. Kot sem že rekel, ne bi bil potreben, če bi imeli neko sposobno,
               operativno, normalno vlado. Take vlade nimamo. Preprosto je nimamo. In vso
               govorjenje, kar smo se ustrezno odzvali in tako dalje in tako dalje, ne pije vode. V
               nadaljevanju je treba reči še marsikaj na to temo. Kot sem rekel, je seveda točka
               dnevnega reda Posvetovalni referendum. O tem odločamo in nič drugega. Prikrivanje
               neke realnosti, ker realnost, dejstvo je, da ni samo Slovenija s tega vidika problem,
               s tega vidika je problem kar evropski problem. Prikrivanje pred realnostjo. Realnost
               v številkah je taka, kakršno sem prej povedal. Velika večina ljudi, ki pravzaprav
               nima razlogov, ki so čisti ekonomski migranti in ni nobenega razloga za to, da jih
               Evropa sprejema. Ne sprejema pa tistih, ki bi jih morala. Realnost je ta, da se tako
               znotraj Evropske unije po posameznih državah dogajajo grozovita kazniva dejanja, če
               želite, pa mediji to kar zamolčijo, tudi nemški, kot ste videli novoletno noč v
               Kölnu, šele peti dan po tistem je prišla zadeva na dan. Pri nas tudi nič ne govorimo
               o tem, čeprav neki podatki, ki jih je poslalo notranje ministrstvo, vendarle govorijo
               o sedmih kaznivih dejanjih in ne vem koliko prekrških tudi na območju Slovenije.
               Ampak tudi to je realnost. In to realnost je treba sprejeti tako, kakršna je, in
               čisto nič drugače. In ni nobenega razloga, da to realnost prikrivamo na kakršenkoli
               način. Toliko. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Prehajamo na sklepni del razprave, v kateri dobita besedo še predstavnika Vlade in
               predstavnik predlagatelja.</p>
               <p>Najprej predstavnik Vlade gospod Boštjan Šefic, državni sekretar.</p>
               <p>Izvolite.</p>
            </sp>
            <sp who="SDZ7:ŠeficBoštjan">

               <speaker>BOŠTJAN ŠEFIC:</speaker>

               <p>Hvala lepa, gospod podpredsednik.</p>
               <p>Če mi dovolite na kratko nekaj dodatnih pojasnil oziroma odgovorov na vprašanja ali
               dodatne razlage. Bi pa uvodoma najprej rekel sledeče. To, kar sem kot stališče Vlade
               predstavil, je tukaj danes osnovni problem, da pravzaprav ne vemo natančno, kaj so
               predlagatelji oziroma o čem bi se pravzaprav odločali. In to je ključna zadeva, kar
               je tudi današnja tema takšna, ne glede na to, da je razprava izjemno široka. Ali gre
               za tako imenovane kvote omejevanja ljudi, migrantov, ki bi eventualno v prihodnosti
               vstopali v Republiko Slovenijo, ali gre morda za poskus omejevanja števila ilegalnih
               migrantov, kar je sploh vprašljivo, ali gre za omejevanje števila prosilcev za
               mednarodno zaščito, ali gre za omejevanje števila podeljenih statusov, torej
               mednarodne zaščite ali subsidiarne ali statusa begunca, ali gre za omejevanje trajne
               preselitve ljudi z mednarodno zaščito iz tretjih držav oziroma za omejevanje
               relokacije. To so te ključne zadeve. Ko to definiramo, potem se lahko seveda tudi
               bolj vsebinsko pogovarjamo o teh vprašanjih.</p>
               <p>In drugo, seveda, tukaj so pravni okviri. In ti pravni okviri so pomembni. Eno je
               seveda naša zakonodaja, od ustave, Zakona o mednarodni zaščiti, seveda tudi
               mednarodna pravna ureditev in seveda tudi mednarodne obveznosti, ki smo jih sprejeli,
               in o katerih ste, smo razpravljali tudi v Državnem zboru. Julija lansko leto smo se
               strinjali, da določeno število ljudi prevzamemo od držav članic Evropske unije in jih
               preselimo, premestimo v Republiko Slovenijo, kjer bodo nadaljevali postopek
               mednarodne zaščite in ga dobili ali pa tudi ne. To so, jaz mislim, tista ključna
               vprašanja, okoli katerih bi morali razčistiti, da sploh, kot rečeno, vemo, o čem bi
               eventualno tudi na tem referendumu odločali.</p>
               <p>Kvote na sploh. O tem je bilo veliko povedanega mislim, da tudi na Odboru za notranje
               zadeve in javno upravo smo se o tem pogovarjali. Vi veste, da te kvote, ko govorimo o
               mednarodni zaščiti in vsak ima pravico do postopka, se pravi, da pride v postopek, ne
               da dobi zaščito, zaščito lahko dobijo samo tisti, ki izpolnjujejo pogoje. Seveda je
               razlika od kvot, ki smo jih imeli in ki smo jih tudi uravnavali v preteklem
               migracijskem valu. Pomembno pa se mi zdi na tej točki poudariti, da imamo znotraj
               Evropske unije določene mehanizme, ki zaradi teh spontanih migracij niso delovali
               tako, kot je treba. Govorim seveda o relokaciji in trajni preselitvi, ki pa ju zdaj
               počasi poskušamo oživeti in spraviti sistem, da bi začel funkcionirati tako, kot je
               potrebno.</p>
               <p>Zdaj morda po vrsti, poslanec gospod Grims je omenil 11 ponudb, jaz moram reči, da je
               to star podatek. Ministrstvo za javno upravo je danes zjutraj, ko smo imeli sestanek,
               povedalo, da je do zdaj v bistvu 41 ponudb, različnih zasebnikov, ki ponujajo svoje
               kapacitete, manjše, večje, tudi precej velike stavbe in tako naprej. Seveda v temu
               bomo še videli, kaj je primerno, kaj je možno sploh uporabiti. Pa seveda bo treba
               tudi še kakšen drug kriterij upoštevati. Prav tako moram reči, da nekatere
               organizacije ponujajo svoje kapacitete in želijo sodelovati pri tem, tudi v projektu
               trajne premestitve iz tretjih držav, ki sem ga prej omenil. Toliko mogoče. Seveda je
               pa to odprta zadeva in mi pričakujemo v naslednjem obdobju, da bo še kakšen takšen
               predlog.</p>
               <p>Poslanec dr. Gorenak bo rekel, seveda, Šefic mora to govoriti, ker je predstavnik
               Vlade, ampak jaz moram še enkrat tukaj poudariti in zelo jasno izpostaviti, da glede
               teh nezakonitosti in nezakonitega izvajanja in tako naprej, da to ne drži in da
               seveda osnove so. Mi smo jih tudi večkrat že pojasnili, na koncu koncev sem jaz
               posebej izpostavil tudi ta 5. člen Schengenskega zakonika. Tudi sicer moram reči, da
               je schengen deloval, bil je pretok ljudi in kapitala pa seveda tudi vsega tistega,
               čemer je schengen pravzaprav namenjen – zagotavljanju čezmejne varnosti in tako
               naprej, se pravi, preprečevanje mednarodnega organiziranega kriminala, tihotapljenja
               orožja, surovin, preprečevanja mednarodnega terorizma. Seveda smo vse to v tem času
               sledili in sprejemali ukrepe, o katerih smo tudi govorili. In moram reči, da seveda
               nam kolegi v drugih državah to tudi seveda priznavajo in so večkrat predavali, da je
               Slovenija še posebej v teh izjemno zahtevnih razmerah dobro opravila svoje
               obveznosti.</p>
               <p>Strinjam pa se z vsemi, ki ste danes razpravljali in seveda migracije so in bodo, da
               migracijska kriza obstaja in bo obstajala tudi še v naslednjem obdobju. Ne govorimo
               samo o Grčiji, ne govorimo samo o Turčiji. Mi moramo vedeti, da imamo, da se nam
               ponovno oživlja ta tako imenovana sredozemska pot, se pravi od Severne Afrike do
               Italije. Seveda tudi tam zaznavajo določen porast. Nedavno sem imel razgovore s
               predstavniki Republike Italije, ki so tudi opozorili na te zadeve in zato je tako
               zelo pomembno, da se s tem soočamo na organiziran, premišljen način. V tem kontekstu
               so tudi vsi ukrepi Evropske unije ta trenutek, od skupne mejne straže do krepitve
               schengenskih nekaterih ukrepov in tako naprej. Vse to gre v smeri boljšega
               obvladovanja razmer pa seveda tudi kar se tiče tako imenovanega stalnega mehanizma, o
               katerem smo se tudi že v tem državnemu zboru zelo temeljito pogovarjali in sem zelo
               prepričan, da se bomo še.</p>
               <p>Seveda bo Republika Slovenija in Vlada pa seveda vsa pristojna ministrstva še naprej,
               bom rekel, spremljala te razmere tako v Republiki Makedoniji. Jaz moram reči, da je
               Makedonija še posebej pomembna v tem trenutku, tukaj ne gre zanikati, zato tudi mi s
               kolegi iz Republike Makedonije zelo intenzivno sodelujemo. Imamo tudi naše policiste
               tam, zato da pomagajo v različnih segmentih. Enako velja za Grčijo. Mi imamo tam
               nekaj svojih policistov, civilnih strokovnjakov, poslali smo tudi pomoč, ki jo
               zmoremo ta trenutek. Hočem reči to, da seveda se vsega tega zavedamo in tudi temu
               primerno delamo. To je ena plat. Druga plat pa so naše priprave za morebitno
               nepredvidene situacije, ki bi se seveda lahko pojavile in jih ne moremo izključiti.
               Zato je tudi pomembno, da v vse te sisteme vgradimo tudi sistemske rešitve, pri čemer
               seveda mislim tiste, ki se bodo ves čas sistematično ukvarjali z vprašanjem migracij
               ne samo z zakonodajnega vidika, statusnih vprašanj, ampak tudi seveda
               organizacijskih. V tem kontekstu tudi sodelujemo z državami Višegrajske četverice.
               Tudi o tem je bilo v tem Državnem zboru že veliko povedanega in moram reči, da tudi
               vse države Višegrajske četverice razen, kot sem že tudi večkrat poudaril, Madžarske,
               ki se je odločila za referendum, vse države sodelujejo tudi v sistemu relokacij in
               resettlementa. Češka, recimo, je že izvedla to. Res je, imeli so menda neke težave.
               Ta trenutek je samo Poljska še v fazi, torej je zagotovila, da bo pa sodelovala, je
               pa tako kot mi še v fazi, da nima nobene osebe, za katero bi bila realizirana ta
               premestitev.</p>
               <p>Ali je Vlada dobro ali slabo obvladala situacijo, o tem smo ogromno govorili. Mislim,
               da smo pod Ministrstvom za notranje zadeve in Vlada dovolj dobro vedno argumentirali,
               nenazadnje pa seveda k temu, da smo dobro opravili s to situacijo, kažejo rezultati.
               Mi kot Republika Slovenija praktično nismo imeli nobenega migranta, seveda govorimo o
               migrantih, ki bi ostal v Republiki Sloveniji. Mislim, da imamo na današnji dan 322
               prosilcev za mednarodno zaščito, imamo 35 oseb v centru za tujce. Mimogrede, ja res
               je, tisti, ki so bili v postopku ali pa so dobili status pa so zapustili državo,
               seveda bodo lahko vrnjeni, to da, seveda vsi ostali pa ne. Tu je tudi ukrep Vlade
               zelo jasen in to je tudi v okviru, bom rekel, držav članic Evropske unije poznano in
               to tudi uveljavljamo.</p>
               <p>Ta trenutek je dejstvo, da ima Slovenija pravzaprav najboljšo situacijo ali pa je med
               najboljšimi tako varnostno kot po številu, po vseh elementih. To je dejstvo. Mi smo
               od 1. 1. letošnjega leta imeli vsega skupaj 176 ilegalnih prehodov. Če povem za
               primerjavo, Madžarska ima dnevno čez 200, preko žice seveda, na madžarsko-srbski
               meji. Dnevno to spremljamo in jih je kar veliko, zaradi česa ima tudi Republika
               Avstrija velike težave. To so pač dejstva. In seveda zato tudi Madžarska nekoliko
               drugače gleda na zadeve kot morda kakšna druga država. In še enkrat, moram poudariti
               zelo jasno, da je seveda Slovenija razmere ves čas te zadnje migracijske situacije
               obvladovala in seveda to je absolutno cilj tudi za naslednje obdobje.</p>
               <p>To, da bi Vlada delala proti interesom Republike Slovenije, jaz sem že tudi v tem
               državnem zboru, ker je bilo eksplicitno povedano, da sem tudi sam deloval proti
               Republiki Sloveniji, interesom državljanov, to tudi danes ponovno seveda zanikam in
               si upam trditi, da je Vlada Republike Slovenije vedno delovala v interesu državljanov
               Republike Slovenije in zato tudi dosegla te cilje in te rezultate, ki sem jih prej
               omenil. Tudi slovenska policija je odlično opravila svoje delo, seveda tudi v
               sodelovanju s kolegi iz Slovenske vojske, to je treba povedati. Nenazadnje sicer ne
               bi bilo tako malo ilegalnih prehodov, ne bi bilo takšne varnosti zagotovljene,
               kakršna je bila. In kot že rečeno, kljub temu, da imamo manjše resurse, kot imajo
               nekatere druge države, imamo seveda tudi teh ilegalnih migracij manj. Imamo pa seveda
               pri vsem tem zelo natančno razdelane postopke, ki jih tudi v priznavanju mednarodne
               zaščite upoštevamo. Obravnavamo vsak primer individualno in zato je tudi relativno
               malo dobljenih statusov, ker smo natančni, ker dosledno upoštevamo tisto, kar je v
               zakonu in kar je naša obveznost.</p>
               <p>Kar se tiče stroškov moramo zelo jasno razmejiti o katerih stroških govorimo, ali
               govorimo o stroških relokacije, ali govorimo o stroških migracij, torej tega
               migracijskega toka, ali govorim o stroških prosilcev oziroma tistih, ki potem dobijo
               status mednarodne zaščite. Da ne bo kakšne dileme – kar se tiče relokacije, bomo v
               petih letih po sedanjih izračunih, seveda lahko bo variiralo, da me ne boste potem za
               besedo prejeli, je predviden strošek za pet let za te številke, ki jih imamo zdaj in
               za katere je Slovenija vezana, 8 milijonov evrov. Od tega bomo 3,4 milijona evrov
               dobili skozi tako imenovano glavarino, medtem ko na resettlementu, se pravi pri
               trajni premestitvi za teh 20, za katere smo se obvezali, pa dobimo 10 tisoč evrov za
               vsako osebo.</p>
               <p>Kar se pa tič dosedanjih stroškov iz teh tekočih migracij, ki so se dogajale. Zadnji
               podatek na dan 15. 4.; vsi stroški oskrbe policije, vojske, to kar imamo, tudi
               varovanje schengenske meje in tako naprej so 41,7 milijona evrov.</p>
               <p>Jaz moram reči, da seveda tako ministrstvo kot Vlada nista bila pri vseh teh zadevah
               pasivna, tako na varnostnem področju kot seveda tudi na političnem smo bili aktivni
               in seveda zaradi tega so tudi nekatere pobude, ki smo jih dajali, ni bila samo ena
               pobuda, bila je še kakšna vmes, seveda imeli ustrezen rezultat in seveda je to tudi
               zadeve normaliziralo. Ne prevzemamo zdaj slave kogarkoli, ampak dejstvo je, da smo
               skupaj z drugimi državami članicami Evropske unije vendarle uspeli stvari spraviti
               pod nadzor in jih ta trenutek normalizirali. Se pa seveda strinjam pa mi ne zameriti,
               nisem si zapisal, kdo je to izpostavil, da je treba reševati problem pri izvoru.
               Tukaj pa seveda se gre še kako strinjati in tudi v številnih pogovorih, ki jih imamo
               s kolegi iz drugih držav, smo enotni, da seveda se je treba zdaj skoncentrirati tam,
               kjer problemi nastajajo in se maksimalno angažirati pri tem, tudi z investicijami,
               tudi s tem, da bodo lahko določeni ljudje, govorimo pa zlasti o tistem delu migrantov
               ali pa migracij ne samo ekonomskih, ampak tudi tako imenovani podnebnih in tako
               naprej, da bodo lahko ljudje živeli tam v svojih matičnih državah v svojem matičnem
               okolju. Hkrati pa moramo seveda reševati tudi probleme, ki se nam pojavljajo na našem
               dvorišču, če se lahko tako izrazim. Mimo tega seveda ne moremo. Tudi drugi del
               ukrepov mora iti tudi v tej smeri.</p>
               <p>Jaz sem že omenil, da ima neka oseba, tudi če pride ilegalno v Republiko Slovenijo,
               pravico do postopka, seveda, če zaprosi za mednarodno zaščito. To je naša obveznost,
               ki jo moramo spoštovati. Seveda je pa potem vprašanje, kakšna je odločitev, o čemer
               sem pa malo prej že govoril.</p>
               <p>Samo še na koncu ena zadeva. Govora je bilo o sejanju strahu. Jaz mislim, da seveda
               vsi mi smo definitivno zaskrbljeni nad takšno situacijo, s katero smo se soočili. To
               je logično in to je normalno. Seveda moramo pa tudi priznati in moramo tudi povedati,
               da je bilo nekaj sejanja strahu. Samo dva primera, ker ste vsi o primerih govorili,
               ko so me novinarji klicali in rekli, torej pojavila se informacija: Ali res vi
               migrante nastanjujete v Rudnik urana Žirovski vrh? Brez komentarja. Ali pa, to je
               bila informacija tudi po socialnih omrežjih, da prihaja v neko mesto 4 tisoč
               migrantov – takrat jih sploh toliko nismo imeli na dnevni ravni in ko smo dokazali,
               da niso prišli tja, so rekli, seveda, saj imate skrite rove pod zemljo na tistem
               kompleksu. Skratka, hočem reči, tega ni bilo tako malo. In to seveda med ljudmi, ki
               ne poznajo dobro situacije, seje strah. In to je sejanje strahu in to ni dobro in to
               je več kot narobe, če sem zelo mil v tem izrazu.</p>
               <p>Samo še na koncu, kar je poslanec dr. Gorenak izpostavil, kazniva dejanja, prekrški.
               Da, mi smo dnevno objavljali vse prekrške, ki so se zgodili v sklopu te migracijske
               situacije, vendar moram reči, to so bila kazniva dejanja in prekrški, ki so bili
               storjeni znotraj bodisi nastanitvenih ali sprejemnih centrov in izključno med
               migranti. Do današnjega dne, vsaj po mojih zadnjih informacijah, ni bilo nobenega
               ekscesa, incidenta, kaznivega dejanja v relaciji migranti–prebivalke in prebivalci
               Slovenije, in to je bila ena tistih ključnih nalog nas in varnostnih organov, da
               preprečijo vsako takšno situacijo, ki bi ogrožala varnost naših prebivalk in
               prebivalcev. In v tem smo bili uspešni. Toliko. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Izvolite, replika, gospa Anja Bah Žibert.</p>
            </sp>
            <sp who="SDZ7:BahŽibertAna">

               <speaker>ANJA BAH ŽIBERT (PS SDS):</speaker>

               <p>Hvala lepa.</p>
               <p>Zdaj pa samo nekaj odgovorov na izvajanje državnega sekretarja.</p>
               <p>Prej je bilo rečeno, da se ne ve točno, zakaj naj bi šlo to vprašanje oziroma čemu
               posvetovalni referendum. Poglejte, na strani 3. tega predloga je jasno napisano,
               <q>»namen posvetovalnega referenduma je torej, da se glede najvišjega števila prosilcev
               za mednarodno zaščito v Republiki Sloveniji na referendumu izrečejo volivke in
               volivci.«</q> Se pravi, gre za prosilce za mednarodno zaščito.</p>
               <p>Prej je bilo rečeno tudi glede finančnih sredstev, da so različna, ker enkrat
               govorimo o prosilcih za azil, drugič govorimo že o tistih, ki dobijo status. Seveda,
               govorimo tudi o tistih, ki so samo potovali skozi Slovenijo in so imeli poskrbljeno
               za obroke, za brezplačne prevoze, imamo že tiste, ki so dobili azil, in imamo
               migrante, ampak vsi ti stanejo. Saj v končni fazi bi lahko povedali eno skupno
               številko. Saj ni treba na nek način sploh deliti teh številk. Bistveno je, koliko nas
               to stane.</p>
               <p>Se strinjam glede tega, kar ste povedali, da so dezinformacije v časih res problem.
               Veste, problem so tudi zato, ker so podatki skopi. Mi smo imeli kar nekaj sej v
               Državnem zboru, imeli smo kaj nekaj sej na odborih, ki to zadevo Obravnavajo, pa
               vendar nismo dobili vedno konkretnih podatkov. Spomnite se informacije oziroma
               vprašanj, kje bodo tako imenovani namestitveni centri. Tega ljudje niso dobili in
               potem je seveda vsaka vas praktično imela skrb oziroma neke strahove, spraševali so
               in vedno niso dobili odgovora. Tako da je pač treba včasih se tudi nekoliko s pepelom
               posipati in za nekatere stvari pač vedeti, da si tudi sokriv za to. Ne rečem, vi ste
               bili zelo veliko na televiziji, delali ste pač poročila, ampak veste neke tiste
               konkretne stvari, ki pa so tisti trenutek zanimali državljane, kaj se bo dogajalo v
               njihovem okolju, pa niso vedno dobili. Potem verjamem, da so prišla res neka čudna
               vprašanja ali pa zgodbe. Da bi pa ravno novinarji imeli kakšne posebne prispevke o
               migrantih, jaz celo trdim, da je bilo tega zelo malo, da je bilo zelo malo o tem, kaj
               se je dogajalo v Sloveniji, da je bilo zelo malo oziroma nič slišanega, kaj se je
               takrat dogajalo, ko so prve vrnili iz Avstrije, morda bi ta amandma bil pa sprejet,
               če bi več o tem govorili, koliko težav je imela slovenska policija, da jih je
               spravila nazaj. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Vinko Gorenak, replika.</p>
               <p>Izvolite.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Čisto na kratko.</p>
               <p>Državni sekretar, tam ste omenjali 5. člen zakonika, nastal je vtis, da ste dali prav
               SMC, češ da omogoča zakonik to, kar se je dogajalo. Jaz pa trdim, da zakonik tega ne
               omogoča. In tukaj moramo razčistiti. Situacija je popolnoma jasno, nikjer ni
               določeno, da lahko ljudi v Dobovi daš na vlak, po možnosti brez dokumentov, in jih
               pelje na Šentilj. Tega določila jaz ne poznam. In tukaj vam moram povedati, da tukaj
               nimate prav, saj to sami veste.</p>
               <p>Kar se tiče pa tistega, kar dela Vlada, saj to pa razumem, glede na to, da ste
               predstavnik te vlade, da ne morete lastne vlade šinfati. Saj mogoče jo boste pa kdaj
               v kakšni knjigi pošinfali. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima predlagatelj, mag. Branko Grims.</p>
               <p>Izvolite.</p>
            </sp>
            <sp who="SDZ7:GrimsBranko">

               <speaker>MAG. BRANKO GRIMS (PS SDS):</speaker>

               <p>Bila je prav zanimiva razprava, ampak začeti bi morali pravzaprav nekje drugje.
               Začeti bi morali pri temu, kar je točno tam na onem sedežu nasproti nekaj tednov
               nazaj izrekel poslanec SD, gospod Nemec, ki je rekel, ali bo Evropa utemeljena na
               krščanskem izročilu ali pa je ne bo več. Danes o tem, da je Evropa ogrožena, ne
               govorijo več samo posamezniki, danes so o tem uradne izjave evropskih institucij,
               tudi njihovih voditeljev, konkretno predsednika Evropske komisije, predsednika
               Evropskega parlamenta in tako dalje in tako naprej. Skratka, ljudje se zavedajo da
               gre za usodno zadevo, ki je enosmerna. Če se Evropa v celoti islamizira, potem to ne
               bo več Evropa, bo nekaj čisto drugega, kot je v preteklosti bilo. In ker gre za
               izjemno pomembno zgodovinsko odločitev, ki odloča o usodi Evrope in o vsaki od njenih
               držav, je edino primerno, da se dovoli, da se o tem izrečejo ljudje na referendumu.
               Zato je SDS predlagala referendum, kjer je bilo zdaj en kup sprenevedanja, za kaj v
               resnici gre. Gre za to, da ljudje, ker pač drugačnega v našem redu zdaj ne poznamo,
               je možen posvetovalni referendum, vendar z jasnim sporočilom izrečejo, koliko
               tovrstnih postopkov naj se v letu dni izvede. In od vprašanja je odvisno, kako jasno
               je to sporočilo. Mi smo poskušali oblikovati vprašanje, ki je bilo že samo v osnovi
               na nek način kompromis, v upanju, da ga bomo oblikovali na koncu skupaj tako, da bo
               jasno, nedvoumno in da bo dalo to sporočilo za vse na razumljiv način. Žal, očitno, o
               kakršnemkoli iskanju tovrstnega konsenza ni niti najmanjšega sledu. Poslušamo
               pravljice o tem, kako je bilo vse obvladovano, kako je bilo vse tekoče in kako sploh
               ni nobenih težav. Lahko smo samo veseli, da tiste papirje, ki jih je Vlada tako
               veselo delila vsakemu migrantu, ki je prišel čez mejo, da jih je večina vrgla stran.
               Kajti zelo dober izgovor bi bil ciljnim državam, da nam vse tiste, ki bi s tem
               papirjem mahali, vrnejo nazaj in rečejo, vi ste začeli postopek, to imate formalno,
               zdaj pa se sami s tem ukvarjajte naprej. Ni pa še rečeno, da kdo ne pride na tako
               idejo.</p>
               <p>Glede minulih grehov Vlade in vladajoče koalicije je stvar popolnoma jasna. To lahko
               obračate na levo, na desno, na glavo, ampak vse, kar se je dogajalo v minulem letu in
               na začetku tega leta, je bilo ilegalno, je bilo nezakonite, to je bila kršitev
               slovenske pozitivne zakonodaje in evropske zakonodaje v mnogih členih v smeri tistih
               mednarodnih pogodb, ki so za nas obvezujoče. Se pravi, kršitev domačega pravnega reda
               in kršitev evropskega pravnega reda. In govoriti o nekem spoštovanju prava in pravne
               države, oprostite, je blago rečeno neokusno z vaše strani. Skratka, o tem govorite
               takrat, ko vam nekaj paše in imate za to en političen cilj, ko vam pa nekaj ne paše,
               se pa to vehementno krši. No, pa se reče, ja, ne vem, nekdo nas je tam iz sosednje
               države opazoval ali pa iz EU, ampak mi to delamo. Ni ravno čisto tako, kot se v
               Sloveniji to prikazuje. Ko sem bil v Avstriji ali na državni ravni ali na deželni
               vladi ali pa v gostilni sem isto poslušal. Slovenci, ja, ja, vi ste tisti, ki ste nam
               schengen stolkli, zdaj vas bomo pa odrezali. Približno to je povzetek vseh razprav in
               izjav, ki smo jih lahko slišali neformalno v minulih tednih in mesecih. In za to nosi
               odgovornost zgolj in edino vladajoča koalicija in Vlada, ker ni pravočasno storila
               tistega, kar bi bilo treba. Zdaj smo na isti točki. Spet pravite, če se bodo stvari
               zaostrile, bomo pa takrat razmišljali, potem bomo pa mogoče tudi za referendum.
               Počakajte, do razpisa referenduma po postopkih, ki so za to predvideni, lahko pride v
               najboljšem primeru v nekaj mesecih. Če bi danes se odločili za podporo našemu
               predlogu, na tej osnovi šli oblikovati odlok, ga sprejeli po postopku, ki je
               predpisan in se ga ne da hitro spremeniti in potem to izvedli v predpisanih rokih po
               Zakonu o referendumu in ljudski iniciativi bi bil referendum lahko kvečjemu tik pred
               dopusti. Takrat, če ste preslišali, bodo že mimo volitve v Makedoniji, ki lahko
               drastično poslabšajo zadeve, s katerimi se soočamo danes. Pa tudi te niti slučajno
               niso rožnate. Veste, kakšen je v resnici dnevni priliv migrantov v Evropo? Zdaj, ko
               ne topotajo vsi tako, kot so po krivdi slovenske vlade v minulih mesecih, ima mogoče
               kdo lažen občutek, da tega priliva ni več. Ampak po balkanski migrantski poti
               razpršeno sicer, delno tudi s pomočjo različnih kriminalnih združb, pride dnevno tam
               nekje do 500 oseb. V Italijo pa jih pride dnevno pa preko Mediterana še na nekatere
               druge lokacije okoli 2 tisoč. To se pravi, dnevno v Evropo še vedno prihaja 2 tisoč
               500 migrantov. Verjemite, da bo Evropa naredila vse, da bo to razporedila. In ne bomo
               se pogovarjali o takih kvotah, kot smo se nekoč. Isto sem takrat opozarjal, vse, da
               tisto, ko so govorili, da bo 76, da je to kvota. Kakšna kvota?! To je vzorec, po
               katerem se bo potem odprlo duri in delilo v nedogled, s tem, da to, kar dela Evropska
               komisija, zdaj je še napoved, da bo še spremenila to, in to v škodo Slovenije,
               citiram, <q>"da bodo bolj obremenjene tiste države, ki so doslej sprejele manj prosilcev
               za azil.«</q> Jaz mislim, da vsi lahko Slovenijo prepoznate v teh besedah. In zato se je
               treba sedaj zaščititi vnaprej, vnaprej je treba misliti, ne iti spet na dopust, tako
               kot ste šli lanskega avgusta. Ne se potem čohati, pa joj, kako smo bili presenečeni.
               To sem poslušal celo jesen, pa šlo je skoraj po dnevih točno tako, kot sem napovedal
               na začetku jeseni. Pa ne se potem hecati, da ste bili presenečeni. To je
               sprenevedanje. Isto kot je bilo pol razprav danes čisto navadno sprenevedanje, ko gre
               za različne vsebine. Marsikaj je bilo pa tudi zelo nesramno. Rečeno je bilo s strani
               enega od kolegov, da ga je klicala gospa, ki je upokojenka, 40 let je delala in zdaj
               gospa nima niti za telefon. A bejž no bejž. Zdaj pa poglejmo, če bi teh 123
               milijonov, ki jih je iz proračuna Vlada namenila za migrante, dali vsem tistim v
               Sloveniji, tistim upokojencem, ki so res 40 let delali in vplačevali v penzijsko
               blagajno, bi vsak od njih – koliko, 20, 30 evrov lahko dobil več na mesec. Na mesec,
               pazite. In ne boste verjeli, iz tega bi si krasno neomejeno plačal lahko telefon in
               še naročnino na njega. To se pravi, tej gospe se ne bi bilo treba s tem ukvarjati, s
               to težavo, če bi ta vlada funkcionirala tako, da bi zaščitila svoje lastne
               državljanke in državljane, svoje lastne upokojence. Da je pa to rekel predstavnik
               upokojenske stranke, je pa še malo komično zraven.</p>
               <p>Pa gremo naprej. Poslušali smo o tem, da je že sam predlog in pa naše razprave,
               argumenti, citiram, <q>»razširjanje sovraštva in da gre za fašizacijo družbe s sovražnim
               govorom«</q>. A dajte no? O čem pa? Zato, ker povemo po resnici. Pa nekdo mi je očital
               prej, da sem uporabil izrazi levičarji. Ne vem, kako naj nekatere stvari drugače
               obrazložim. Ampak zakaj bi bilo tiste, ki sami sebe imenujejo, da so na levici, da so
               levičarji torej, zakaj bi bilo to žaljivo? Tega pa res ne razumem. Ampak zdaj pa
               poglejmo, zakaj v resnici gre? Fašizacija je, ko nekomu nekaj vsiljuješ. In sovražni
               govor ima po evropskih normativih dva člena. Prvi je razčlovečenje, da nekoga
               imenuješ, nazivaš, žališ z izrazi, ki ga razčlovečijo. Drugi pa je, da utemeljuješ
               potem, zakaj je bilo to dopustno ali pa celo nujno. In glej ga šmenta, potem pa se
               vidi razlika med besedami in dejanji. Tista vlada in tista koalicija, ki v besedah
               najbolj preganja sovražni govor, tako kot smo to doživljali zdaj pri ne vem koliko
               zakonih, ki so vsi posvečeni boju zoper sovražni govor, je včeraj imenovala v Svet
               RTV osebo, Domena Saviča, če želite, konkretno, ki za ženske uporablja izraz <q>»žabe«</q>,
               tiste, ki pač drugače mislijo kot on, za verujoče pa <q>»klerofašisti«</q>, <q>»klerotalibani«</q>,
               pa še kakšen ženski spolni organ postavi na začetek, pa ne bom šel tako nizko, da bi
               ponavljal za njim tiste izraze. In to ste vi imenovali v Svet RTV. Z vašimi glasovi
               izvoljen, z vsemi. Gospe in gospodje, a veste, da ste, če povemo konkretno, s svojimi
               dejanji, z imenovanjem Domena Saviča včeraj ste izvedli fašizacijo družbe s sovražnim
               govorom, in to institucionalizirano. Zdaj pa se malo zamislite na tem, kaj v resnici
               počnete, če stvari imenujete s pravo besedo.</p>
               <p>Zakaj je ta referendum tako pomemben? Kot rečeno, gre za izjemno pomembno zadevo, ki
               bo dolgoročno, veliko bolj dolgoročno, kot se morda komu zdi, odločala o bodoči usodi
               Evrope. Gre torej za vprašanje ne samo Slovenije kot države, ne samo posameznika, gre
               za vprašanje vseh naslednjih generacij in za vprašanje identitete in kulturnega
               izročila same Evrope in seveda Slovenije in slovenskega naroda kot tistega, ki je
               matični narod slovenske države. In najbrž nikomur ne bi smelo biti vseeno, zagotovo
               pa ni meni, kaj bo s Slovenijo v bodoče. Nič drugega nismo predlagali, kot samo to,
               da se dovoli ljudem, da se o tem izrečejo, kajti to je dejanska vsebina tega izreka.
               Ali boš na široko odprl vrata in nadaljeval sedanjo politiko, žal, vladajočih, ki je
               zavestna ali pa nezavestna, ampak tak je učinek, da imaš letni odliv tam 10 tisoč
               mladih, najbolj šolanih, izobraženih, tistih, ki bi morali biti bodoča naravna elita
               Slovenije, nekam v tujino, bogatiti tuje države. Uvoziš pa 10 tisoč ljudi, ki bodo
               živeli na sociali in boš dajal ogromne denarje za njihovo socializacijo, za težave, z
               varnostjo boš pač seveda krepil varnostne službe in še za to posebej namenjal denar,
               podjetniki bodo pa itak pobegnili v tujino, ker bodo preobremenjeni in takih davkov
               nihče več ne bo pripravljen plačevati, pa še nevarno se bodo počutili. To je
               približno dilema, o kateri se v resnici danes v Evropi odloča. In, če mi kdo reče, da
               to ni tako pomembna tema, da bi o njej dovolili pač izrekanje ljudi, potem oprostite,
               ta ne razume, kaj je demokracija. Demokracija je ravno, da ljudem dovoliš, da
               odločajo o temeljnih vprašanjih, o svoji usodi. Gre samo za vprašanje, ali si ti
               toliko demokrat, da dovoliš ljudstvu, da to tudi uresniči. Pomisleki, da naj bi bilo
               to ne vem kaj, nezakonito in neustavno, ne vem kakšno še, katere neje sem poslušal,
               so, oprostite, blago rečeno, smešni pa nesramno sprenevedanje, da ne bom še kaj
               hujšega rekel. Kajti prvič, to uporablja tista koalicija, ki je popolnoma porušila
               pravni red in pravno državo v minulih mesecih, ravno na migrantskem vprašanju, sproti
               jo pa ruši še kje drugje, recimo včeraj pri vprašanju Zakona o RTV in spoštovanja
               določb prvega odstavka 17. Člena. In potem postavlja to kot temelj, da bi to
               zavrnila. Pa saj ne gre za nič zavezujočega. To se pravi, to že v temelju sploh ne
               more biti protiustavno ali pa protizakonito. To je neumnost, to vam je tudi pravna
               služba tako zapisala, če pozorno preberete, kaj je pravna služba zapisala v svojem
               mnenju. Problem je samo v tem, da se bojite trenutka resnice. Ampak ta trenutek
               resnice je dejansko že tukaj, je že nastal, je že viden, je v tistem, kar sem povedal
               prej, tudi če me je zdaj državni sekretar nekoliko hotel potolažiti, ko sem povedal,
               da se je na razpis za stanovanja za migrante prijavilo prvotno samo enajst
               ponudnikov, se nad tem nihče ne zamisli, kakšno je sporočilo tega. Pravi, zdaj jih je
               pa že 41, ja ampak to je še vedno peščica proti tistemu, kar bi pravzaprav lahko
               dejansko pričakovali, kar je število praznih stanovanj v Sloveniji, ljudi, ki ponuja
               stanovanja. Ampak za kaj gre? Eno so besede, ko posamezne skupine, recimo, tisti
               razvpiti novinarski orkester 571 ali pa tisti v nevladnih organizacijah, kot sami
               sebe radi imenujejo, dejansko so pa še kako vladni, ker vsi seveda pristavljajo
               lonček k denarju davkoplačevalcev in zahtevajo od države in občine in vseh čim več
               denarja in so za tisto delo, ki ga počnejo, predobro plačani, sami sebe razglašajo za
               zaščitnike enakosti in borce proti izključevanju. In ti ljudje demonstrirajo,
               zganjajo cirkus, na Kotnikovi so se celo opremili tako, da je bilo jasno, da so
               pripravljeni na nasilje, zakrinkali so se, kole so imeli v rokah, še kaj drugega.
               Ampak ko je pa treba odpreti svoja vrata, svoje stanovanje ponuditi za migrante, no,
               to pa niti proti plačilu ne pride v poštev. To je pa tista dejanska ogromna razlika
               med besedami in dejanji – vse druge boš posiljeval s tistimi, iz česar ti kuješ nek
               političen profit, sam pa seveda v dejanjih delaš točno nasprotno. Edino, kar me zelo
               spominja, je tako kot tisti razvpiti voditelji levice pa sindikalisti s področja
               šolstva, ki na ves glas vpijejo: <q>»Samo javno šolstvo, nobenega drugega ne smemo
               dovoliti pa financirati!«</q> Sami pa vse svoje otroke financirajo doma ali v tujini na
               zasebnih šolah, ker jim seveda s tem dajo boljšo osnovo, ostalim pa tega ne
               privoščijo v resnici, samo to skrivajo za tiste silno visoke doneče besede. To je
               sprenevedanje, gospe in gospodje. V danem primeru je pa to sprenevedanje, ki ima zelo
               hude posledice. Prvič, jasno, da ogromno stane, drugo, kar je še mnogo hujše, ogroža
               Evropo, večkratno, in ogroža ljudi, ogroža varnost. Tako kot je tole šlo v minulem
               obdobju ne more več iti, sicer se bo Evropa razletela. In Slovenija ima v tem
               trenutku še vedno to prednost, da je ne tako, kot so seveda nekateri napačno potem
               hitro povzeli, kakor bi jim ustrezalo, da sem rekel, da je Slovenija absolutno varna,
               ni absolutno varna, sem rekel, da je še kar relativno varna. To se pravi, vemo da
               imamo tukaj že določene celice struktur radikalnega islama, vemo, da se sem že dovaža
               migrante, ker je skupaj najbolj eksplozivna kombinacija, in potem, kot se je
               izkazalo, recimo, če želite, v Parizu ali pa v Bruslju, ampak za enkrat so stvari še
               vendarle v takih mejah, da so obvladljive. Upam, da si nihče ne želi, da bi te stvari
               ušle izpod nadzora. Gre za preprosto vprašanje, kakšno prihodnost želijo ljudje.
               Država je domovina, domovina vseh je dom dejansko. Ljudje imajo vso pravico se
               izreči, koliko tujcev želijo spustiti v svoj lasten dom. Govoriti pa, da bi to kršilo
               kakršnokoli zakonodajo, oprostite, pa to niti sprenevedanje ni več, no. Za kakšno
               zakonodajo? Vse, kar se dogaja na področju migrantstva v Evropski uniji, so samo
               dvojna merila pa zlorabe. Pa čisto nič drugega ni.</p>
               <p>Naj povem zakaj in tudi to utemeljim, zakaj to lahko trdim. Primerjajte dvoje,
               dejanske begunce pred vojno iz Ukrajine in primerjajte migrante, ki prihajajo tam iz
               Afrike ali pa iz Bližnjega vzhoda. V Ukrajini je brez dvoma bila vojna, bila je zelo
               huda in še vedno tli. Prišlo je več kot milijon, okoli milijon in pol beguncev,
               dejanskih beguncev pred hudimi spopadi, metali so vse od kasetnih bomb do raket
               velikega dosega in tako naprej – in kaj je storila Evropa s častno izjemo Višegrajske
               skupine predvsem Poljakov? Evropa jih je poslala nazaj, so rekli, poglejte zakoni, se
               pravi to, kar ureja begunsko problematiko, urejajo te stvari tako, da če je en del
               države varen, se morate vi tja vrniti in tam bodite. In ker je zahodni del Ukrajine
               varen, vsi niste begunci, vam ne priznamo, da ste begunci, pojdite v zahodni del
               Ukrajine. To je eno merilo za ene. Ko pa gre za vprašanje ljudi iz Bližnjega vzhoda
               pa iz Afrike, pa pridejo čez 5, 7, 8, 10 varnih držav, se pa reče, a vsi ste begunci,
               kar pridite, vi ste pa iz Maroka, ja fino, vi ste pa iz Irana, fino, kar naprej, ga
               kar vsi notri, za vse je prostor, to pa ni problem. Mimogrede v Maroku in v Iranu
               niti slučajno ni nobene vojne, še sankcij ni več nobenih. Pa jih je bilo kar precej
               procentov v migrantskem valu, če kdo tega ni opazil. To so pa dvojna merila. In to,
               oprostite, to niti <gap n="…"/> podlo in svinjsko je edini izraz, ki bi to opisal, kar osebno
               mislim o tem početju Evrope in evropskih voditeljev. Tiste, ki so dejanski begunci in
               ki jih je Evropa pustila na cedilu, kajti agresije na Ukrajino ne bi bilo, če bi
               Evropa držala dano besedo, tiste še izženeš pa jim rečeš, ja, strogo tolmačimo zakon,
               po temu zakonu ne samo da v sosednjo državo vam ni treba, v isti državi bodite, saj
               ta del je varen. In če strogo tolmačite ženevsko konvencijo in protokole je v resnici
               točno tako ,gospe in gospodje, pa zapomnite si to že enkrat za vselej, to je v
               resnici tista vsebina. Ampak poglejte, ko gre pa za one druge, se pa iznenada tolmači
               popolnoma drugače. In kdorkoli reče, čakajte, gre za dvojna merila, poglejte to,
               poglejte to, to ni isto. Takrat se pa vsujejo psovke: ksenofobija, fašist, nacist pa
               ne vem kaj še vse. Diskreditira se ljudi na vse mogoče načine. Boj proti resnici.
               Danes je boj za svobodo javne besede, boj za obstoj Slovenije in boj za obstoj
               Evrope, Evrope v tistem pomenu, kot je bila utemeljena na svojih temeljnih vrednotah
               ob nastanku seveda, da ne bo kakšne pomote.</p>
               <p>Bilo je tudi vprašanje, kako lahko kar tako to ločnico potegnemo med levico in
               desnico. Veste, včasih je to malo drugače, če jaz uporabim izrazi levičar, mislim
               včasih tudi koga malo drugače, tako da me ne razumeti narobe. Če kdo ne ve, kaj se
               vse najde na internetu in si pogleda, kaj piše pod IM Erika na Youtubu. Tisti, ki ne
               vedo, kaj pomeni IM to je Inoffizielle Mitglieder ali neuradni sodelavec nekdanjega
               STASI, torej tajne službe politične policije totalitarnega režima v Vzhodni Nemčiji,
               in kdo je imel kodno ime Erika. Toliko, kadar bomo naslednjič govorili o Udbi pa o
               tajnih policijah, da ne bo kdo rekel, da to ni aktualna tema. To je tema, od katere
               je odvisen obstoj Evrope, ki razbija Evropo. Podobno kot bi se dalo zelo zanimivo
               analizirati vlogo gospoda Sekolca pri debaklu z arbitražnim sporazumom; ga tudi
               najdemo na kakšnih silno zanimivih seznamih podobne organizacije v Sloveniji oziroma
               nekdanji Jugoslaviji. Nekaterih stvari ni mogoče razumeti, brez da bi poznali
               dogajanja v celoti ne glede na siceršnje uradne tiste nazive, ki jih eden ali drugi
               sam sebi pripisuje tudi po usmeritvah ali pa drugih kriterijih.</p>
               <p>V Sloveniji v tem trenutku, pravite, ni posebno velikega števila prosilcev za azil.
               Moram opozoriti na dvoje. Prvič, ta utvara lahko zelo hitro postane samo še dim, če
               se sprosti meja na makedonsko-grški strani. Makedonija, kot vam še enkrat povem, bo
               imela volitve. Te volitve, zelo verjetno, lahko pripeljejo do poraza sedanje
               vladajoče VMRO –DPMNE, ki je v resnici tista, ki nastavlja hrbet zdaj za celo Evropo.
               Pri tem, da jih je Evropa zafrkavala, pa jih toliko let pušča tam nekje na cedilu jim
               vsaka čast. Ampak, če zmagajo levičarji v Makedoniji, so napovedali, da bodo
               sprostili mejo, in bo preplavljeno spet vse in verjemite, da bodo Grki naslednji dan
               spet pognali trajekte in vozili vse tam čez. In potem bodo spet topotali tisoči na to
               stran. In zato je zdaj treba stvari dobro pretehtati, tudi če do tega ne pride. Še
               enkrat povem, že v tem trenutku je 2 tisoč 500 oseb migrantov dotok, ki ga doživlja
               Evropa vsak dan. Na letni ravni je to komaj kaj manj, kot je bilo lansko leto, to je
               tam nekje okoli milijona številka. Vsako leto milijon, če bi to trajalo 10 let, kot
               se napoveduje, je to 10 milijonov. Jaz garantiram, da Evrope ne bo več. Se bo
               razletela na več enot in potem je samo vprašanje, kje boš, ali boš pač nekje ob
               strani in pozabljeno. Tudi zaradi tega je treba zdaj misliti in zdaj je treba stvari
               začrtati. Edina pametna pot za Slovenijo, ki je majhna, je ranljiva, je izjemno
               bogata in dragocena, po drugi strani, je, da pač se ustrezno zaščiti. In zato smo mi
               predlagali ta referendum. To je bila v bistvu naša ponudba enega kompromisa, tudi če
               hočete vladajoči strani, v upanju, da bomo tam naleteli na ustreznega sogovornika, da
               imate enako razumevanje dejanske stvarnosti vsaj zdaj, po tej izkušnji lanske jeseni,
               kot v resnici je, kot jo doživljamo mi. Pa spet pravite, saj ni problem, saj to
               mogoče bo, mogoče ne, bomo takrat mislili. Takrat bo prepozno. Ta referendum je na
               nek način kot ograja, le da na institucionalni ravni. Če bi jo postavili zdavnaj
               prej, pa samo razglasili, da obstaja, tudi če ne bi bila popolna, bi se tok usmeril
               drugam, pa ne bi bilo nobenega problema. Isto je s tem referendumom. Gre za to, da
               imaš potem neznansko močneje pogajalske vzvode v rokah proti institucijam Evropske
               unije, če ta postavlja pred tebe prehude zahteve. Jaz sem prepričan, da bo do tega
               prišlo, tako kot zdaj stvari stojijo. Res bo morda čez dve leti vse drugače, v
               Ameriki bo izvoljen Trump, Merklova bo padla, postala zgodovina, še nekdo drug bo šel
               v neki državi, ki je tukaj tudi sosednja, na neki drugi instituciji, pa bo vse
               drugače. Ampak do takrat je treba preživeti in do takrat je vprašanje, kaj bo od
               Evrope ostalo. In jaz mislim, da je naša skupna želja, da storimo vse, da se ne
               krepijo radikalne sile, da se ne krepijo skrajnosti, tiste, ki zdaj v resnici trgajo
               narazen Evropo, kajti za to v resnici gre to dogajanje, je očitno. Jaz mislim, da je
               to v ozadju celotnega scenarija, ki ga opazujemo, ne glede na to, kdo vleče niti. In
               da se pač stori vse, da se Slovenijo ohrani s tistimi kvalitetami, s svojim
               izročilom, z vsem kar Slovenijo pravzaprav sestavlja, predvsem pa z njenimi
               temeljnimi vrednotami. Samo za to v resnici gre, ali boš dovoljeval še naprej odtok
               mladih v tujino in boš to poskušal kompenzirati z nekim migrantskim pritokom, naredil
               Slovenijo kot eno državo nizke nekvalitetne delovne sile, ki bo vehementno
               izkoriščena, ali pa jo boš naredil kot bogato državo, kjer bodo ljudje varni, kjer
               bodo uživali blaginjo, kjer bodo vsi imeli ustrezno zaščito in kjer se ne bo zgodilo
               niti v sanjah to, kar se v Sloveniji v minulih tednih je, da bi v istih dneh država
               razpisovala stanovanja za migrante, po drugi strani pa, da bi prihajalo do metanja iz
               stanovanj mladih mamic z dvema otrokoma in ljudi, ki so na smrt bolni, ker so zboleli
               za rakom in niso več mogli skrbeti sami zase. To je pa dno, oprostite, taka država je
               nevredna, da obstaja. Ampak ni z državo nič narobe, problem je, da je narobe s
               tistimi, ki jo vodijo – z Vlado, če do tega pride. In ne govoriti, da ni denarja.
               Prej sem lepo povedal primer, ko je kolega iz Desusa jamral, da ga je klicala ženska,
               ki nima za telefon, pa je upokojenka, 40 let delovne dobe. Ja lepo, denar, ki ga vi
               namenjate za migrante, dejmo referendum izvest, omejimo to število, lahko zaradi mene
               na katerokoli najnižjo možno in potem bo ostal denar za to upokojenko. Kajti če tej
               123 milijonov razdelite med tiste upokojence, ki imajo polno delovno dobo, boste
               videli, da jim ostane tam, vsak mesec bi lahko vsak dobil 30 ali pa celo 35 evrov
               višjo pokojnino. Kar je čez glavo dovolj. Še pol tega zneska bi zadoščalo za plačilo
               ene lepe naročnine za en moderen telefon in to s plačilom vseh stroškov in z
               neomejenimi klici. Pa se tej gospe v tem primeru ne bi bilo treba s tem ukvarjati.
               Ampak ukvarja se ravno zaradi Desusa, ki je v vladi in ki pelje tako politiko. To je
               pa tragedijo, ki jo očitno ta gospa ne razume. Zato ker gre za vprašanje napačnih
               prioritet. Gre za vprašanje tega, kaj postavljamo v ospredje. In mi trdimo, da je v
               ospredje treba postaviti vrednote. In da je ena od vrednot solidarnost s svojimi
               sodržavljankami in sodržavljani, zlasti tistimi, ki zaradi objektivnih razlogov,
               recimo, mlada mamica z dvema otrokoma, ki ni več mogla ohraniti službe, ali pa tista
               dva, o katerih sem govoril, ki sta zbolela, ni več sposoben skrbeti sam zase in za
               svojo družino. Ti bi morali imeti najprej pomoč države in njim bi morala iti vsa ta
               sredstva, potem, če še kaj ostane, se pa lahko pomaga še komu drugemu. Ampak treba je
               pomagati na način, ki da en realen učinek. In učinek uvažanja teh ljudi v Evropo je
               katastrofa. To je pot v uničenju Evrope in nič drugega. In kdor to počne, je zločinec
               pred zgodovino. Kdor jih vabi, je zločinec pred zgodovino, ker jim daje lažne
               obljube, hkrati pa zavaja vse lastne sodržavljanke in sodržavljane. Tisto, kar bi
               bila realna pomoč, pa je, da ko ustvariš v svoji državi blaginjo, ko poskrbiš za
               njeno zdravo rast, za zdravo podjetništvo, ki je temelj vsake uspešne države, da
               nekaj pomoči nameniš tudi tja. Ampak to bo treba čisto drugače, kot je do zdaj Evropa
               to počela, ko so praviloma spet bogateli posamezniki na ta račun. Treba bo poskrbeti
               za ustrezno silo, za ustrezno vojsko, treba bo iti tja, poskrbeti za mir, narediti
               red, poskrbeti za varna območja in v teh območjih poskrbeti za delujočo ekonomijo in
               tja usmeriti vse te množice in tja usmeriti pomoč. Potem bo to realna pomoč. Realna
               pomoč je v tem, da se ustvarijo neki zametki in kasneje celote delujočih ekonomij,
               tudi na Bližnjem vzhodu, tudi v Afriki, tudi v Centralni Afriki, če želite, in da se
               na ta način okrepi gospodarstvo sveta in krati, da se bistveno okrepijo ekonomije in
               s tem blaginja ljudi, ki tam živijo, da ne bo več želje pri milijardah ljudi, da
               pridejo v Evropo, od katere potem ne bo nič ostalo in bodo zaman hodili sem, tudi če
               bodo prišli. Evropa se bo itak mogla braniti. Kako bo to izgledalo, če se bo to
               nadaljevalo, bolje, da vam ne opisujem. Vsi tisti, ki nekritično vabijo zdaj ljudi,
               naj še kar prihajajo pa zagovarjajo odprte meje, so sokrivi za vseh 6 tisoč ljudi, ki
               je utonilo sedaj v Sredozemlju. To je tudi njihova sokrivda. Če bi se ljudem nalilo
               čistega vina, če bi se jim pomagalo tam, kjer bi pomoč učinkovala maksimalno, torej
               tam, od koder prihajajo, se vse to ne bi zgodilo. In samo o tem v resnici govorim.
               Gre torej za vprašanje varnosti, za vprašanje vrednot, za spoštovanje prihodnosti,
               razvoja in tistega, ali smo dovolj demokrati, da ljudem omogočimo, da sami odločajo o
               svoji usodi. V SDS to zagovarjamo in zato predlagamo referendum o številu azilantov,
               ki jih je Slovenija še pripravljena obravnavati. In prepričani smo, da je to edino
               pravilno, edino zakonito in pri temo zagovarjamo načelo, da ima v Sloveniji oblast
               ljudstvo. In ne boste verjeli, to piše v 2. členu slovenske ustave.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Vsi prijavljeni razpravljavci ste dobili besedo. Čas še ni potekel. Imamo še nekaj
               časa. Ali želi še kdo razpravljati? Prosim, če se prijavite.</p>
               <p>Besed je gospod Roberto Battelli.</p>
            </sp>
            <sp who="SDZ7:BattelliRoberto">

               <speaker>ROBERTO BATTELLI (PS IMNS):</speaker>

               <p>Hvala lepa, gospod podpredsednik.</p>
               <p>Jaz tega predloga ne morem podpreti, ker ni realističen in tudi če bi bilo to
               sprejeto, bi ne pomenilo nič. Če bi se zgodilo to, kar skrbi predlagatelje in
               pravzaprav tudi vse nas, to pomeni en masovni nekontrolirani prihod ogromnega števila
               ljudi, za katere se ne ve, kdo je lahko prosilec za azil, kdo je migrant in tako
               naprej. Ta problem, ki je zelo resen in ki bi moral biti v principu najprej
               humanitaren problem – in govorimo za tiste, ki imajo pravico do azila, in je takoj
               potem varnostni, zelo resen varnostni problem in ne nazadnje oboje je povezano s tem,
               da je to finančni problem in politični problem s tem skupaj – in tudi ta kvota bi ne
               rešila nič. Sploh pa, kdo bi odločil, kaj narediti. Jaz ne vem, koliko je bilo
               sprejetih leta 2015, koliko ljudem je bil priznan status. Recimo, da 50. In kaj bi
               potem naredili z enainpetdesetim, da je ta enainpetdeseti otrok, mati z dvema
               otrokoma, ki bi imela pravico za azil. To sem zelo zbanaliziral, ampak to je to. Tako
               se ne obnašajo civilizirane države.</p>
               <p>Mi za hujše situacije vendarle imamo kar nekaj inštitucij v naši ureditvi, ki se
               potem spopadajo s temi problemi. Imamo parlament, imamo Vlado, imamo Svet za
               nacionalno varnost, imamo predsednika republike; se opravičujem, da ga nisem prej
               omenil pred Svetom za nacionalno varnost; in nenazadnje smo člani Evropske unije,
               kjer se vendarle razvijajo tudi ta pravila, s katerimi se poskuša racionalno
               menedžirati s tem problemom, če naj uporabim zelo grdo besedo. In to je treba
               uporabiti. To bolj pomaga, kot pa če se doseže z notranjo zakonodajo neko kvoto,
               preko katere se ne sme iti in tudi se ne ve točno s kakšnimi kriteriji. Je pa seveda
               taka razprava koristna tudi zaradi tega, ker lahko prispeva k temu, da se
               vznemirjenost prebivalstva pravzaprav malo zniža, ker ljudje, vemo, so tisti, ki so
               zaskrbljeni so tudi z razlogom na nek način, saj smo vsi, glede na to, kar se lahko
               še zgodi in dogaja. Ampak ponavljam, tudi na evropski ravni se pravila spreminjajo in
               vrednost Evropske unije je ta, da se ona vzpostavlja sproti kot mehanizem, ki reagira
               sproti na stvari. Smisel mehanizma Evropske unije je ta, da je sposobna potem se
               odzvati izzivom s svojimi inštitucijami, z našo participacijo vseh članic na določene
               situacije.</p>
               <p>Tako da ne vidim pri sebi pravih razlogov, zakaj bi ta predlog podprl. Hvala
               lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Igor Zorčič.</p>
               <p>Izvolite.</p>
            </sp>
            <sp who="SDZ7:ZorčičIgor">

               <speaker>IGOR ZORČIČ (PS SMC):</speaker>

               <p>Spoštovani podpredsednik, hvala za besedo. Spoštovani kolegice in kolegi!</p>
               <p>Danes smo slišali, bom rekel, veliko neke demagogije v zvezi s tem, kaj vse je vlada
               narobe naredila. Jaz bi mogoče tukaj še enkrat ponovil vse tiste pohvale, ki so že
               bile izrečene na račun obravnave te migrantske krize. Vseskozi se ponavljajo ene in
               iste navedbe in natolcevanja, da Vlada ne dela, kolega Grims je še tukaj vkomponiral
               in iz konteksta vzel eno mojo izjavo, ki je bila mišljena v temu smislu, da je prav,
               da Vlada ni lani sredi turistične sezone postavljala ograj, ampak jaz sem že večkrat
               ponovil to, da pravzaprav vsi ukrepi, ki jih Vlada sprejema, morajo biti postopni in
               morajo predstavljati nek odziv na konkretne okoliščine v nekem času. Ni mogoče, glede
               na to, da gre za krizo, ki je zelo nepredvidljiva, ni mogoče na zalogo narediti ne
               vem kakšnih potez in enako tudi na zalogo ni mogoče sprejemati odločitev o razpisu
               referenduma, kot ga predlaga SDS. Seveda ne samo zato, ker ni mogoče predvideti, kaj
               vse bo še v prihodnosti, moram reči, da podatki kažejo, da ne smemo biti prav
               optimistični, da moramo biti realistični, ampak povsem na mestu so tista opozorila,
               ki govorijo o tem, da bi bila takšna odločitev v neskladju z mednarodnim pravom.
               Kolegi iz SDS so rekli, da mednarodno pravo niti ni tako pomembno, ker se tukaj
               Evropa ni izkazala in podobno. Ampak ne glede na te diskusije, jaz ne bom takšen kot
               nekateri razpravljavci, v nič dajete stališča določenih kolegov, kar se mi ne zdi
               prav, govorite o tem, da nekdo nima pojma in podobno. Bi vseeno omenil ene besede
               kolege Vinka Gorenaka v Kopru, v mesecu februarju je bilo organizirano pogovorno
               omizje Slovenija in migrantska kriza in kolega Gorenak je takrat dejal, da bi glede
               na število prebivalcev in BDP Slovenija lahko sprejela največ 5 tisoč prosilcev za
               azil. 5 tisoč. Mi imamo pa odločitev Vlade, da jih do konca leta 2017 sprejme 567.
               Želim povedati to, da ob takšnem trendu je 5 tisoč še zelo daleč in je še en dodaten
               pomislek, da bi zdaj zapravljali – kot smo že slišali besedo – denar za referendum, o
               tem, da pravzaprav omejimo ne glede na končno število, ampak na nekakšno letno kvoto.
               Takšen referendum enostavno ob tej izjavi nima nobenega smisla in zaradi tega jaz,
               bom rekel, že iz tega razloga ne morem sprejeti neke argumentacije, češ da je nujno
               potrebna nekakšna letna kvota,. Do kje potem ta kvota? Koliko jih pa lahko na koncu
               sprejmemo? Ali je to 50 tisoč? Kolega Gorenak je rekel 5 tisoč. Ob sedanjem trendu bo
               to šele čez deset let, tako da ta referendum nima nikakršnega smisla.</p>
               <p>Vi lahko zakon tudi sami predlagate, če bo, ne vem s takšno vsebino, kot se nekako
               napoveduje v tej skromni obrazložitvi predloga, jaz že zdaj lahko napovem, da bom
               proti takšnemu zakonu, razen če bi seveda nekakšne okoliščine iz danes na jutri
               pokazale, da je spet, bom rekel, situacija na področju te migrantske krize povsem
               drugačna. Takrat se bomo pa drugače odločali. Ampak takšni podatki, ki jih zdaj
               dobivamo, nam ne narekujejo, da moramo sprejeti takšno odločitev, bodisi o
               referendumu bodisi o zakonu. Pravzaprav, kot je bilo rečeno, sploh ni zanemarljivo,
               da bi bila takšna odločitev o referendumu edinstvena in v nasprotju z mednarodnim
               pravom. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Postopkovno ima dr. Vinko Gorenak.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Ne preostane mi drugega, kot da vas prosim, da mu poveste, da to ni res, kar je
               govoril. Namreč gre preprosto za to, da sem jaz govoril o povsem drugih zadevah, in
               sicer o primerjavah, kaj pomeni iz vidika BDP in enega milijona v Nemčiji in ne to,
               da jih bo Slovenija sprejela 5 tisoč. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Besedo ima predlagatelj, mag. Branko Grims.</p>
               <p>Izvolite.</p>
            </sp>
            <sp who="SDZ7:GrimsBranko">

               <speaker>MAG. BRANKO GRIMS (PS SDS):</speaker>

               <p>Še enkrat lahko samo ponovim nekatere stvari.</p>
               <p>Kam pride Evropa, če ne spoštuje svojih lastnih vrednot in svojega lastnega izročila,
               lepo pokaže tale slika. Tu, gospe in gospodje, je gospa Violeta Bulc lepo zavita v
               ruto, ne vem, kako že temu se reče, ali čador ali kako že, v glavnem, jaz sem pa
               ravno pred nekaj dnevi dobil od tam en zelo zanimiv mail, ga imate tudi na Facebooku,
               verjetno je prišel na mnogo naslovov in je javno objavljen, kjer ljudje, ki so
               ženske, ki so v Iranu, same opozarjajo, kakšna je ta nora Evropa, da oni bi si
               želeli, da bi bilo pač tako, kot je bilo pred islamsko revolucijo, da si za to mnogi
               prizadevajo v Iranu in da je torej najmanj rečeno nož v hrbet vsem takim
               demokratičnim prizadevanjem, če se Evropejci zdaj po novem prilagajajo neki drugi
               kulturi. In to, gospe in gospodje, je dejanska vsebina tega, o čemer mi danes
               govorimo. Govoriti, da to ne bi imelo nobenega učinka, to seveda ne drži. Jaz
               razumem, da ima Italija velikanski problem, ampak je v veliki meri kriva kar sama,
               namesto da vozijo vse na Lampeduso, bi jih morali vračati, od koder so prišli. Naj si
               malo pogledajo, kako je Avstralija to uredila, pa bo hitro jasno. Evropa bo prej ali
               slej morala priti do te točke ali pa je ne bo več. Ker to kar sedaj nastaja, ni več
               Evropa. Poleg tega se bo to že zdavnaj prej razletelo preden bi do nekih drugih
               trajnih posledic prišlo. Zato pa, da se vse to ne bi zgodilo, predlagamo, da se
               ljudem omogoči, da se o tem izrečejo sami. In še enkrat povem, to je tudi lahko v
               vsaki razumni vladi odličen vzvod za nadaljnja pogajanja s komerkoli, po eni strani
               pogajanja kot plus za približevanje Višegrajski skupini, ki je v tem trenutku edina
               in je lahko odličen vzor celotni Evropi, kjer dejansko veljajo vezi medsebojne
               zaščite ekonomskega sodelovanja, kulturnega, so vsi drugi politični vzvodi tako, kot
               bi želeli, da bi delovala celotna Evropa, medtem ko ostala Evropa deluje pa,
               oprostite, kot kaos, in to kot dezorganiziran kaos, če želite moje osebno mnenje. In
               to ne vodi več nikamor, kar se zdajle dogaja. Vsi samo gledajo vsak zase, kako bo čim
               bolj leporečil pa čim manj naredil pa čim bolj zavlačeval, da ja ne bi bilo neke
               odločitve, da ga potem ne bi kdo grdo gledal. Stvari gredo pa svojo pot in posledice
               so, ljudje umirajo. Ljudje trpijo in ljudje umirajo. To je problem Evrope, s katerim
               se soočamo danes.</p>
               <p>Za vse to je seveda potem edina možnost, ki nam preostane, da se Slovenija ustrezno
               zaščiti sama. Že od začetka te zgodbe, vse mesece opozarjam, da se mora Slovenija
               opreti samo sama nase in na svoje moči in se ne zanašati na nikogar. Verjemite, vse
               obljube, ki so danes dane, čez eno leto ne bodo veljale nič, ampak čisto nič.
               Spomnite se, kaj je bilo vse obljubljeno lansko pomlad, pred enim letom, da bodo
               kvote – koliko že? 76 ali najprej je bilo, meni se zdi, 116 ljudi. Koliko so danes
               kvote? Kaj mislite, da bo čez eno leto? Kaj je bilo pred enim letom rečeno? Ja, ne bo
               nikoli dopuščeno, da bi migranti prosto šli čez mejo pa ne vem kaj. Potem smo se
               zanašali na ostale. Ja, mi jih bomo samo po tisoč na dan, potem bo pa Avstrija pa to,
               pa tisti pa tretji, na koncu nam je Hrvaška vse dostavila povprek čez mejo, noben
               dogovor ni veljal niti 24 ur, Avstrija isto ne. Avstrija je pa mejo zaprla, pa smo se
               lahko še naprej zanašali na druge. In iz nobene šole se Slovenija nič ne nauči. In
               Slovenija se bo morala enkrat odločiti in reči enostavno ne. Povedati, kje so naše
               možnosti, kakšni so naši cilji in se za to pač postaviti. Ampak za to je treba imeti
               tisti aparat, ki mu Mehičani rečejo cojones. Zakaj pa? Kaj je alternativa, pa neka
               druga slikica. To, gospe in gospodje, je pa alternativa, vam jo lahko povečam. To je
               pa podoba multikulti Evrope. Kdor ne ve, kaj je na sliki, to so rože v spomin na
               pobite v terorističnem napadu v Bruslju. To je pa multikulti Evropa. Lahko vam še kaj
               podobnega pokažem iz severa Evrope ali pa vam kakšno zelo poučno zgodbo povem, kaj se
               vse tam dogaja. Kako gre kakšno dekle na pijačo, pride šeriatska policija pa ji
               zabije kozarec v obraz, se zdrobi, ji uniči oko, jo iznakazi za celo življenje. In to
               samo zato, ker si je dovolila iti v lokal, kamor celo življenje hodi in je spila eno
               pivo. In takih <gap n="…"/> <stage>/ izklop mikrofona/</stage></p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Zaključujem razpravo. O predlogu sklepa da se razpiše posvetovalni referendum o
               nastanitvah migrantov v Republiki Sloveniji bomo v skladu s časovnim potekom seje
               zbora odločali čez pol ure v okviru glasovanj.</p>
               <p>S tem prekinjam to točko dnevnega reda in prekinjam tudi 18. sejo Državnega zbora, ki
               jo bomo z glasovanjem nadaljevali ob 17. uri.</p>
               <stage type="time">(Seja je bila prekinjena ob 16.31 in se je nadaljevala ob 17.02.)</stage>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Nadaljujemo s prekinjeno sejo zbora. Prehajamo na glasovaje zbora o predlogih
               odločitev. Poslanske in poslance prosim, da preverite delovanje glasovalnih
               naprav.</p>
               <p>Nadaljujemo s <title>prekinjeno 8. točko dnevnega reda, to je s tretjo obravnavo
                  Predloga zakona o spremembah in dopolnitvah Zakona o delovnem času in obveznih
                  počitkih mobilnih delavcev ter o zapisovalni opremi v cestnih prevozih v okviru
                  rednega postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Glasujemo. Navzočih je 58 poslank in poslancev. Za je glasovalo 46, proti pa
               nihče.</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>V zvezi s to točko dnevnega reda Vlada predlaga zboru, da na podlagi 153. člena
               Poslovnika Državnega zbora sprejme naslednji sklep: Zakonodajno-pravna služba
               pripravi uradno prečiščeno besedilo Zakona o delovnem času in obveznih počitkih
               mobilnih delavcev ter o zapisovalni opremi v cestnih prevozih.</p>
               <p>Glasujemo. Navzočih je 59 poslank in poslancev. Za je glasovalo 49, proti pa
               nihče.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Zaključujem to točko dnevnega reda.</p>
               <p>Nadaljujemo s <title>prekinjeno 10. točko dnevnega reda, to je z obravnavo Predloga
                  zakona o spremembi Zakona o Prvem pokojninskem skladu Republike Slovenije in
                  preoblikovanju pooblaščenih investicijskih družb v okviru rednega postopka.</title>
               </p>
               <p>Ker k predlogu zakona matično delovno telo ni sprejelo nobenega amandmaja, amandmajev
               na seji zbora ni bilo možno vlagati, zato prehajamo na odločanje o predlogu
               zakona.</p>
               <p>Glasujemo. Navzočih je 58 poslank in poslancev, za je glasovalo 57, nihče pa ni bil
               proti.</p>
               <p><stage>(Za je glasovalo 57.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo <title>s prekinjeno 17. točko dnevnega reda, to je z obravnavo Predloga
                  resolucije o nacionalnem programu ravnanja z radioaktivnimi odpadki in izrabljenim
                  gorivom za obdobje 2016–2025.</title>
               </p>
               <p>Ker amandmaji k dopolnjenemu predlogu resolucije niso bili vloženi, prehajamo na
               odločanje o predlogu resolucije v celoti.</p>
               <p>Obveščam vas, da me Zakonodajno-pravna služba oziroma Vlada nista opozorili, da je
               bil zaradi amandmajev, sprejetih na matičnem delovnem telesu, predlog resolucije
               neusklajen.</p>
               <p>Glasujemo. Navzočih je 59 poslank in poslancev, za je glasovalo 45, proti nihče.</p>
               <p><stage>(Za je glasovalo 45.)</stage> <stage>(Proti nihče.)</stage></p>
               <p>Ugotavljam, da je resolucija sprejeta.</p>
               <p>S tem zaključujem to točko dnevnega reda.</p>
               <p>Nadaljujemo <title>s prekinjeno 18. točko dnevnega reda, to je z obravnavo Predloga za
                  razpis posvetovalnega referenduma o nastanitvah migrantov v Republiki Sloveniji.</title>
               </p>
               <p>Odločamo o naslednjem predlogu sklepa: Razpiše se posvetovalni referendum o
               nastanitvah migrantov v Republiki Sloveniji.</p>
               <p>Obrazložitev glasu v imenu Poslanske skupine SDS, mag. Branko Grims.</p>
            </sp>
            <sp who="SDZ7:GrimsBranko">

               <speaker>MAG. BRANKO GRIMS (PS SDS):</speaker>

               <p>Spoštovani!</p>
               <p>Demokratičnost vsake države odraža, v kolikšni meri je vladajoča struktura
               pripravljena prepustiti odločitev tistim, ki v demokraciji edini imajo oblast, to pa
               je ljudstvo.</p>
               <p>Noben dogodek v minulih letih ni tako zaznamoval celotne Evrope, kot migrantska
               kriza. Ta seveda niti slučajno še ni končana, lahko se zgodi, da se bo v prihodnjih
               nekaj mesecih še bistveno bolj zapletla. V vsakem primeru je zdaj drugačno obdobje,
               ko prihaja do kvot, do obveznega razporejanja znotraj Evrope. Poleg tega pa še vedno
               prihaja do migracij. Vsak dan pride v Evropo povprečno 2 tisoč 500 ljudi, kar seveda
               pomeni, da ta problem niti ni bistveno manjši, kot je bil lansko jesen. V prihodnjih
               mesecih pa se bo to kvečjemu še okrepilo. Treba je misliti pravi čas in gre za
               vprašanje, ali smo pripravljeni ljudem prepustiti odločitev v zadevi, ki je ne samo v
               Sloveniji, ampak tudi vsi v vodilnih strukturah in institucijah Evropske unije brez
               sprenevedanja že imenujejo usodno za bodočnost Evrope. Evropa se danes odloča o tem,
               ali bo ohranila svoje korenine, ali bo ohranila svoje vrednote in gradila naprej na
               njih, ali pa bo postala neka povsem drugačna spremenjena tvorba, ki s sedanjo Evropo
               ne bo imela prav več dosti skupnega. Za Slovenijo je to še toliko bolj usodno, kajti
               zaradi zgrešene vladne politike vsako leto odide zdaj v tujino že približno 10 tisoč
               mladih, sposobnih podjetnikov in bogatijo neke druge države. Pri mnogih je bila
               izražena direktna želja, da bi to nadomestili z uvozom migrantov, v katerih nekateri
               zelo lahkomiselno vidijo zgolj svojo novo bodočo volilno bazo; spomnite se naslovnice
               Mladine <q>"Dobrodošlih 50 tisoč novih državljanov"</q>, pozabljajo pa na vse tiste vidike,
               ki jih to prinese s seboj – na vprašanje varnosti, vprašanje kulturnega izročila,
               vprašanje sobivanja, vprašanje sociale. Najprej moramo poskrbeti za svoje probleme.
               Nesprejemljivo je, da v istem tednu, ko Vlada razpisuje stanovanja za migrante,
               mečejo iz stanovanj ljudi, ki zaradi bolezni, zaradi raka niso več sposobni skrbeti
               sami zase, in pa mater dveh otrok z dvema majhnima otrokoma. To ni socialna država,
               to je neustavno in to se ne bi smelo dogajati.</p>
               <p>Po vsem tem želimo, da se omogoči ljudem priložnost, da se izrečejo na referendumu,
               ki je torej posvetovalen in tudi ne more biti nezakonit. Gre zgolj za to, da ljudem
               dovolimo, da sami odločajo o svoji usodi <gap n="…"/> <stage>/ izklop mikrofona/</stage></p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Stranke modernega centra, dr. Dragan
               Matić.</p>
            </sp>
            <sp who="SDZ7:MatićDragan">

               <speaker>DR. DRAGAN MATIĆ (PS SMC):</speaker>

               <p>Spoštovani predsednik, hvala za besedo. Spoštovani kolegice in kolegi!</p>
               <p>Stranka SDS predlaga, da naj ljudstvo na referendumu odloča o naslednjem vprašanju,
               citiram: <q>"Ali ste za to, da Državni zbor Republike Slovenije sprejme zakonodajo, v
               kateri bo določeno, da letno število prosilcev za mednarodno zaščito ne presega
               število prošenj za mednarodno zaščito v letu 2015?"</q> Gospoda, ki so predlagali
               tovrstno referendumsko odločanje, niso predložili niti osnutek zakona, kako bi točno
               izgledal, niti niso navedli, kje v Evropski uniji ali drugje, kjerkoli na planetu
               Zemlja obstaja kakšna država s podobnim zakonom. Prepričani smo, da bi ta zakon, ko
               bi bil sprejet, pomenil kršenje ženevske konvencije, kršenje mednarodnega
               humanitarnega prava, pravica do obravnave beguncev. Menimo, da bi bil tudi v
               nasprotju z Ustavo Republike Slovenije in tudi z obstoječim zakonom o mednarodni
               zaščiti. Potrebno je ohraniti človečnost, potrebno je ohraniti osnovne civilizacijske
               vrednost, da tistemu, ki beži iz države, kjer je ogroženo njegovo življenje, da se mu
               omogoči v skladu z mednarodnim pravom in standardi obravnava, in da se potem pri tej
               obravnavi ugotovi, ali je do te mednarodne zaščite upravičen ali ne. Določanje kvot,
               to se pravi sistema, po katerem bi nekomu, ki bi prišel prepozno v tem smislu, da bi
               bila kvota določena na število, recimo, tisoč, pa bi on bil tisoč prvi, da bi mu
               avtomatično rekli, poslušaj, pri nas imamo tak zakon, da se moraš vrniti od koder si
               prišel, kljub temu da ti mednarodno pravo omogoča mednarodno zaščito. Mislimo, da bi
               bil tak zakon proti vsem osnovnim načelom humanosti in seveda zaradi tega tovrstne
               pobude, ki jo predlaga SDS, v Stranki modernega centra ne moremo podpreti. Hvala.
            </p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Najprej sprašujem, ali je še kakšna obrazložitev v imenu poslanske skupine? Ne.
               Obrazložitev glasu v lastnem imenu, mag. Branko Grims.</p>
            </sp>
            <sp who="SDZ7:GrimsBranko">

               <speaker>MAG. BRANKO GRIMS (PS SDS):</speaker>

               <p>Hvala.</p>
               <p>Migrantska kriza je razgalila šibkost Evrope, ko gre za odločnost, ko gre za obrambo
               in ko gre za ohranitev svojih vrednot. Samo nekaj tednov nazaj je celo poslanec SD,
               gospod Nemec povedal besede: <q>»Ali bo Evropa ohranila stanje, da bo utemeljena na
               krščanskem izročilu, ali pa to ne bo več Evropa?«</q> Podpišem z obema rokama. Tisto, kar
               je Evropa pokazala s svojim ravnanjem, je lažna humanost in lažna solidarnost.
               Namreč, zaradi napačne evropske politike dejansko umirajo ljudje. Najbolj se je to
               razgalilo ob dvoličnem ravnanju, ko tisti, ki so dejanski begunci iz Ukrajine, tudi
               zato, ker jih je Evropa v veliki meri pustila na cedilu, jih je ta Evropa poslala
               nazaj, češ da je tisti drugi del Ukrajine še vedno varen. Ko pa gre za vprašanje
               ljudi, ki prihajajo iz Bližnjega vzhoda ali iz Afrike in gredo nekateri čez pet,
               drugi celo čez deset popolnoma varnih držav, kjer ne zaprosijo za azil, pa ni
               nobenega problema, so pa to begunci, ki mimogrede po mednarodnem pravu sploh niso,
               odpre se jim vsa vrata, zanje se najema stanovanja, pozabi se na lastne socialne
               probleme, ki jih ima Slovenija ogromno, zato ker je očitno v ozadju neka povsem
               drugačna politična računica. To ni prav. To pa hkrati razgalja tudi to, da če se pri
               vprašanju beguncev iz Ukrajine, dejanskih beguncev, naj ne bi kršilo evropske in
               mednarodne zakonodaje, se seveda tudi v tem primeru, če se tukaj omeji število
               prosilcev za azil, nikakor to ne more zgoditi. Nasprotno, sami dobro veste, da
               kdorkoli vstopa v Slovenijo čez varno državo in šele tukaj zaprosi za azil, je
               dejansko tisti, ki izvaja azilni šoping in torej zlorablja azilno zakonodajo,
               zlorablja šibkost in neumnost evropskih oblasti, ki to pač počnejo iz določenih
               političnih interesov.</p>
               <p>In zato bom glasoval za referendum.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 60 poslank in poslancev, za je glasovalo 11, proti 44.</p>
               <p><stage>(Za je glasovalo 11.)</stage> <stage>(Proti 44.)</stage></p>
               <p>Ugotavljam, da zbor predlaganega sklepa ni sprejel.</p>
               <p>S tem zaključujem to točko dnevnega reda ter prekinjam 18. sejo Državnega zbora, ki
               jo bomo nadaljevali v ponedeljek, 25. aprila 2016, ob 9. uri. <stage type="time">(SEJA JE BILA
                  PREKINJENA 22. APRILA 2016 OB 17.15.)</stage>
               </p>
            </sp>
         </div>
      </body>
   </text>
</TEI>