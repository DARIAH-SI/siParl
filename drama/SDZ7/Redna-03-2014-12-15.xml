<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="Redna-03-2014-12-15">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|D93F3C56665C6A1CC1257DB3004C86B5</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=D93F3C56665C6A1CC1257DB3004C86B5</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-03-2014-12-15.DZ" n="03">
               <name>Redna</name>
               <date when="2014-12-15"/>
            </setting>
         </settingDesc>
         <particDesc>
            <listOrg>
               <org xml:id="Redna-03-2014-12-15.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">3. seja</stage>
            <stage type="chairman">Sejo so vodili predsednik Državnega zbora dr. Milan Brglez ter podpredsednika
            Primož Hainz in Andreja Katič.</stage>
            <stage type="time">Seja se je začela ob 12. uri. </stage>


            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam 3. sejo Državnega zbora, ki je bila sklicana na podlagi prvega odstavka 57.
               člena Poslovnika Državnega zbora. Obveščen sem, da se današnje seje ne morejo
               udeležiti naslednje poslanke in poslanci: mag. Bojana Muršič, Violeta Tomić, Marija
               Bačič, Ksenija Korenjak Kramar, Miha Kordiš, Janez Janša, Franc Breznik in Igor
               Zorčič od 15. ure dalje.</p>
               <p>Na sejo sem vabil predsednika Vlade, ministrice in ministre ter generalnega
               sekretarja Vlade k 1. točki dnevnega reda, predsednico Sveta Fundacije za šport mag.
               Katjo Koren Miklavec k 14. točki dnevnega reda ter predstavnike Vlade k vsem točkam
               dnevnega reda. Vse prisotne lepo pozdravljam!</p>
               <p>Prehajamo na <title>določitev dnevnega reda</title> 3. seje Državnega zbora. Predlog
               dnevnega reda ste prejeli v petek, 5. decembra 2014, s sklicem seje. O predlogu
               dnevnega reda bomo odločali v skladu z drugim odstavkom 64. člena Poslovnika
               Državnega zbora. Predlogov za umik točk z dnevnega reda seje nisem prejel.</p>
               <p>Prehajamo na obravnavo in odločanje o dveh predlogih za širitev dnevnega reda seje.
               Prvič. Vlada Državnemu zboru predlaga, da dnevni red 3. seje Državnega zbora razširi
               s 7.a točko, to je Predlog zakona o ukrepih na področju plač in drugih stroškov dela
               v javnem sektorju za leto 2015 po nujnem postopku.</p>
               <p>Predlog za širitev ste prejeli skupaj s predlogom navedenega zakona 10. 12. 2014.
               Želi besedo predstavnik Vlade kot predlagatelj širitve? Ne. Želite besedo
               predstavniki poslanskih skupin? Ne. Tako ne bo predstavitve stališč k predlogu za
               širitev in lahko preidemo na odločanje. Najprej poslanke in poslance prosim, da
               preverijo delovanje glasovalnih naprav. Odločamo o predlogu za širitev dnevnega reda.</p>
               <p>Glasujemo. Navzočih je 74 poslank in poslancev. Za je glasovalo 57, proti 17.</p>
               <p><stage type="vote-ayes">(Za je glasovalo 57.)</stage> <stage type="vote-noes">(Proti 17.)</stage></p>
               <p>Ugotavljam, da je predlog za širitev sprejet. V skladu s časovnim potekom seje bo
               Državni zbor to točko obravnaval v torek, 16. 12. 2014.</p>
               <p>Imamo še en predlog za širitev dnevnega reda. Vlada Državnemu zboru predlaga, da
               dnevni red 3. seje Državnega zbora razširi tudi s 7.b točko, to je Predlog zakona o
               spremembah in dopolnitvah Zakona o izvrševanju proračuna Republike Slovenije za leti
               2014 in 2015 po nujnem postopku.</p>
               <p>Predlog za širitev ste prejeli skupaj s predlogom navedenega zakona 10. 12. 2014.
               Želi glede tega besedo predsednik Vlade oziroma predstavnik Vlade? Ne. Želite besedo
               predstavniki poslanskih skupin? 
                   Gospod Jože Tanko, izvolite. 
               
           </p>
            </sp>
            <sp who="SDZ7:TankoJože">

               <speaker>JOŽE TANKO (PS SDS):</speaker>

               <p>Hvala lepa za besedo.</p>
               <p>Mislim, da je zelo neobičajno, da Vlada, ki je dala predlog za širitev dnevnega reda
               s to in tudi s prejšnjo točko dnevnega reda, ne obrazloži svoje zahteve. Še posebej,
               ker ima za to možnost. Mi širitve s predlogom zakona o izvrševanju proračuna tega ne
               bomo podprli, kajti po našem mnenju gre za zelo nesistematičen pristop Vlade pri
               urejanju javnih financ. To bo sedaj drugi predlog v dveh mesecih, kar zadeva zakon o
               izvrševanju proračuna, in najbrž bo januarja, ko bo Vlada vložila rebalans proračuna
               za leto 2015, na vrsti še tretji zakon o izvrševanju proračuna v vsega treh mesecih.
               Mislim, da je to dokaz več, da stvari ne potekajo, kar zadeva pripravo finančnih
               ukrepov, na nek sistematičen način. Na tak način bo težko karkoli konsolidirati in
               tudi izgublja se pregled nad ukrepi, če bomo v treh mesecih trikrat obravnavali isti
               zakon po nujnem postopku.</p>
               <p>Tudi kar zadeva predlog ukrepov v tem zakonu, ki je zajet, je pravzaprav na nek
               način neobičajen, čeprav ste se s sindikati javnega sektorja dogovorili nekatere
               stvari, pa se mi zdi dokaj nelogično, da je, kar zadeva zmanjšanje zaposlovanja v
               javnem sektorju, to ocenjeno samo na 1 %, če je naravni odliv, preračunano na 40 let
               delovne dobe, dva in pol. To se pravi, da ste komaj dobro tretjino naravnega odliva
               zajeli kot ključni ukrep Vlade pri reševanju javnih financ. Komaj tretjino. Ko
               govorite, da je to nek velik uspeh v pogajanjih s sindikati, je pravzaprav to
               neresno.</p>
               <p>Drugo področje, ki ni ustrezno urejeno, je pa področje kupnin in ostalih stvari, ki
               so povezane s tem. Jaz mislim, da takih parcialnih nesistemskih ukrepov,
               neučinkovitih ukrepov sprejemati po nujnem postopku niti ni primerno, še posebej, ker
               gre za krovni zakon, ki uvaja oziroma ki spremlja izvrševanje proračuna Republike
               Slovenije.</p>
               <p>Mi bomo glasovali proti.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Še kakšno mnenje? Ne. S tem zaključujem predstavitev stališč o predlogu za širitev.
               Prehajamo na odločanje. Odločamo o predlogu za širitev dnevnega reda.</p>
               <p>Glasujemo. Navzočih je 77 poslank in poslancev, za je glasovalo 51, proti 26.</p>
               <p><stage type="vote-ayes">(Za je glasovalo 51.)</stage> <stage type="vote-noes">(Proti 26.)</stage></p>
               <p>Ugotavljam, da je predlog za širitev sprejet. V skladu s časovnim potekom seje bo
               zbor to točko obravnaval v torek, 16. 12. 2014.</p>
               <p>Prehajamo na odločanje na določitev dnevnega reda v celoti. Zboru predlagam, da za
               današnjo sejo določi dnevni red, kot ste ga sprejeli s sklicem ter sprejetima
               dopolnitvama.</p>
               <p>Glasujemo. Navzočih je 77 poslank in poslancev, za je glasovalo 56, proti 2.</p>
               <p><stage type="vote-ayes">(Za je glasovalo 56.)</stage> <stage type="vote-noes">(Proti 2.)</stage></p>
               <p>Ugotavljam, da je dnevni red 3. seje Državnega zbora določen.</p>
               <p>Prehajamo na <title>1. TOČKO DNEVNEGA REDA, TO SO VPRAŠANJA POSLANK IN POSLANCEV.</title>
               </p>
               <p>V zvezi s to točko dnevnega reda sem v poslovniškem roku prejel pisne prijave 44
               poslanskih vprašanj. Vrstni red postavljanja poslanskih vprašanj je določen v skladu
               z 244. Členom, drugim odstavkom 245. ter 247. členom Poslovnika Državnega zbora. Na
               prva tri poslanska vprašanja poslancev in poslanke opozicije in na poslansko
               vprašanje poslanca vladajoče koalicije bo odgovoril predsednik Vlade. Vsak poslanec
               oziroma poslanka ima za postavitev vprašanja na voljo 3 minute. Predsednik Vlade,
               ministrice in ministri odgovorijo na vprašanja v največ 5 minutah. Če je vprašanje
               postavljeno več ministrom, imajo vsi skupaj na voljo 5 minut za odgovor. Poslanec, ki
               ne bo zadovoljen z odgovorom, lahko zahteva dopolnitev odgovora, ne more pa postaviti
               dodatnega vprašanja. Poslanke in poslance prosim, da ste na to pozorni. Obrazložitev
               zahteve za dopolnitev odgovora poslanec predstavi v dveh minutah, dopolnitev odgovora
               pa sme trajati največ tri minute. Poslanec, ki je postavil vprašanje, lahko zahteva,
               da se na naslednji seji opravi razprava o odgovoru predsednika Vlade, ministrice ali
               ministra. O tem odloči Državni zbor brez razprave. V primeru, da poslanec na
               postavljeno vprašanje danes ne bo dobil odgovora, mu morajo predsednik Vlade,
               ministrica ali minister v 30 dneh predložiti pisni odgovor. Poslanec, ki je postavil
               vprašanje, na katerega ni bilo odgovorjeno, lahko izjavi, da vztraja pri ustnem
               odgovoru. V tem primeru bom vprašanje uvrstil na naslednjo redno sejo Državnega
               zbora.</p>
               <p>V zvezi s to točko sta se danes opravičila gospod Karl Viktor Erjavec, minister za
               zunanje zadeve, ter mag. Dejan Židan, minister za kmetijstvo, gozdarstvo in prehrano.
               Na e-klopi je objavljen pregled poslanskih vprašanj, na katera v poslovniškem roku ni
               bilo odgovorjeno.</p>
               <p>Prehajamo na predstavitev poslanskih vprašanj. Na prva štiri vprašanja bo odgovarjal
               predsednik Vlade dr. Miroslav Cerar. Poslansko vprašanje bo prvi postavil dr. Franc
               Trček.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>Pozdravljeni! Hvala za besedo predsedujoči. Pozdravljene obiskovalke in obiskovalci,
               cenjeni zbor, Vlada, gospod predsednik!</p>
               <p>Ob procesih osamosvojitve Slovenije smo govorili o policentričnem
               družbeno-prostorskem razvoju in kje smo danes. Medregionalne in znotrajregionalne
               razlike naraščajo. To, od kod si oziroma kje živiš, vedno bolj določa tudi, kako
               živiš. Država je izrazito centralizirana, na prste ene roke lahko preštejemo ustanove
               nacionalnega pomena, ki nimajo sedeža v Ljubljani. Ob centralizirani državi imamo
               občine z veliko obveznostmi in vedno bolj praznimi občinskimi blagajnami. Ne gre le
               za naš in moj Maribor, ki je zadnje dni spraznil občinsko blagajno in je s socialno
               bombo v središču pozornosti. Številne občine, ne le trenutno najbolj zadolžene in
               pogosto periferne so na robu bankrota. Na primer tudi občina Litija z nasedlo naložbo
               socialno-varstvenega centra, občina Laško s ponesrečeno koncesijo nemškemu
               koncesionarju glede čiščenja voda in še bi lahko našteval. Trenutno stanje je
               posledica mreže lokalnih in regionalnih političnih in gospodarskih elit, ki jih je
               omogočala stara politika ter pokrivala samooklicana pravniška elita. Dovolj je, če si
               preberemo revizijska poročila Računskega sodišča, da uvidimo ta sistemski problem,
               to, če uporabim pogovorni jezik, legalizirano krajo plenilskega razreda. Politična
               elita v dvajsetih letih ni bila sposobna oblikovati nacionalnih in regionalnih
               razvojnih politik. Naraščajoče razlike se zelo rade skrivajo z inventivnimi
               metodologijami v statistiki, a stvarnost vedno bolj buta na plano. Žal stiske vodijo
               ljudi v tragična dejanja. Izvršilna oblast vsega tega ali ne razume ali pa noče
               uvideti. Občasno se vlade sicer res nekoliko zganijo z interventnimi zakoni in
               obljubami, ki pa se ne uresničijo. 5. člen Ustave Republike Slovenije določa, da mora
               država ustvarjati pogoje za skladen civilizacijski in kulturni razvoj vseh delov
               Slovenije. Dolžnost vseh vlad, tudi sedanje je, da zagotavlja enakovredno kakovost
               življenja vsem prebivalkam in prebivalcem Slovenije, ne glede na to, kjer prebivajo.
               Zato vas gospod predsednik Vlade Republike Slovenije sprašujem:</p>
               <p>S kakšnimi ukrepi se boste lotili socialnih in gospodarskih težav zapostavljenih,
               razvojno vedno bolj ogroženih pokrajin?</p>
               <p>Kako boste zagotovili enakomernejši razvoj Slovenije, v kateri kakovost življenja ne
               bo odvisna od tega, kje se je nekdo rodil ali kjer nekdo prebiva?</p>
               <p>Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima predsednik Vlade dr. Miro Cerar.</p>
            </sp>
            <sp who="SDZ7:CerarMiro">

               <speaker>DR. MIROSLAV CERAR:</speaker>

               <p>Spoštovani zbor, spoštovani predsednik Državnega zbora, poslanke, poslanci!</p>
               <p>Cenjeni kolega Trček, hvala za to vprašanje. Naj odgovorim skozi dve dimenziji. Prva
               je seveda tista splošna naravnanost te vlade in upam, da tudi celotne politike v
               obdobju, v katerega vstopamo, kjer si bomo seveda prizadevali za tiste zakonske in
               druge splošne ukrepe, ki bodo pripomogli k uspešnejšemu razvoju regij, občin, skratka
               lokalnih okolij. Po drugi strani pa bi omenil, morda s tem celo pričnem, konkretne
               odzive. En tak odziv smo pravzaprav že izvedli, kajti 8. decembra sem se osebno,
               skupaj s svojimi nekaterimi ministri odzval na problematiko v Zasavju, povezano
               predvsem s Termoelektrarno Trbovlje, kjer je grozila izguba 165 oziroma še vedno
               grozi izguba 165 delovnih mest zaradi zaprtja, kot vemo, rudnika, in s tem povezanimi
               problemi. Tukaj smo zaznali, da je treba ukrepati konkretno, hitro, ker gre za ljudi,
               človeške usode in zato smo prišli prav v Zasavje, v Trbovlje, kjer smo na širšem
               koordinacijskem sestanku z deležniki, ki so povezani s to problematiko, uspeli že
               zagotoviti, da bo omogočeno 50 do 70 možnih prezaposlitev. Hkrati pa smo ustanovili
               posebno koordinacijsko skupino, ki bo tako v zvezi s to problematiko TET kot tudi
               širše v zvezi s problematiko Zasavja ugotovila, kje so ključni problemi, katere so
               ključne možne kratkoročne, srednjeročne rešitve in potem bo lokalna skupnost v
               povezavi z vlado in z deležniki na tem področju, bodisi predstavniki podjetništva,
               energetike in tako dalje, poiskala konkretne rešitve. Vlada je tu že pokazala, da
               misli zelo resno. To bomo tudi pokazali tako, da bomo prihodnje leto začeli
               obiskovati regije in naš namen je, da se podamo v vse slovenske regije, da na nek
               način pokrijemo, da tako rečem, celotno Slovenija. Seveda pa bodo ti delovni obiski
               dobro pripravljeni vnaprej, da ne bomo počeli tisto, kar ni primerno, sploh ne v tem
               času, ko so zadeve, kot pravite, resne, da bi se posvečali predvsem videzu. Treba je
               najti vsebine, kje so problemi najhujši, kako jih začeti reševati, kratkoročno,
               srednjeročno in dolgoročno.</p>
               <p>Tukaj bi poudaril, da moramo upoštevati raznolikost regij, občin, torej lokalnih
               okolij, kakorkoli to opredelimo. Tukaj je treba pristopati k rešitvam na način, ki ga
               na nek način priporoča že sporočilo OECD, ki je nastalo ob pripravi teritorialnega
               poročila za Slovenijo, v katerem je zapisano, da so razvojno uspešne tiste države, ki
               so navznoter uspele vzpostaviti učinkovit teritorialni razvojni dialog, navzven pa
               povezati svoje razvojne potenciale s tistimi v soseščini. To se pravi, treba je imeti
               dialog, treba je ugotoviti, kaj so posebnosti regij in se z vlaganjem v znanost,
               tehnologijo, v podjetništvo, v druge sfere odzivati predvsem na ta način, da so te
               naložbe osmišljene, denimo v smislu pametne specializacije, da te investicije
               prinašajo dodano vrednost in multiplikativne učinke, kar ni bil vedno primer oziroma
               zelo pogosto tudi ne v preteklosti. In predvsem, da se pri tem upoštevajo posebnosti
               regije, da se torej spodbuja tisto, kar je za neko regijo razvojno lahko najbolj
               učinkovito, ker ima pač ta regija neke zgodovinske, naravne ali druge danosti v tej
               smeri.</p>
               <p>Če na tej točki nekako zaključim. Absolutno bo vlada, upam, da tudi skupaj s
               koalicijo in celotno politiko izkazala maksimalni posluh za regionalni razvoj. V
               prihodnjem letu bomo to nadalje, kot smo že pokazali na primeru, ki sem ga omenil,
               dopolnili tudi s konkretnimi ukrepi, pa tudi sistemskimi, ki bodo sprejeti na
               zakonodajni in drugih širših ravneh. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Dr. Franc Trček ima zahtevo za dopolnitev odgovora.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>Hvala še enkrat za besedo.</p>
               <p>Z odgovorom seveda nisem zadovoljen, ker je nekoliko presplošen. Vem, da je
               komisija, ki je bila ustanovljena za reševanje TET, sprejela sklep, da TET ne gre v
               stečaj, in to naj bi bilo realizirano ta teden. Zanima me,, kako je s tem.</p>
               <p>Prihodnje leto bo za Maribor verjetno že prepozno. Kar bi želel slišati, bi bil
               odgovor na vprašanje:</p>
               <p>Kdaj bo Vlada sprejela nek sistemski razvojni zakon, ki bo reševal problematiko
               depriviligiranih regij, časovnica tega sprejetja in seveda tudi finančna konstrukcija
               le- te oblike reševanja?</p>
               <p>Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima predsednik Vlade dr. Miro Cerar.</p>
            </sp>
            <sp who="SDZ7:CerarMiro">

               <speaker>DR. MIROSLAV CERAR:</speaker>

               <p>Hvala.</p>
               <p>Seveda je bil odgovor do neke mere splošen, kar je tudi normalno, kajti ti problemi
               se urejajo tudi na splošni ravni, kot sem rekel, z zakoni. Tudi sami ste omenili, da
               bi bilo treba na zakonski ravni sistemsko nekatere zadeve urejati. Bil sem pa tudi
               zelo konkreten. Navedel sem konkreten primer. Tudi v okviru splošnih navedb sem
               omenil pametno specializacijo, upoštevanje lokalnih značilnosti, vlaganje v znanost,
               tehnologijo in upoštevanje dodane vrednosti, multiplikativnih učinkov in podobno,
               možnost kriznih intervencij. Tu lahko menim, da že sedanji zakon o spodbujanju
               skladnega regionalnega razvoja omogoča Vladi, da sama razglasi neko območje za krizno
               v tem smislu in lahko potem izvaja na tem problemskem območju določene ukrepe, kot so
               davčna olajšava za zaposlovanje, davčna olajšava za novo investiranje, povračilo
               plačanih prispevkov in tako naprej.</p>
               <p>Tukaj bi rad izpostavil nekaj. Niso vsi problemi v občinah ali v vseh občinah
               posledica slabe politike države, pač pa marsikje tudi slabe politike v samih občinah.
               In zato je treba pristopati, kot pravite sami, k problemom vedno konkretno. Tipičen
               primer se je zdaj pokazal v Mariboru. Res, da je tu naloga države bila že pred leti
               na nek način zastavljena, da pomaga, a žal ni prišlo do realizacije nekaterih že
               zasnovanih ukrepov. In to je vsekakor izziv za to vlado, tudi za ta parlament. Po
               drugi strani pa smo bili ravno pred kratkim priča nekaterim trditvam, izjavam v
               občini, ki so kazale na neko dramatično situacijo, in so bile potem same po sebi
               ovržene z izjavami s strani iste občine, torej župana, da so situacije nekoliko
               drugačne. Jaz mislim, da občine, tako Maribor, prej smo govorili pač o Trbovljah,
               lahko bi govorili tudi o drugih občinah v Zasavju ali marsikje drugje v Sloveniji,
               potrebujejo to konkretno preučitev. Vlada se bo s tem, kot sem rekel, tudi ukvarjala,
               šla bo v same regije, šla bo v kontakt z občinami, ne nazadnje se bomo in se že
               odzivamo tudi na problematiko v posameznih občinah s strani posameznih ministrstev.
               Mislim, da smo tu že naredili prve korake. In tudi na zakonodajni ravni bodo ti
               koraki zanesljivo sledili.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Dr. Franc Trček ima predlog za razpravo o odgovoru.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>Ja, hvala za dodatno pojasnilo.</p>
               <p>Seveda bom izhajajoč iz drugega odstavka 246. člena Poslovnika predlagal, da se o
               odgovoru predsednika Vlade na naslednji seji opravi razprava, zlasti v luči zakona,
               ki ste ga že omenjali in mogoče v luči amandmiranja tega zakona, da se bi skozi nek
               bolj kompleksni sistem indeksov dejansko v zakonu določilo, kdaj se sprožijo tovrstni
               ukrepi. Hvala za besedo.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Drugi bo poslansko vprašanje zastavil mag. Matej Tonin.</p>
            </sp>
            <sp who="SDZ7:ToninMatej">

               <speaker>MAG. MATEJ TONIN (PS NSi):</speaker>

               <p>Spoštovani predsednik Vlade, Državnega zbora, ministri, drage kolegice in kolegi,
               lepo pozdravljeni!</p>
               <p>Dolžnost vsakega predsednika vlade je, da obrani suverenost države. Suverenost
               Slovenije je tako ali drugače ogrožena zaradi prekomernega trošenja. Naš javni dolg
               še vedno leti v nebo in nič ni videti, da bi se ta trend kaj ustavljal. Upam, da vas
               sedanje dobre novice o pozitivni gospodarski rasti niso zaslepile in da ni to le neke
               vrste zatišje pred nevihto, ko bodo ponovno udarili tisti znani finančni špekulantje.
               Razprava o uravnoteženosti slovenskega proračuna, mislim, da je popolnoma zašla, ker
               se enostavno vse skoncentrira na popolnoma banalno vprašanje, ali si za varčevanje
               ali pa si proti. Stvari pa so mnogo bolj zapletene, mnogo bolj kompleksne. Seveda pa
               je popularno danes biti proti varčevanju. Vendar tisti, ki so proti varčevanju,
               nikoli ne povedo, kako bodo izposojeni denar tudi vrnili. Na nek način ravnajo zelo
               neodgovorno, ker vso težo tega bremena prelagajo na mlade generacije, ki danes ne
               razmišljajo več, kaj bodo počele v državi, ampak vedno bolj razmišljajo, kako bodo
               čim hitreje iz te države odšle. Govorjenje o parolah, da je enostavno za vse kriv
               trg, enostavno ni res. Če bi v Sloveniji trg deloval, potem ne bi imeli te krize. Jaz
               mislim, da je razlog za to krizo prav to, ker trg ni deloval in ker so se zgodili
               določeni pajdaški dogovori.</p>
               <p>Uravnoteženost proračuna je zato temelj naše suverenosti. Glede na proračun za leti
               2014 in 2015 pa lahko rečemo, da smo še daleč od uravnoteženega proračuna. Med
               prihodki in odhodki je še vedno globoka luknja in razliko lahko zapolnimo na dva
               načina – ali da zmanjšamo odhodke ali da povečamo prihodke. Kot pa se zdi glede na
               zadnji sindikalni odgovor med vlado in sindikati, da se je vaša vlada odločila, da bo
               proračun predvsem uravnotežila z novimi davki. Govori se o dodatni obdavčitvi
               energetsko intenzivne industrije, ki naj bi po izračunih gospodarske zbornice odnesel
               10 tisoč delovnih mest. Govori se o dvigu DDV. Še vedno vztrajate na visokih
               trošarinah, kljub temu da so rekordno nizke cene nafte. Napovedujete tudi nov
               nepremičninski davek.</p>
               <p>Sprašujem vas, spoštovani predsednik Vlade, ker ste obljubili, da bo proračunski
               primanjkljaj pod 3 % BDP, govorite o fiskalnem pravilu, da bi naj ga uvedli:</p>
               <p>Ali se vam zdi primerno, glede na to, da je Slovenija zelo nizko na vseh lestvicah
               konkurenčnosti, da proračun še naprej poskušate uravnoteževati z dvigovanjem davkov?
           </p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima predsednik Vlade dr. Miro Cerar.</p>
            </sp>
            <sp who="SDZ7:CerarMiro">

               <speaker>DR. MIROSLAV CERAR:</speaker>

               <p>Hvala lepa.</p>
               <p>Kolegu poslancu Toninu odgovarjam na naslednji način. Vlada si je vsekakor kot svojo
               prednostno nalogo opredelila pripravo in sprejetje ukrepov za uravnoteženje javnih
               financ. Tu želim ponovno poudariti, ne zaradi tega ker smo se k temu zavezali s
               pravnimi akti tudi v okviru Evropske unije, in še manj zaradi tega ker bi nas k temu
               prisiljevala Evropska unija ali kdorkoli, ampak zaradi nas samih. Mi moramo naše
               finance konsolidirati, uravnotežiti, spraviti na nek normalni okvir, da bomo s tem
               omogočili normalno funkcioniranje države in posledično tudi gospodarstva.</p>
               <p>Vlada za leto 2015 načrtuje, kot veste, doseganje primanjkljaja v sektorju država v
               višini 2,8 % BDP, v nadaljnjih letih pa v skladu s fiskalnim pravilom ustrezno seveda
               padajoče. Ob tem je vlada sprejela nabor ukrepov, tako da je manjši del teh ukrepov,
               ena sedmina, predvidena na strani prihodkov, pri čemer gre predvsem za učinkovitejše
               pobiranje javnih dajatev, se pravi davščin, in za boj proti sivi ekonomiji, kjer smo
               že začeli z nadgradnjami v tej smeri. Napovedujemo še bolj intenzivne ukrepe proti
               sivi ekonomiji in delu na črno. Večji del ukrepov, in tukaj se na nek način že
               reflektiram na vprašanje, kar šest sedmin od sedmih pa je predvidenih na odhodkovni
               strani, pri čemer gre tukaj za nadaljevanje restriktivne politike plač v javnem
               sektorju, za racionalizacijo širšega sektorja država in za bolje ciljane izdatke za
               investicije, kar sem na nek način omenil že v prejšnjem odgovoru. Pri tem smo
               naredili in delamo precejšnje napore v dialogu s sindikati, predstavniki občin in
               tudi gospodarstva. Gre za socialni dialog, ki deloma poteka tudi v obliki pogajanj
               glede proračuna za leto 2015. Jaz mislim, da smo tukaj pravzaprav uspešni, kajti
               uspevamo ta dialog voditi dokaj uravnoteženo. Dosegli smo že dogovor s predstavniki
               sindikatov in imamo kar uspešne korake že narejene na strani dogovarjanja tudi z
               gospodarstvom in tudi z občinami. Jasno, da se pri tem pojavljajo kritike, da se
               dvigujejo včasih toni, da je nekdo nezadovoljen s tem, ampak gre za nek proces
               socialnega dialoga, skozi katerega ohranjamo socialni mir, višamo stopnjo neke
               politične pogajalske kulture, iščemo rešitve in smo prepričani, da bomo do njih
               prišli. Pri tem bi samo omenil, da upam, da se bo tudi Gospodarska zbornica kot
               predstavnica gospodarstva vrnila k pogajanjem, s katerih je nedavno odšla. Cilj vlade
               je oblikovanje takšne davčne politike, ki bo podprla ekonomske ukrepe za rast in
               zaposlovanje. Če odgovorim še nekoliko naprej, so ti ukrepi, ki bodo veljali že z
               letom 2015, skrbno izbrani na način, da ne bi povzročili poslabšanja gospodarskih
               razmer in bi imeli čim več dolgoročnih pozitivnih učinkov. Tudi glede izpustov CO2
               vlada še vedno išče optimalno rešitev. Tu razprave še ni zaključila. O dvigu DDV ni
               bilo nikoli govora. To je neka novinarska raca, ki se je pojavila, ne vem, kje. Glede
               trošarin ohranjamo nivo zato, ker je to smiselno. In nepremičninski davek bomo uvedli
               zato, ker smo se zanj zavezali v koalicijski pogodbi, predvsem pa zato, ker
               primerjalni podatki kažejo, da ima Slovenija na tem področju eno največjih rezerv.</p>
               <p>Vlada namerava javnofinančno konsolidacijo dosegati predvsem s pametnim
               prestrukturiranjem odhodkov, s ciljem da na vsak vložen evro javnega denarja dobimo
               najboljše učinke. Zato nameravamo nadaljevati racionalizacijo javnega sektorja, pri
               čemer pa lahko takšno razmerje pričakujete tudi v nadaljevanju z glavnino ukrepov na
               ravni odhodkov, na strani prihodkov pa predvsem njihovo prestrukturiranje. Na primer
               z večjo obdavčitvijo premoženja in konkurenčnejšo obdavčitvijo dela. Naj še omenim,
               da je vlada zelo resno pristopila tudi k sprejemanju fiskalnega pravila, kjer že
               poteka tudi dialog z vsemi političnimi strankami, ker menimo, da je sprejetje tega
               zakona zdaj pa že <gap n="…"/> <stage type="inaudible">/ izklop mikrofona/</stage></p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Mag. Matej Tonin ima zahtevo za dopolnitev odgovora.</p>
            </sp>
            <sp who="SDZ7:ToninMatej">

               <speaker>MAG. MATEJ TONIN (PS NSi):</speaker>

               <p>Res je. Ko se soočamo s krizo, je ključno in pomembno, da se breme krize čim bolj
               pravično razdeli med vse ciljne skupine in na celotno državo. Ko na eni strani
               govorimo o zmanjševanju odhodkov in povečevanju prihodkov, bi opozoril na eno stvar
               pri zmanjševanju odhodkov, ker se zelo velikokrat govori o zmanjševanju mase plač v
               javnem sektorju. Želel bi poudariti, da prihaja do velikih nesorazmerij v tem javnem
               sektorju in da Vlada še vedno celoten javni sektor obravnava kot eno veliko
               organizacijo, ki je zelo enotna, čeprav je po svojem bistvu zelo različna. Mislim, da
               je to tisto temeljno, kar je narobe. Problem, ki ga vsaj v Novi Sloveniji vidimo, je
               ta, da se vse tlači v eno škatlo, čeprav so posamezniki znotraj javnega sektorja zelo
               različni. In tudi breme krize v javnem sektorju ni pravično porazdeljeno. Če
               pogledate primer policistov, boste lahko videli, da se je od začetka krize število
               policistov vztrajno zniževalo. Če na drugi strani pogledate število učiteljev, se je
               število učiteljev v času krize povečevalo. Od leta 2008 do 2014 je število učiteljev
               zraslo za tisoč 500, medtem ko se je število otrok zmanjšalo za 2 tisoč 500. To so
               podatki, ki govorijo v prid temu, da so razmerja v javnem sektorju v tem trenutku
               nepravična.</p>
               <p>Zato me zanima, spoštovani predsednik Vlade:</p>
               <p>Ko se boste pogajali z javnim sektorjem tudi o zmanjševanju odhodkov, ali boste te
               razlike v javnem sektorju pripoznali in jih tako tudi obravnavali ter s tem
               vzpostavili večjo pravičnost v javnem sektorju?</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima predsednik Vlade dr. Miro Cerar.</p>
            </sp>
            <sp who="SDZ7:CerarMiro">

               <speaker>DR. MIROSLAV CERAR:</speaker>

               <p>Hvala.</p>
               <p>Kar zadeva javni sektor, se osebno strinjam, in tako je tudi stališče Vlade, da tu
               razmerja niso dobro opredeljena oziroma vse preveč je uravnilovke na eni strani, na
               drugi strani pa so nekatere razlike, ki so, kot pravite, nepravične ali pa so
               strukturno neupravičene. Tako, denimo, se osebno zelo strinjam, da je policija, jaz
               se celo upam reči, od osamosvojitve do danes v glavnem izgubljala, in to predvsem
               zaradi politike, ki ni znala dovolj ceniti tega področja, te sfere in njene
               pomembnosti za družbo. Eden od ciljev te vlade je, ko ste ravno omenili policiste,
               zagotovo povrniti ugled policistom, tej službi, tej dejavnosti, temu poklicu.
               Predvsem smo proti uravnilovki. In tu bo treba vpeljati postopno in na pravi način
               nagrajevanje po trudu in uspešnosti, da bo tudi v javni upravi popolnoma jasno, da
               tisti, ki dobro dela, ki se trudi, lahko dobi več, da tisti, ki dela slabo ali noče
               delati, mora dobiti manj ali mora zapustiti javno upravo. To so izzivi in naloge, ki
               smo si jih zadali. Upam, da nam boste pri tem pomagali vsi poslanci in cel državni
               zbor.</p>
               <p>Če pa se samo za hip še vrnem, da izkoristim ta delček, ki mi je na voljo, bi samo
               še omenil prej omenjeno fiskalno pravilo. Tudi to je en del prizadevanja te vlade, da
               tisto, kar ustava določa, sedaj izvedemo še z zakonom in potem v praksi, da uvedemo
               proticikličen model fiskalnega pravila, ki bo omogočil vzdržnost javnih financ in ki
               nas bo zavezal do tiste mere, kolikor je to za Slovenijo razvojno in sicer najbolj
               primerno, da še vedno ostanemo znotraj pravil, kajti mi smo se zavezali, da pa s tem
               ne pretiravamo, tako da bi ogrozili našo konkurenčnost, razvoj in, kot ste rekli, na
               nek način tudi samostojnost, ki izhaja iz te ekonomske sfere. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Matej Tonin za predlog za razpravo o odgovoru.</p>
            </sp>
            <sp who="SDZ7:ToninMatej">

               <speaker>MAG. MATEJ TONIN (PS NSi):</speaker>

               <p>Spoštovani predsednik Državnega zbora, v skladu z 246. členom Poslovnika zahtevam
               razpravo o odgovoru predsednika Vlade.</p>
               <p>Zdi se mi izjemno pomembno, da se ta državni zbor kot najvišje zakonodajno telo
               pogovarja in ukvarja s tem, kako bomo uravnotežili naše javne finance. Prvič, na
               kakšen način, in drugič, s kakšno dinamiko. Predsednik Vlade, ne želim biti nesramen,
               ampak želel bi pa reči, ni dovolj biti samo proti, potrebna so tudi dejanja in
               ukrepi. Vi ste v svojih odgovorih marsikaj povedali, za kaj si prizadevate oziroma
               kakšno je vaše stališče, ampak sedaj moramo priti od teh stališč do konkretnih
               dejanj. Od vaših stališč do zakonskih predlogov. Zagotovo vam je znana Lafferjeva
               krivulja v ekonomiji, ki govori, da ko do določene meje povečuješ davčno stopnjo, se
               prihodki v proračunu sicer povečujejo, v neki stopnji pa se zadeva obrne. Jaz mislim,
               da se nekaj podobnega lahko zgodi prav pri dodatnem obdavčenju energetsko intenzivne
               industrije, ki je že sedaj zelo na meji rentabilnosti in še nadaljnje povečevanje
               davkov bi enostavno pomenilo izgubo delovnih mest, kar pa ponovno pomeni izgubo za
               državni proračun. Sami ste omenili nekonkurenčno stanje pri obdavčitvi dela. Jaz zelo
               nenavadno gledam določene socialiste v tem državnem zboru, da pristajajo na to, da je
               v Sloveniji dobiček manj obdavčen kot pa delo. Jaz mislim, da je to ena izmed stvari,
               ki bi jo morali nemudoma in takoj spremeniti. Trošarinska politika. Kamorkoli
               pridemo, nas avtoprevozniki opozarjajo, če je Slovenija res tako neumna, da skozi
               okno meče denar zaradi previsokih trošarin, da je naše gorivo postalo nekonkurenčno.
               Ključno za povečevanje prihodkov v državni proračun se mi pa kljub vsemu zdi
               izboljšanje poslovnega okolja. Tukaj mislim na debirokratizacijo, na poenostavitev
               postopkov, kjer je pomembno zlasti, da poenostavimo umeščanje v prostor in da tudi
               naredimo fleksibilnejši trg dela. Vse te debate, ki sem jih sedaj nanizal, se mi
               zdijo ključne, da o njih razpravljamo. Pred kratkim sem bral nek magnetogram, kjer
               ste celo vi pred, mislim da letom ali dvema, dejali, da je to nezaslišano, da se vse
               stvari v državnem zboru sprejemajo po nujnem postopku. Tudi vaša vlada nadaljuje
               sedanjo prakso. V tem niste popolnoma nič drugačni kot druge vlade, zato bi bilo
               dobro, da daste vaši vladni koaliciji navodilo, da vendarle o tako pomembnih stvareh,
               kot je uravnoteženje državnega proračuna, razpravljamo, in to poglobljeno
               razpravljamo. Zato upam, da bodo koalicijski poslanci tovrstno razpravo tudi
               podprli.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>O vašem predlogu bo Državni zbor tako kot o prejšnjem predlogu odločil jutri, 16.
               decembra 2014, v okviru glasovanj.</p>
               <p>Kot tretja sprašuje mag. Alenka Bratušek.</p>
            </sp>
            <sp who="SDZ7:BratušekAlenka">

               <speaker>MAG. ALENKA BRATUŠEK (PS ZaAB):</speaker>

               <p>Najlepša hvala. Spoštovana predsednika, ministrice, ministri, gospe in gospodje!</p>
               <p>Skoraj sto dni miniva od nastopa vaše vlade, in verjamem, da se boste strinjali z
               mano, da pravzaprav niste imeli sto dni miru ali časa, da bi pripravili potrebne
               ukrepe, da bi temeljito razmislili, kaj je potrebno v naslednjih korakih narediti za
               naše ljudi, našo državo. Živimo v časih, ko je treba hitro ukrepati, kjer je treba
               odločitve sprejemati pravzaprav vsak dan. Tako dela tudi vaša vlada, tako dela ta
               koalicija. Skoraj vsak zakon, ki ga dobimo na mizo s strani vlade, je treba sprejeti
               po nujnem postopku in tako rekoč čez noč. Prav, če mislite, da je to za nadaljnjo
               krepitev gospodarske aktivnosti potrebno. Prav, če mislite, da je to potrebno tudi za
               blaginjo ljudi. Veste, v naši poslanski skupini smo kar nekaj teh predlogov vlade,
               koalicije, podprli. In tudi naprej bomo delovali tako, če bomo ocenili, da je to
               dobro za državo in za blaginjo državljanov potrebno. Ne razumem pa, zakaj je vladni
               koaliciji tako težko podpreti vsak naš predlog. Predlog, ki pride s strani opozicije.
               Za vse je potreben strateški premislek in iskanje sistemskih rešitev. Pa naj gre za
               reševanje človeških življenj, primer somalijske deklice, ali reševanje državnega
               premoženja, primer Petrola. Energetski zakon je bil pripravljen in sprejet pod našo
               vlado. Zahteven zakon, veliko je bilo usklajevanja, veliko je bilo sprememb. Nujna je
               bila uveljavitev zaradi spoštovanja evropskih pravil. Časa nismo imeli veliko. In,
               ja, naredili smo eno napako. Iz zakona smo izpustili del, ki se nanaša na tako
               imenovani tihi prevzem Petrola. Petrol je pomembno strateško podjetje za našo državo.
               Infrastruktura, plinovodi, so posredno v lasti Petrola, zato je strateško pomembno
               podjetje. V medijih smo lahko v zadnjem mesecu zasledili, da se s Petrolom dogaja
               nekaj podobnega, kot se je pred leti dogajalo z Merkurjem, Istrabenzom, Mercatorjem.
               Prodaja pod mizo.</p>
               <p>Zakaj, gospod Cerar, je tako težko podpreti naš predlog in te stvari preprečiti?</p>
               <p>Zakaj je tako težko podpreti nekaj kar je prav gotovo v interesu države in ljudi?
           </p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja predsednik Vlade dr. Miro Cerar.</p>
            </sp>
            <sp who="SDZ7:CerarMiro">

               <speaker>DR. MIROSLAV CERAR:</speaker>

               <p>Hvala lepa poslanki Alenki Bratušek za vprašanje.</p>
               <p>Naj najprej na kratko odgovorim na tisti del, ki se tukaj sedaj ponavlja, zakaj po
               nujnem postopku vlagamo zakone. Enostavno zato, ker je ta vlada nastopila svojo
               funkcijo, svojo vlogo v momentu, ko je treba neke nujne ukrepe sprejeti. Tudi ko sem
               sam pred leti, kot je bilo omenjeno, gospod Tonin je to omenil, pisal o tem kritično,
               nisem pisal tako, kot je rekel on, ampak je bil tam še dodatek, da je razumljivo, da
               vlada mora včasih vlagati zakone po nujnem postopku in jih parlament tudi na ta način
               sprejemati, če se mudi, če je za državo to izjemnega pomena itn. Ravno v tistem času
               je bilo to v nekem hipu pomembno, da pa se s tem ne sme pretiravati. In zagotavljam
               vam, da ta vlada v prihodnjem letu ne bo s to prakso na ta način nadaljevala, kajti
               ti roki bodo potekli. Potem smo pred izzivi, ki terjajo redne postopke, kjer bomo
               lahko normalno stvari sprejemali v normalnih časovnih okvirjih. Tako da ni skrbi
               glede tega. Sedaj pa je situacija res nekoliko urgentna, ker smo bili pol leta brez
               vlade in potem nastopili vlado v času, ko je treba pač nujne ukrepe sprejeti, če
               želimo iziti iz krize.</p>
               <p>Moram reči, da Petrol je zame osebno, po mojem mnenju za državo zelo pomembna
               naložba, zato te problematike ne obravnavamo površno ali brezbrižno. In to, da je
               vlada dala pravzaprav negativno mnenje k predlogu, ki ste ga vložili, ni bilo
               mišljeno v tej smeri, da bi zanemarjali ta problem. Nasprotno. Vlada in pristojna
               ministrstva, predvsem za finance in za gospodarstvo, zelo pozorno spremljata to
               problematiko, in prav tako upam, da jo spremlja tudi SDH, pri čemer pa seveda
               utemeljitev našega mnenja dejansko stoji na razlogih, ki ste jih povedali. To je, da
               predlog ni ne celovit in ne sistemski, zato moramo tukaj zavzeti odklonilno mnenje.
               Vi izhajate iz predpostavke, torej predlagatelji zakona, da je Petrol za državo
               naložba strateškega pomena. Mesto za to, kaj je res strateškega pomena, je v
               strategiji, torej v aktu, ki se imenuje Strategija upravljanja kapitalskih naložb
               države. Vi veste, da je ta strategija tik pred tem, da bo v končnem osnutku
               obravnavana na vladi in bo že v začetku prihodnjega leta obravnavana tudi v tem
               spoštovanem zboru. Ravno zdaj, ko smo priča privatizaciji teh 15 podjetij, vidimo,
               kako pomembno je, da se taki procesi ne počnejo brez zadosti vnaprej premišljene
               strategije. Zato želimo celotno upravljanje z državnim premoženjem zdaj postaviti na
               neke čvrste temelje skupaj z vami, spoštovane poslanke in poslanci. Zato bomo, potem
               ko bomo to obravnavali na vladi, predhodno tudi s socialnimi partnerji, začeli
               intenzivno razpravo o tej strategiji upravljanja državnih naložb v državnem
               zboru.</p>
               <p>Situacija v Petrolu je takšna. Država ima danes v Petrolu 24,87 % delnic, in tako na
               prevzem ali prodajo drugih lastnikov nima vpliva. Petrol deluje na področju
               maloprodaje naftnih derivatov, torej povsem tržne dejavnosti, država pa zaradi
               njegovega prevladujočega položaja ceno regulira. Po Zakonu o SDH to naložbo težko
               opredelimo kot strateško. Enako velja za deleže, ki jih ima Petrol v Gen-I, d. o. o.,
               in Geoplinu. Glede na lastništvo infrastrukture in položaj neodvisnega operaterja
               prenosnega omrežja pa je pomemben predvsem sedanji 100-procentni delež Geoplina v
               družbi Plinovodi. Tu namreč gre za infrastrukturo, ki je za državo strateškega
               pomena, in v skladu z omenjenim zakonom mora država v njej ohraniti lastniško
               kontrolo z najmanj 51-procentnim deležem. In v takih primerih bomo v skladu s
               strategijo, ki jo bomo opredelili, opredelili, kako ravnati s firmami takšnega
               pomena. Do tedaj pa bomo informacijo o transakcijah z delnicami Petrola skrbno
               spremljali in enako pričakujem tudi od SDH.</p>
               <p>Kot rečeno, pa je pred nami izziv, ki sem ga večkrat napovedal, in to je ta
               strategija, s katero zelo pospešeno zdaj delamo, da bo čim prej predložena Državnemu
               zboru. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Mag. Alenka Bratušek ima zahtevo za dopolnitev odgovora.</p>
            </sp>
            <sp who="SDZ7:BratušekAlenka">

               <speaker>MAG. ALENKA BRATUŠEK (PS ZaAB):</speaker>

               <p>Najlepša hvala.</p>
               <p>Z novelo energetskega zakona želimo ali pa smo želeli, brez vaše podpore na žalost
               to ne gre, preprečiti tihi prevzem Petrola, preprečiti, da bi nekdo uspel priti do
               tako imenovanega kontrolnega deleža, gospod Cerar. To je vse. In glede na vse navedbe
               v medijih, se nam mudi, zato smo želeli dobiti podpise od poslancev vaše stranke,
               Stranke Mira Cerarja, od poslancev koalicije. Nimamo časa razmišljati, čakati,
               pripravljati strategijo. Kot sem rekla, zdaj že več kot 14 dni hodimo okoli in
               prosimo, da nam pomagate sprejeti zakon, ki bi vladi omogočal, da prepreči, jaz bom
               kar rekla glede na preteklo prakso, tajkunizacijo Petrola. Vladi bi z zakonom to
               omogočili. Če mislite, da je to prav, da se dogaja, bo pač vlada dala soglasje. Jaz
               ne vem, če sploh kdo lahko razume, zakaj nam pri tem ne pomagate, zakaj nam pri tem
               ne pomaga vsaj vaša stranka, če že drugih koalicijskih vaših partnerjev ne moremo
               prepričati. Res je, da ste v zvezi z državnim premoženjem, prodajo le-tega in
               upravljanjem večkrat menjali stališče tako vi kot vaša stranka. Ampak sedaj še ni
               prepozno. Lahko to naredimo, lahko to naredimo skupaj. Če bomo predolgo razmišljali
               oziroma če boste predolgo razmišljali in iskali sistemske rešitve, pa veste, kaj
               pravi slovenski pregovor: Po toči zvoniti je prepozno. Ampak odgovornost za to bo
               vaša.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja predsednik Vlade dr. Miro Cerar.</p>
            </sp>
            <sp who="SDZ7:CerarMiro">

               <speaker>DR. MIROSLAV CERAR:</speaker>

               <p>Hvala. Bom zelo kratek.</p>
               <p>Glede tega, da smo menjali stališča, bi rekel, da to ne drži. Če ste merili morda na
               odnos do privatizacije, smo imeli vseskozi isti odnos. Rekli smo, da smo proti
               privatizaciji strateško pomembnih državnih podjetij, da pa v primeru, če bo kateri od
               postopkov privatizacije pripeljan do faze, ko ga več ne bo mogoče zaustaviti brez
               izrecne in izredne in velike škode za državo, za ugled države, kredibilnost brez
               odškodninskih ali kakšnih drugih pravnih postopkov, potem tega ne bomo storili.
               Dejansko se tukaj stališče ni spremenilo. Spremenile so se okoliščine. Mi se glede na
               okoliščine odzivamo v skladu z našim stališčem.</p>
               <p>Poudaril sem, da država ima tukaj 25 % delnic, če zaokrožim. Tukaj velja Zakon o
               prevzemih, ki varuje delničarje, in poudaril sem, da država spremlja dogajanje preko
               svojih ministrstev, preko strokovnih služb. Pa tudi verjamem, da SDH – Slovenski
               državni holding budno modri situacijo. Tako da je zaradi tega sprejeta ocena, ki smo
               jo podali, in vlada bo pri tem vztrajala. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Mag. Alenka Bratušek ima predlog za razpravo o odgovoru.</p>
            </sp>
            <sp who="SDZ7:BratušekAlenka">

               <speaker>MAG. ALENKA BRATUŠEK (PS ZaAB):</speaker>

               <p>Hvala.</p>
               <p>Skladno s poslovnikom predlogam, da se o tem v tem državnem zboru pogovorimo, ker
               gospod Cerar, se opravičujem, ampak jaz mislim, da pravzaprav sploh ne razumete, za
               kaj v tem primeru gre. Z energetskim zakonom bi vladi dali pravico oziroma možnost,
               da odloči o tem, ali je koncentracija enega lastnika lahko tako velika v Petrolu ali
               ne. Če mislite, da je prav, da se te stvari dogajajo tako, boste pač kot vlada dali
               soglasje. To je vse. Na eni strani govorite, da je pri strateško pomembnih podjetjih
               potreben temeljit razmislek kako in kaj, na drugi strani pa niste pripravljeni
               pomagati in ukrepati. Lahko bo prepozno.</p>
               <p>Kar se tiče druge privatizacije in menjavanja stališč. Jaz mislim, da je vsem, ki
               preberejo določene stvari, jasno, da so se te nekajkrat spremenile brez sprememb
               okoliščin. Ampak za Petrol je pa v tem trenutku okoliščina takšna, da bi s sprejetjem
               tega zakona te stvari lahko preprečili. Če vam je res za sodelovanje med koalicijo in
               opozicijo, če vam je res za to, da skupaj nekaj dobrega naredimo za to državo, res ne
               vem, zakaj je tak problem podpreti stvari, ki jih v dobri veri, za dobro države, za
               dobro ljudi pripravimo v opoziciji.</p>
               <p>Res je, tako kot je rekel kolega Tonin, treba je preiti od besed k dejanjem. Na
               žalost smo sedaj še vedno samo pri besedah. Še imate možnost, tudi vlada ali pa
               koalicija, da se v tem primeru premislite in nam pomagate.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>O vašem predlogu bo državni zbor odločil jutri, 16. decembra 2014, v okviru
               glasovanj.</p>
               <p>Kot četrti sprašuje gospod Franc Jurša.</p>
            </sp>
            <sp who="SDZ7:JuršaFranc">

               <speaker>FRANC JURŠA (PS DeSUS):</speaker>

               <p>Hvala za besedo, gospod predsednik. Lep pozdrav predsedniku Vlade, ministrski ekipi,
               kolegicam in kolegom ter ostalim, ki so v dvorani.</p>
               <p>Poslanska skupina Demokratične stranke upokojencev in tudi stranka že več mandatov
               vlaga napore v dolgoročno vzdržnost pokojninske blagajne. Na tem mestu ne bom
               ponavljal, koliko so upokojenci vsa ta leta že prispevali na račun vzdržnosti javnih
               financ, saj so nam ti podatki znani. Naši dosežki so razvidni med drugim iz sprejetja
               pokojninske reforme ter zaveze iz Zakona o Slovenskem državnem holdingu, kjer je
               eksplicitno določeno, da gre 10 % kupnine od prodaje kapitalskih naložb države za
               namene demografskega rezervnega sklada, ki nastane s preoblikovanjem Kada.</p>
               <p>Tudi v temu mandatu smo v stranki DeSUS dosegli soglasno podporo in zavezo
               koalicijskih partnerjev, da bomo poiskali dolgoročno vzdržne in demografskim
               spremembam prilagojene vire za zagotavljanje dostojnih pokojnin. V nadaljevanju
               koalicijski sporazum vključuje konkretno zavezo glede ustanovitve demografskega
               rezervnega sklada. Naj ga citiram: <q>"Koalicijski partnerji se strinjamo, da bomo v
               skladu z določbami Zakona o pokojninskem in invalidskem zavarovanju do 30. junija
               2015 sprejeli Zakon o ustanovitvi in delovanju demografskega rezervnega sklada, ki bo
               zagotovil dolgoročno stabilnost pokojninskega sistema. Zakon o demografskem rezervnem
               skladu bo poleg začetnih sredstev, ki so že določena v veljavni zakonodaji, opredelil
               tudi možna dodatna sredstva ter podrobneje določil poslovanje in upravljanje sklada."</q></p>
               <p>Glede na jasno določen rok ustanovitve demografskega rezervnega sklada, nas poslanke
               in poslance Poslanske skupine Demokratične stranke upokojencev in vse upokojence
               konkretno zanima:</p>
               <p>Kdaj točno bomo prejeli v sprejetje ta zakon?</p>
               <p>Naj samo omenim, da se je po zagotovilih bivše predsednice vlade že prejšnja vlada
               ukvarjala s tem vprašanjem, iskala možne vire financiranja, zato bi besedilo moralo
               vsaj v grobem že obstajati.</p>
               <p>Hkrati me zanima:</p>
               <p>Ali sploh potekajo oziroma kakšne aktivnosti potekajo v zvezi s tem in ali je znan
               nabor možnih virov financiranja sklada?</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja predsednik Vlade, dr. Miro Cerar.</p>
            </sp>
            <sp who="SDZ7:CerarMiro">

               <speaker>DR. MIROSLAV CERAR:</speaker>

               <p>Gospodu Jurši se zahvaljujem za vprašanje.</p>
               <p>Vsekakor vsi soglašamo, da je dolgoročna okrepitev kapitalskega temelja našega
               pokojninskega sistema nujna in potrebna. Gre tudi za temelj naše medgeneracijske
               solidarnosti, kajti prispevke vplačujemo vsi skupaj ne le zato, da imajo pokojnine
               naši starši, ampak tudi za sebe. In predvsem tudi mladim moramo dati neko trdno
               zavezo, da bodo sami po upokojitvi deležni dostojne in varne pokojnine. Zato
               razmišljamo o tej koalicijski zavezi, ki ste jo omenili, že zdaj intenzivno v vladi,
               kljub temu da se ta hip ukvarjamo z nekaterimi drugimi zadevami prioritetno. Prav v
               naslednjih mesecih bomo odprli to razpravo zelo intenzivno in skušali v tej časovnici
               priti do tudi zakonskih rešitev. Če bi se za kakšen mesec morda zadeva zamaknila, bo
               to smiselno pod pogojem, da bi prišli na koncu do takšnih rešitev, ki bodo vzdržale,
               ki bodo dolgoročno pomembne, pri čemer moramo tudi vedeti, da moramo zaradi drugih
               obvez, ki jih imamo tudi širše, glede na priporočila Sveta EU, zagotoviti to
               dolgoročno vzdržnost pokojninskega sistema.</p>
               <p>Vlada pristopa k temu problemu na podlagi nekaterih že opravljenih študij in
               simulacij. Veste, da je bila recimo že sprejeta ocena finančnega potenciala
               demografskega rezervnega sklada Centra poslovne odličnosti Ekonomske fakultete
               Univerze v Ljubljani. Imamo tudi izdelavo ocene dolgoročnih potreb pokojninskega
               sistema Inštituta za ekonomska raziskovanja in tako naprej. Skratka, to so neke
               kakovostne študije, ki kažejo, kako bi se bilo mogoče tega problema lotiti. Že zdaj
               zagotavljam, da bo ta problem obravnavan v širokem dialogu. To ne bo zgolj tema
               znotraj nekih strank morda v koaliciji, tu bo treba vzpostaviti širši dialog tudi v
               parlamentu. Ključni izziv tega demografskega rezervnega sklada je, kot ste omenili,
               njegovo financiranje, torej kako postopno ustvariti kapitalsko podlago, se pravi
               oblikovati neko premoženje, iz donosnosti katerega bomo lahko zagotavljali
               dofinanciranje potreb pokojninskega sistema. Naslednji ključni izziv pa je, kot
               veste, kako, kdaj in pod katerimi pogoji bomo črpali potem sredstva iz tega sklada.
               To bi bilo možno tako, da bi se po nekih simulacijah in študijah, tudi teh, ki sem
               jih omenil, vsako leto zagotovilo neko obsežno proračunsko financiranje sklada in se
               tako v obdobju, recimo 10 let, okvirno gledano, ustvarilo neko zadostno premoženje za
               pokrivanje vsaj dela obveznosti, ki jih za financiranje pravic vsako leto namenjamo
               iz proračuna. Med naborom finančnih virov se kot možnosti omenjajo predvsem davčni
               viri, ob sedanjem premoženju Kada in naložbah v ZPIZ v Zavarovalnici Triglav. Seveda
               pa pridemo pri tem do ključnega problema, ki ga nenehno omenjamo danes oziroma te
               dneve in te mesece, to je izziv javnofinančne vzdržnosti, kajti vsi ti ukrepi so
               sprejemljivi samo v okvirih javnofinančne vzdržnosti. Tako na Ministrstvu za finance
               in Ministrstvu za delo že ocenjujejo, da je praktično zelo težko verjeti, da bi se v
               obdobju, ko se zadolžujemo za tekoče financiranje proračuna, še dodatno zadolževali
               za ta namen, pri čemer ni gotovo, da bi raven donosnosti iz tako ustvarjenega
               premoženja dosegala ali presegala strošek financiranja, torej obresti zadolževanja.
               Ne glede na te dileme, ki jih bo treba razrešiti – in tu res pričakujem široko debato
               in tudi podporo stroke – je jasno, da bomo morali rešitve pri zasledovanju cilja
               dostojnih pokojnin iskati tudi v povezavi z večjo vlogo drugega stebra, torej v
               kombinaciji prejemkov tako iz obveznega kot tudi iz prostovoljnega dodatnega
               pokojninskega zavarovanja.</p>
               <p>Lahko vam povem, da Vlada na to še kako intenzivno misli in da je to ena tistih prvih
               nalog, ki se jih bo lotila v prihodnjem letu. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Gospod Franc Jurša ima zahtevo za dopolnitev odgovora.</p>
            </sp>
            <sp who="SDZ7:JuršaFranc">

               <speaker>FRANC JURŠA (PS DeSUS):</speaker>

               <p>Ja, malo drugače bom postavil zadevo. Gospod predsednik, če v poslanski skupini kot
               tudi v stranki Demokratične stranke upokojencev ne bomo začutili zadostne aktivnosti
               na tem področju, vam zagotavljam, da bomo to isto vprašanje postavili čez tri do
               štiri mesece. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima predsednik Vlade dr. Miro Cerar.</p>
            </sp>
            <sp who="SDZ7:CerarMiro">

               <speaker>DR. MIROSLAV CERAR:</speaker>

               <p>Kot predsednik Vlade in član koalicije z Desusom seveda pričakujem to vašo aktivnost.
               Pričakujem tudi aktivnost ostalih dveh strank v koaliciji, da nas boste spomnili, če
               bi bili morda kje prepočasni. Vsekakor pa bomo na tem delali in upam, da posebna
               opozorila ne bodo potrebna. Bo pa potrebna vsebinska diskusija. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Predsedniku Vlade se zahvaljujem za podane odgovore.</p>
               <p>V skladu z 247. členom Poslovnika Državnega zbora prehajamo na poslanska vprašanja,
               postavljena na 2. seji Državnega zbora.</p>
               <p>Minister za finance dr. Dušan Mramor bo odgovoril najprej na vprašanje mag. Branka
               Grimsa v zvezi s politiko trošarin.</p>
            </sp>
            <sp who="SDZ7:MramorDušan">

               <speaker>DR. DUŠAN MRAMOR:</speaker>

               <p>Spoštovani!</p>
               <p>Vprašanje se je nanašalo na politiko oblikovanja trošarin. Pri oblikovanju politike
               trošarin na goriva v Sloveniji Vlada Republike Slovenije upošteva tako cilje
               ekonomske politike, zaveze na področju doseganja okoljskih ciljev kot tudi
               gospodarsko situacijo in proračunski vidik, saj so prihodki od trošarin na energente
               pomemben in stabilen proračunski vir. Višina trošarin je rezultat premisleka o
               ustreznem ravnotežju med navedenimi dejavniki. Izpostavljam pa, da je trošarina le
               eden izmed elementov, ki oblikujejo drobnoprodajno ceno energenta. Na drobnoprodajne
               cene energentov v Sloveniji tako vplivajo tudi spremembe drugih dajatev, ki pa so
               predmet politik drugih resorjev. Trenutno so povprečne drobnoprodajne cene pogonskih
               goriv v Sloveniji v primerjavi s sosednjimi državami res višje le v Italiji. Ob tem v
               Sloveniji količina pogonskih goriv, od katerih je obračunana trošarina, v letošnjem
               letu v primerjavi z enakim obdobjem lani ostaja nespremenjena. Poudarjam –
               nespremenjena. Prav tako se ohranjajo stabilni prihodki trošarin od pogonskih goriv,
               ob tem da so se za dizel letošnji prihodki od trošarin povečali v primerjavi z enakim
               obdobjem lani, pri bencinu pa so prihodki od trošarin nižji. Višina trošarine prek
               drobnoprodajne cene v Sloveniji le omejeno vpliva na sektor avtoprevozništva. Za
               prevoz blaga in potnikov lahko upravičenci, ki imajo sedež podjetja v državah
               članicah EU ali EFTA, uveljavljajo vračilo trošarine v višini razlike med veljavno
               trošarino ter minimalno trošarino, določeno z evropsko direktivo. Dodatno so v
               Sloveniji omogočena vračila dela trošarine še za nekatere panoge, in sicer
               kmetijstvo, gozdarstvo, gradbeništvo, strojegradnja ter pogon motornih vozil. Pri
               rabi energentov, sedaj pa za ogrevanje, sedanja politika trošarin ni namenjena
               spodbujanju rabe okoljsko manj sprejemljivih energentov, to je ekstra lahkega
               kurilnega olja, KO-EL, kot ga imenujemo. V skladu z okoljskimi cilji se spodbuja
               prehod na zemeljski plin ter obnovljive vire energije. Konkurenčnost drobnoprodajnih
               cen s sosednjimi državami na povpraševanje po tem gorivu ne vpliva, saj se v skladu s
               trošarinsko zakonodajo nakup in prevoz tega kurilnega olja v Slovenijo šteje za vnos
               energenta, kar pomeni, da je treba obračunati in plačati trošarino v Sloveniji. Pri
               lahkem kurilnem olju količine v zadnjih letih vztrajno padajo na račun povečevanja
               rabe drugih virov, milejših zim in varčnejše rabe energentov. Po podatkih te
               energetske bilance Republike Slovenije za leto 2014 je za leto 2014 ocenjeno, da bo
               končna poraba kurilnega olja za 26,4 % manjša kot v letu 2013. Končna poraba energije
               iz obnovljivih virov energije pa bo v letu 2014 za 8 % višja kot v letu 2013.
               Največji delež, 81,4 %, obnovljivih virov energije in neobnovljivih industrijskih
               odpadkov bo v letu 2014 predstavljal les in druga lesna biomasa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Mag. Branko Grims ima zahtevo za dopolnitev odgovora.</p>
            </sp>
            <sp who="SDZ7:GrimsBranko">

               <speaker>MAG. BRANKO GRIMS (PS SDS):</speaker>

               <p>Hvala.</p>
               <p>To je bil perfekten birokratski odgovor, ki pa v ničemer ni odgovoril na tisto
               dilemo, ki sem jo jaz postavil v svojem vprašanju. Namreč, vsaka davčna, tudi
               trošarinska politika bi morala biti v funkciji nekega pozitivnega spodbujanja,
               razvojnega spodbujanja ravnanja posameznikov. Sedanje stanje je pa ravno nasprotno.
               In tudi izgovarjanje na prejšnje leto je seveda brezpredmetno, ker točno isto sem
               opozarjal tudi prejšnje leto. V čem je problem? Pri nas so trošarine tako
               nesorazmerno visoke, da imajo avtoprevozniki prav pod grožnjo sankcije v svojem
               lastnem podjetju nalogo, da če gredo ven, morajo zunaj tankati. Isto se dogaja vsem
               ostalim. Vsi navadni državljani in državljanke, ko gredo v tujino, če kdo pozabi
               tankati, poslušaš potem, joj, sem pozabil tankati, kakšno napako sem naredil.
               Skratka, imamo neko stanje, ki spodbuja ljudi k napačnem ravnanju. V čem je to
               ravnanje napačno? Veste, tiste vožnje, ki se pri nas opravijo, ali domačih ali tujih,
               se opravijo v vsakem primeru. Samo če ti tankaš izključno v tujini, to pomeni, da si
               vse davke, trošarine in vse prepustil nekomu drugemu, nekomu v tujini, bogatiš tujo
               državo. Svinjarija ostane pa v Sloveniji. To je v resnici rezultat sedanje politike.
               Kot, recimo, govoriti o vprašanju, kako posamezna višina trošarine vpliva na ravnanje
               ljudi, pa reči, mile zime, je zelo lepo, ampak to nima kaj dosti s tem opravka, o
               čemer mi danes govorimo. Kaj je ključni problem? 47 milijonov evrov, smo lahko
               prebrali, je uradno priznano, da je bilo izpada iz prihodkov trošarin, glede na
               načrtovano, iz preprostega razloga, ker so trošarine nesorazmerno prevelike,
               nerazumno prevelike.</p>
               <p>In me samo zanima: 
                   Ali bo kdo za to odgovarjal? Ali boste vi prevzeli odgovornost? 
               Kaj boste storili, da se te stvari <gap n="…"/> <stage type="inaudible">/ izklop mikrofona/</stage></p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Dr. Dušan Mramor odgovarja.</p>
            </sp>
            <sp who="SDZ7:MramorDušan">

               <speaker>DR. DUŠAN MRAMOR:</speaker>

               <p>Ja, mi je zelo žal, da smatrate številke kot birokratski odgovor. Številke so pač
               dane. Če bi bile trošarine previsoke, potem bi to pomenilo, da se bi zmanjšale
               količine. Količine prav pri dizlu pa so se povečale glede na prejšnje leto. Nam je
               bilo ključno pri tem določanju trošarin, kaj se dogaja s količinami v Sloveniji v
               primerjavi s količinami v Avstriji, Madžarski, Hrvaški in Italiji. Model določanja
               teh trošarin z vidika proračuna – to je samo z vidika proračuna – na pogonska goriva,
               ključni je ta premislek, ali v Sloveniji pri določeni višini trošarin začenja
               količina padati bolj, kot pada količina v sosednjih državah, kjer si lahko
               avtoprevozniki natočijo polne tanke. Ker to pač ni bil primer, so trošarine sledile
               taki politiki, kot so, in tukaj zaradi tega dodatnega izpada zagotovo ni bilo.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Mag. Branko Grims ima predlog za razpravo o odgovoru.</p>
            </sp>
            <sp who="SDZ7:GrimsBranko">

               <speaker>MAG. BRANKO GRIMS (PS SDS):</speaker>

               <p>Zelo zanimivo, da uradne ugotovitve, objavljene tudi v medijih, jih lahko preverite,
               posameznih institucij te države sedaj minister zanika. Tam je bilo zelo jasno
               povedano, da je prišlo do velikega izpada glede na načrtovano višino prihodkov iz
               naslova trošarin. Prebrali smo lahko številko 47 milijonov in obrazložitev v medijih
               je bila, da je ocena teh institucij prav to, da so bile trošarine nesorazmerno
               prevelike in tudi na tem področju Slovenija ni konkurenčna s sosednjimi državami.
               Zaradi specifične oblike, ki jo ima Italija, ki ima okoli morje, se je s tisto zelo
               težko primerjati. Poznajo pa oni določene druge ukrepe, in so jih poznali še bolj v
               preteklosti, s katerimi so to ne samo kompenzirali, ampak obrnili na glavo v
               določenem 50 kilometrskem pasu tam ob mejah, še to je treba povedati, ki govorimo o
               Italiji. No, ampak za nas so ključne Hrvaška, Madžarska, Avstrija, in tukaj je
               situacija popolnoma jasna. Ta obremenitev predstavlja sorazmerno velik poseg v
               kvaliteto ali pa, če želite, blaginjo ljudi na nekem področju, ki se mu ne da
               izogniti. Danes prevozi ali pa tudi kurjava enostavno niso noben luksuz. To je nekaj,
               kar danes moraš imeti ali pa preprosto ne moreš funkcionirati v modernem svetu. In
               zaradi tega je pri teh stvareh treba upoštevati vse tiste vidike kot pri katerikoli
               drugi obliki davčne politike. Predvsem to, da se usmerja ljudi v bolj racionalnem
               ravnanju, po eni strani, in po drugi strani, da ima od tega država ob upoštevanju
               prvega pogoja kar največ. Pri trošarinski politiki očitno stvari niti slučajno niso
               dobre, niso ustrezne. Dovolj o tem govorijo številke, ugotovitve Umarja, vseh drugih
               institucij, ki so se s tem ukvarjale, o tem lahko veliko beremo, o tem pa se očitno
               ne želi odkrito spregovoriti v Državnem zboru Republike Slovenije. Ampak tukaj gre za
               vprašanje odgovornosti za nekaj, kar je pomemben prihodek proračuna in po drugi
               strani sorazmerno veliko breme za navadne ljudi in ne nazadnje tudi podjetnike, tudi
               za gospodarstvo.</p>
               <p>Zato predlagam, da Državni zbor Republike Slovenije o tem opravi razpravo na eni od
               prihodnjih sej.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>O vašem predlogu bo Državni zbor odločil jutri, 16. decembra 2014, v okviru
               glasovanj.</p>
               <p>Minister za finance, dr. Dušan Mramor bo odgovoril na vprašanje mag. Marka Pogačnika
               v zvezi z izvedbenim zakonom o fiskalnem pravilu.</p>
            </sp>
            <sp who="SDZ7:MramorDušan">

               <speaker>DR. DUŠAN MRAMOR:</speaker>

               <p>Hvala lepa. Spoštovani!</p>
               <p>To vprašanje je bilo podano pred približno mesecem dni in takrat je bilo relevantno.
               Sedaj je pa Vlada na svoji 12. redni seji 4. decembra sprejela besedilo predloga
               zakona o fiskalnem pravilu in ga poslala v Državni zbor. Jaz sem njegovo vsebino tudi
               predstavil na vseh poslanskih skupinah. Če pa izkoristim ta čas, pa grem skozi
               določene elemente te vsebine, da pojasnim, kaj ta zakon vsebuje. Mi vemo, da je
               osnova za zakon o fiskalnem pravilu pravzaprav sprememba ustave. Za spremembo ustave
               pa je osnova pogodba o stabilnosti, usklajevanju in upravljanju v ekonomski in
               monetarni politiki ali tako imenovan fiskalni akt, ki ga je sprejela Evropska unija,
               da bi koordinirala fiskalne politike svojih članic predvsem v okviru evroobmočja.
               Tukaj so zelo stroga pravila o tem, kako morajo izgledati fiskalna politika in
               fiskalni rezultati. Tem pravilom je sledila tudi vlada, ko je pripravila ta novi
               zakon o fiskalnem pravilu. Pri tem je morala upoštevati, pa ne samo to pogodbo, se
               pravi ta fiskalni akt, ampak tudi določila ustave, ki so bolj stroga od določil same
               pogodbe, ker po določilu ustave mora biti na srednji rok proračun uravnotežen brez
               zadolževanja. To se pravi, da sme biti deficit enak 0. Medtem ko je po pogodbi možno
               imeti strukturni deficit minus 0,5 %. Se pravi, ta omejitev je dodatna, kar pomeni,
               da smo bili bolj strogi, kot je stroga Evropska unija. Znotraj tega je določeno
               število posebnih točk, ki se tičejo najprej fiskalne pravila. To se pravi, da ta
               fiskalni pakt omogoča določitev srednjeročnega fiskalnega cilja v razponu, ki navzgor
               ni omejen, navzdol pa je omejen s strukturnim deficitom v višini 0,5 %. Kot sem že
               prej rekel, naše fiskalno pravilo ima omejitev 0 %, ker je tako zapisano v ustavi.
               Drug tak element, ki je ključen, je določitev minimalne vrednosti srednjeročnega
               cilja. Mi vemo, da ta srednjeročni cilj 0, lahko pa se giblje strukturni deficit od
               minus 0,5, navzgor ni omejen, in hkrati dejanski deficit proračuna minus 3 %. To so
               meje, kjer se lahko giblje, vendar v celem območju, se pravi srednjeročnem obdobju
               mora biti izravnan.</p>
               <p>Fiskalni pakt določa, da so lahko izjeme, kadar so posebne izjemne okoliščine. Ta
               predlog zakona, ki smo ga sprejeli na vladi, omogoča odstopanje od načela
               srednjeročne uravnoteženosti v obdobju resnega gospodarskega upada ali v primeru
               naravnih in drugih nesreč ali drugi nepredvidenih dogodkov, na katere ni mogoče
               vplivati, če imajo ti dogodki pomembne posledice na finančno stanje sektorja države.
               Tukaj smo sledili neposredno temu fiskalnemu paktu.</p>
               <p>Poleg tega je določen, kadar pride do odstopanj, tudi korekcijski mehanizem. Ta
               mednarodna pogodba, ta fiskalni pakt predvideva sprožitev korekcijskega mehanizma, če
               pride do odstopanja, ki ni posledica izjemnih okoliščin. V primeru izjemnih okoliščin
               torej ni treba, da se korekcijski mehanizem sproži znotraj tega časa, v katerem te
               izjemne okoliščine trajajo, se pa mora sprožiti potem, ko so te izjemne razmere
               končane.</p>
               <p>Mogoče bi še poudaril, na kakšen način se lahko porabijo presežki. Zakon določa, da
               kadar imamo presežke prihodkov nad odhodki, se ti presežki shranijo na posebnem
               računu in se uporabljajo potem za pokrivanje primanjkljajev v času izjemnih okoliščin
               oziroma odplačilu glavnic dolga. Toliko mogoče za zdaj.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Minister za finance, dr. Dušam Mramor bo odgovoril na vprašanje mag. Andreja Širclja
               v zvezi z ukrepi glede agresivnega davčnega planiranja.</p>
            </sp>
            <sp who="SDZ7:MramorDušan">

               <speaker>DR. DUŠAN MRAMOR:</speaker>

               <p>Hvala lepa za vprašanje.</p>
               <p>To je zelo vroča tema, kot vemo, tudi na evropski ravni, in to že nekaj časa, čeprav
               je pač, bi rekel, zdaj javnosti bolj poznana ob primeru Junckerja. Po našem mnenju
               davčna politika ne more in ne sme biti ključni kazalec privlačnosti poslovnega okolja
               določene države. Lahko je eden od kazalcev ustreznosti poslovnega oziroma podpornega
               okolja. Kljub temu našemu mnenju smo v okviru davčne reforme 2006 pa tudi kasneje v
               bistvu določili davčne stopnje in pa oženje davčne osnove, ki je naredila Slovenijo
               izjemno konkurenčno na področju davka od dohodkov pravnih oseb. Po davčni stopnji smo
               peta država z najnižjo davčno stopnjo, 17-odstotno, prva in druga sta Bolgarija in
               Irska z 10 in z 12,5-odstotno. Poleg tega smo določili tudi oženje davčne osnove
               predvsem z olajšavami za splošne investicije in investicije v raziskave in razvoj in
               tako naprej. Kljub temu v skladu z načelom zakonitosti davčni organ odloča v davčnih
               zadevah samostojno v okviru in na podlagi mednarodnih pogodb, ki obvezujejo Slovenijo
               v okviru zakona in splošnih aktov. Zato dogovorov, tako kot smo imeli primer pri
               Luksemburgu, glede drugačne davčne obravnave ni mogoče sklepati. Drugačno ravnanje bi
               pomenilo škodljivo davčno prakso in kršitev načela enake davčne obravnave zavezancev.
               Da bi mi šli v to smer ni možnosti, saj Slovenija kot članica EU in OECD je zelo
               aktivna v teh telesih pri oblikovanju zakonodaje, in tako kot nekatere druge države
               izjemno podpiramo dejavnosti na ravni EU in OECD, kjer naj bi države uskladile v
               svoje ukrepe in aktivnosti, da bi se v bistvu takšna agresivna davčna politika
               posameznih držav omejila. Tukaj imamo celo vrsto aktivnosti. Najprej je ta base
               erosion and profit shifting – BEPS, to je zmanjševanje davčne osnove in preusmerjanje
               dobička. To je projekt, kjer je OECD izjemno aktiven in spreminja mednarodna davčna
               pravila s ciljem njihove prilagoditve globalni in digitalni ekonomiji, povezanosti
               davčnih sistemov in tako naprej. Slovenija tukaj zelo sodeluje.</p>
               <p>ECOFIN. Evropska unija je sprejela 9. decembra, to se pravi na zadnjem ECOFIN-u dve
               direktivi, spremembo direktive o matičnih in odvisnih družbah, tako da nimajo
               možnosti davčnega optimiranja oziroma da je ta možnost bistveno bolj omejena za te
               družbe, ki imajo svoje odvisne družbe po svetu, in direktivo o administrativnem
               sodelovanju na področju obdavčevanja, ki dejansko predpisuje, kako sodelujejo
               posamezni davčni organi. Poleg tega je naredila Evropska komisija akcijski načrt za
               okrepljen boj proti davčnih goljufijam in davčnim utajam, ki mu mi sledimo in imamo
               še poseben akcijski načrt, ki je pripravljen za ta BEPS, ki sem ga že omenil, na celi
               vrsti področij, ki naj bi omejeval takšno davčno agresivno politiko.</p>
               <p>Slovenija zelo sodeluje, v zadnjih dveh letih je posebno Nemčija zelo vidna na tem
               področju in podpisujemo in se pridružujemo vsem konvencijam. Slovenija pa seveda tega
               ne podpira.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Mag. Andrej Šircelj ima zahtevo za dopolnitev odgovora.</p>
            </sp>
            <sp who="SDZ7:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani predsednik. Spoštovani ministri, ministrice!</p>
               <p>Jaz bi na ta odgovor dal dodatna vprašanja v zvezi s tem. To, da smo mi člani
               Evropske unije, vsi vemo. To, da smo člani OECD, vsi vemo. Tudi Luksemburg, tudi
               Irska, tudi Ciper tudi Združeno kraljestvo, tudi Francija, tudi Nemčija so člani
               Evropske unije, so člani OECD in imajo pri davkih drugačne rešitve, spoštovani
               minister. Verjetno je marsikoga presenetila ta novica o tem, da se dogovoriš za
               davčno stopnjo, se pravi, če prideš v Luksemburg prideš na finančno ministrstvo, na
               davčno upravo in rečeš, poglejte, prenašam sedež v Luksemburg, prenesem toliko in
               toliko aktivnosti, zato mi dajte davčno stopnjo 1 %. To je seveda možno, in to je
               možno na podlagi zakonske določbe v Luksemburgu. In to je v skladu z EU. Če tu
               pogledate nekatere odzive, potem lahko rečemo, da tu ne gre za nobene offshore
               zadeve. Minister za finance Luksemburga je povedal, da je to popolnoma normalno, da
               je v skladu z zakonodajo. Potem je treba davčno harmonizirati in da je absolutno
               nujna koordinacija in približevanju davčnih politik v Evropi. To, spoštovani
               minister, vse vemo.</p>
               <p>Vendar jaz bi si želel odgovor:</p>
               <p>Kaj bo naredila Slovenija za to, da bo davčno konkurenčna na podlagi novih izsledkov
               in kaj bo naredila tudi na področju fizičnih oseb?</p>
               <p>Namreč tudi za fizične osebe imam informacije, verjetno bi jih morali imeti tudi vi,
               da lahko neka država neki osebi da rezidentstvo in reče: <q>"Poglejte, vi ste najbolj
               slavna operna pevka, zato vam damo rezidentstvo, vi ste najbolj slavni dirkač formule
               ena, zato vam damo rezidentstvo in vam damo nižjo davčno stopnjo."</q> In to je dogovor.</p>
               <p>In tu me zanima:</p>
               <p>Kaj bo naredila Slovenija za to?</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja minister za finance dr. Dušan Mramor.</p>
            </sp>
            <sp who="SDZ7:MramorDušan">

               <speaker>DR. DUŠAN MRAMOR:</speaker>

               <p>Glede tega, da bi različno obravnavali različne osebe oziroma podjetja, kot je bilo v
               Luksemburgu, pri nas ni nobene osnove. Mislim, da tudi tega mi ne podpiramo.
               Pridružujemo se tistim državam, ki tega ne podpirajo, in se vodijo na nivoju OECD in
               EU akcije, ki naj bi takšne dejavnosti zmanjšale in preprečile. S tega vidika
               Slovenija pač ne misli biti davčno konkurenčna na tak način, da različno obravnava
               praktično enake davčne zavezance. Druga stvar pa je, da poskušamo konkurirati z
               nižjimi davčnimi stopnjami in večjimi davčnimi olajšavami. Kot sem že rekel, posebej
               na področju obdavčenja premoženja in dohodkov iz premoženja je pa Slovenija šla
               mogoče že celo predaleč. Pri davku od dohodka pravnih oseb je druga stvar, tam smo
               med tistimi državami, ki so davčno najbolj konkurenčne v Evropi. Medtem ko pri
               obdavčenju donosov na premoženje smo pa verjetno kar med prvimi. Teh podatkov ta
               trenutek pri sebi nimam.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Mag. Andrej Šircelj ima predlog za razpravo o odgovoru.</p>
            </sp>
            <sp who="SDZ7:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani predsednik.</p>
               <p>Glede na odgovor ministra za finance in glede na realno stanje, ki je danes v
               Evropi, imam predlog, da Državni zbor v skladu s poslovnikom opravi razpravo. Prvič
               zaradi tega, ker mi imamo takšne davčne prakse, ampak kot je dejal luksemburški
               minister za finance, imajo takšne napredne davčne odločitve, kot se reče advance tax
               ruling, in so tudi uporabljene v Nemčiji, Franciji, Združenem kraljestvu in na
               Nizozemskem. To je vaš kolega minister za finance v Luksemburgu naštel. In vse je v
               skladu z evropskimi direktivami in vse je v skladu z OECD direktivami. Vsi so člani
               teh organizacij, vse te države. Tudi sedite skupaj na sestankih, ko se o tem
               pogovarjate. In če tu govorimo o davčni konkurenci – vi ste rekli, da bi to
               predstavljalo, prej ste omenili besedo, škodljivo davčno konkurenco. Ta skovanka je
               zelo znana. Tudi dejansko vemo, kaj pomeni – da bi to to pomenilo. Ali to pomeni v
               teh državah dejansko potem škodljivo davčno konkurenco? Jaz mislim, da je na podlagi
               teh informacij treba v davčnem sistemu in davčni politiki nekaj narediti, da bo
               Slovenija konkurenčnejša tudi na tem področju. Luksemburg je država, ki je po
               nacionalnem prihodku na prebivalca druga na svetu. Luksemburga nimamo za neko državo,
               ki ne bi spoštovala pravil Evropske unije, Evropske komisije in tako naprej. Težko
               govorimo to tudi za Združeno kraljestvo, težko govorimo tudi za Francijo, za Nemčijo.
               In tu imamo zdaj neke nove informacije o tem, da imajo tam neka drugačna pravila.
               Strinjam se, da smo sprejeli direktive, obrestno direktivo, da smo sprejeli tako
               imenovano direktivo o tem, kje ima podjetje sedež. Vendar, spoštovani minister, jaz
               mislim, da bo ves kapital dejansko odšel oziroma se je že odselil v neke druge
               države. In zanima me, in jaz bi rad, da se opravi tu splošna razprava, kaj bo
               naredila Slovenija za to, da bo zadržala kapital, poleg tega da je treba zadržati
               tudi ljudi, predvsem tiste, ki so visoko izobraženi, in da bo privabila dodatni
               kapital. Tudi vi, mislim, da ste govorili o tem, da Sloveniji primanjkuje kapitala.
               In kot kažejo primeri teh držav, je davčna politika vseeno zelo pomembna. Vseeno je
               zelo pomembno, če imate tam toliko in toliko podjetij. Seveda so to podjetja, ki
               imajo poštni nabiralnik, kakorkoli že. Ampak to so zelo razvite države članice
               Evropske komisije, OECD, kjer se ta davčna pravila dejansko tudi sprejemajo in
               potrjujejo.</p>
               <p>Zaradi tega še enkrat predlagam, da se o tem opravi splošna razprava.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>O vašem predlogu bo Državni zbor odločil jutri, 16. decembra 2014, v okviru
               glasovanj.</p>
               <p>Minister za finance dr. Dušan Mramor bo odgovoril na vprašanje gospoda Andreja Čuša
               v zvezi z dvojno obdavčitvijo delavcev migrantov.</p>
            </sp>
            <sp who="SDZ7:MramorDušan">

               <speaker>DR. DUŠAN MRAMOR:</speaker>

               <p>Hvala lepa.</p>
               <p>V zvezi z dvojno obdavčitvijo dnevnih migrantov bi rad povedal, da je zmotno
               razumevanje, da so dohodki čezmejnih delovnih migrantov doseženi v tujini dvojno
               obdavčeni, saj se dvojno obdavčenje takih dohodkov odpravlja z metodo za odpravo
               dvojne obdavčitve, ki je določena z relevantno konvencijo o izogibanju dvojnega
               obdavčenja dohodka oziroma z metodo za odpravo dvojne obdavčitve, ki je določena v
               zakonu o dohodnini. Možnost dvojne obdavčitve se pojavi zaradi obdavčite dohodkov
               fizičnih oseb po načelu rezidentstva in po načelu vira dohodka, ki je splošno
               uveljavljeno v večini razvitih držav in od leta 2005 tudi v Sloveniji. Ker so
               rezidenti obdavčeni po načelu svetovnega dohodka, torej od dohodka, doseženega v
               državi rezidentstva in tudi izven njen, hkrati pa so obdavčeni tudi v državi, v
               kateri so doseženi ti dohodki, prihaja do situacij, ko si pravico do obdavčenja
               določenega dohodka lastita obe državi. V skladu z mednarodnimi standardi OECD je
               država rezidentstva dolžna odpraviti dvojno obdavčitev. S tem namenom je v konvenciji
               o izogibanju dvojnega obdavčevanja dohodka oziroma v zakonu o dohodnini vgrajena
               metoda za odpravo dvojne obdavčitve takega dohodka. Tako tudi rezidenti, čezmejni
               delovni migranti, ki zaradi opravljanja dela v tujini odhajajo v tujino in se dnevno
               ali najmanj enkrat tedensko vračajo v Slovenijo, dohodek pa dosegajo pri delodajalcu
               v tujini, od tega dohodka niso dvojno obdavčeni, saj se možnost pojava dvojne
               obdavčitve, ki nastane zaredi obveznosti plačila davkov v državi, v kateri je dohodek
               dosežen, kot tudi v državi rezidentstva, preprečuje tako, da se davek, ki ga mora
               rezident Slovenije od tega dohodka plačati v Sloveniji, zmanjša za davek, ki je bil
               od tega dohodka že plačan tuji državi. V Sloveniji tak rezident torej plača le
               razliko med davkom, odmerjenim v Sloveniji, in davkom, plačanim državi, v kateri je
               dohodek dosežen. Glede na navedeno je torej dvojna obdavčitev dohodkov čezmejnih
               delavcev migrantov že odpravljena.</p>
               <p>In še v pojasnilo konkretne situacije. V primeru čezmejnih delovnih migrantov,
               posebno tistih, ki delajo v Avstriji, zaradi različne ravni dohodka in tudi davka
               pravilno prihaja do višjega doplačila davka v Sloveniji, ki so ga zavezanci dolžni
               poravnati že ob prijavi tega dohodka med letom oziroma na letni ravni. Zaradi teh
               visokih doplačil je bila z letom 2009 uvedena posebna osebna olajšava, vendar je
               Ustavno sodišče v letu 2013 v zvezi z navedeno olajšavo ugotovilo, da ni utemeljena z
               vidika enake davčne obravnave zavezancev z dohodki, doseženimi v Sloveniji, in z
               dohodki, doseženimi v tujini, zato je bila ta osebna olajšava 1. 1. 2014 odpravljena.
               Glede na navedeno je s 1. 1. 2014 obdavčitev dohodkov rezidentov čezmejnih delovnih
               migrantov primerljiva z obdavčitvijo dohodkov rezidentov, ki dohodke iz zaposlitve
               dosegajo samo v Sloveniji.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Gospod Andrej Čuš ima zahtevo za dopolnitev odgovora.</p>
            </sp>
            <sp who="SDZ7:ČušAndrej">

               <speaker>ANDREJ ČUŠ (PS SDS):</speaker>

               <p>Hvala za odgovor na moje ustno poslansko vprašanje, postavljeno na zadnji seji
               Državnega zbora.</p>
               <p>Vseeno pa bi rad povedal, da sem z odgovorom nezadovoljen. Mislim, da je premalo
               konkreten in tudi kaže na to, da bo imela vlada Mira Cerarja do dnevnih migrantov, ki
               se raje zaposlijo v tujini, kot da so doma v Sloveniji na socialnih podporah,
               ignorantski odnos. Spremljal sem tudi podrobno aktivnosti civilne iniciative Apače,
               ki predstavlja, lahko rečemo, skoraj vse dnevne migrante s področja Štajerske,
               Koroške, Prekmurja. Teh je okrog 20 tisoč in so objavili tudi eno objavo, da je danes
               zadnji dan za vaš odgovor, torej vas kot ministra in vlade na novi predlog zakona o
               dohodnini.</p>
               <p>Ker sem to tudi prebral, me zanima:</p>
               <p>Ali so v tej smeri kakšne aktivnosti?</p>
               <p>Se s predstavniki civilne iniciative Apače srečujete?</p>
               <p>Ali res pripravljate kakšne spremembe ali pa novelo zakona o dohodnini?</p>
               <p>V končni fazi bi rad opozoril, da vseeno ni prav, da dodatno udarimo po ljudeh, ki so
               raje, kot da so doma socialni problem, šli v tujino s trebuhom za kruhom, pa vsi
               vemo, da ves zasluženi denar zapravijo v Sloveniji. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja minister za finance dr. Dušan Mramor.</p>
            </sp>
            <sp who="SDZ7:MramorDušan">

               <speaker>DR. DUŠAN MRAMOR:</speaker>

               <p>Res nisem povedal, kaj smo naredili v tem zadnjem času. Še pred mojim prihodom na
               Ministrstvo za finance so se izjemno intenzivno iskali rešitve. To, kar sem rekel
               glede Ustavnega sodišča, je pač dano dejstvo. Mi smo iskali potem rešitve v spremembi
               zakona o dohodnini, in sicer tako, da bi se povečal priznan znesek stroškov prehrane
               med delom kot trajen ukrep in zmanjšanje letne davčne osnove od dohodka iz delovnega
               razmerja iz tujine kot začasen ukrep za leti 2014 in 2015. Spremembo zakona smo mi
               pripravili in predložili Službi Vlade za zakonodajo. Služba Vlade za zakonodajo je
               menila, da je tak predlog neustaven in zato s tem tudi nismo nadaljevali. Mi
               nadaljujemo z iskanjem rešitev. Za enkrat moram reči, da smo bili neuspešni.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Gospod Andrej Čuš ima predlog za razpravo o odgovoru.</p>
            </sp>
            <sp who="SDZ7:ČušAndrej">

               <speaker>ANDREJ ČUŠ (PS SDS):</speaker>

               <p>Hvala za dopolnitev vašega odgovora.</p>
               <p>Rad bi povedal, da sem na tej spletni strani civilne iniciative Apače tudi sam
               prebral oziroma našel objavo, da se Vlada ne strinja z novelo Zakona o dohodnini, kot
               ste tudi sami povedali. To seveda pomeni, da koalicijske stranke, Stranka Mira
               Cerarja, Socialni demokrati in pa Demokratična stranka upokojencev, vedo, da je to
               problem, ampak nočejo, da bi se kaj premaknilo naprej. Ali je prava rešitev novela
               zakona o dohodnini ali pa na novo podpis meddržavnega sporazuma z Republiko Avstrijo.</p>
               <p>Jaz predlagam v skladu s poslovnikom, da opravimo o odgovoru ministra razpravo na
               naslednji seji Državnega zbora, saj gre žal za zelo velik problem. V resnici na ljubo
               se tudi vse več mladih in pa tudi drugih odpravlja na delo v tujino, in ni prav, da
               jih dodatno, lahko rečem, obdavčimo ali pa udarimo po žepih. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>O vašem predlogu bo Državni zbor odločal jutri, 16. decembra 2014, v okviru
               glasovanj.</p>
               <p>Minister za zunanje zadeve gospod Karl Viktor Erjavec bi danes moral odgovoriti na
               vprašanji gospe Ljudmile Novak v zvezi z reševanjem problematike reforme krajevnih
               uprav občin v deželi Furlaniji - Julijski krajini ter gospoda Marka Ferluge v zvezi z
               gospodarsko diplomacijo, vendar je danes odsoten zaradi udeležbe na Svetu za zunanje
               zadeve v Bruslju. Poslanko in poslanca sprašujem, če vztrajata pri ustnem ali morda
               želita pisni odgovor ministra. Pisni odgovor.</p>
               <p>Torej bo minister na vprašanje odgovoril pisno. Hvala.</p>
               <p>Minister za obrambo, gospod Janko Veber bo odgovoril na vprašanje gospe Erike
               Dekleva v zvezi z dolgoletnimi nerešenimi težavami uporabe vadišča Poček.</p>
            </sp>
            <sp who="SDZ7:VeberJanko">

               <speaker>JANKO VEBER:</speaker>

               <p>Hvala za besedo.</p>
               <p>Najprej tudi hvala za razumevanje, da lahko danes ustno odgovorim na vaše poslansko
               vprašanje, ki je bilo zastavljeno že na prejšnji seji, nanaša pa se na urejanje
               razmer na osrednjem vadišču Slovenske vojske na Počku, in sicer gre za urejanje
               razmer med občinami, ki so neposredno ob tem vadišču. Zagotovo pa ima najpomembnejšo
               vlogo prav občina Postojna. In v tem vmesnem obdobju lahko povem, da smo prioritetno
               pristopili k temu vprašanju. Počakali smo na izid rezultatov lokalnih volitev. Glede
               na novo sestavo občinskega sveta in glede na izvolitev županov smo potem tudi podali
               pobudo, da se čim prej organizira koordinacijska skupina, ki bo nadaljevala z delom.
               Gre za koordinacijsko skupino, ki jo imenuje občina Postojna oziroma župan občine
               Postojne in jaz kot minister s strani Ministrstva za obrambo. Vsaka stran predlaga
               tri člane. In lahko povem, da smo oboji že dali predloge. S strani Ministrstva za
               obrambo bo v koordinacijski skupini sodeloval državni sekretar, potem namestnik
               Generalštaba Slovenske vojske ter načelnik sektorja za civilno-vojaško sodelovanje
               Slovenske vojske. S strani občine Postojna smo ravno tako že prejeli obvestilo o
               sestavi njihove skupine, tako da je tudi podpisan dogovor o delovanju.</p>
               <p>V prejšnjem tednu smo imeli prvi delovni sestanek, na katerem sva se spoznala z
               županom in tudi nekaterimi člani te delovne koordinacijske skupine. Dogovor je, da se
               koordinacijska skupina sestane že v tem mesecu. 22. decembra bo potekel prvi takšen
               sestanek, kjer bodo naredili pregled vseh odprtih vprašanj in zadev, o kateri se je
               treba dogovoriti, da bomo lahko izvajali aktivnosti na osrednjem vadišču Slovenske
               vojske. Želim pa poudariti, da je to resnično vadišče, ki je ključno za nadaljnji
               razvoj Slovenske vojske. Če takšnega vadišča ne bi imeli v Sloveniji, bi seveda
               morali izvajati številne aktivnosti v tujini, kar je povezano z zelo velikimi
               stroški. Tako da smo zainteresirani, da to vadišče dejansko dobi tisto svojo vlogo
               tako v lokalni skupnosti kot seveda tudi v sistemu Slovenske vojske, ker je to
               najracionalnejši in najučinkovitejši sistem usposabljanja.</p>
               <p>Ta hip lahko povem, da smo tudi na prejšnji seji vlade dali soglasje k podpisu
               pogodbe za ureditev vojašnice v Postojni. Gre za vojašnico barona Andreja Čehovina.
               Soglasje je podano k pogodbi, ki je podpisana v višini 2,6 milijona evrov, in v letu
               2015 je predvidena realizacija v višini 350 tisoč evrov in v letu 2016 v preostali
               višini. Torej gre za dvoletni projekt. Ta vojašnica pa je namenjena temu, da prevzame
               del bremena, če lahko tako rečem, ki bi se sicer izvajal v vadišču Poček. Del
               logistike bo izvajan v Postojni, tako da se potem razbremeni tudi investicijsko tisti
               del vadišča, ki je namenjen za to, da bi recimo bili pripadniki Slovenske vojske ali
               pa tudi drugih vojska nastanjeni na samem vadišču. To bo organizirano po podpisu te
               pogodbe v Postojni in s tem tudi želim povedati, da zelo konkretno pristopamo k temu,
               da se stvari urejajo.</p>
               <p>Želimo pa si seveda, da bi bila tudi čim prej sprejeta odločitev o tem, da se uredi
               zemljiškoknjižno stanje oziroma da se s strani občine Postojna vendarle pristopi k
               temu, da podpišejo pogodbo o uskladitvi zemljiškoknjižnega stanja. S tem bi seveda
               bilo omogočeno Ministrstvu za obrambo, da zgradimo znotraj lokalne ceste, električno
               povezavo, ki jo potrebujemo za to, da bomo tudi v enem od svojih logističnih centrov
               ne uporabljali agregata, ampak električno energijo.</p>
               <p>Toliko v temu delu. Če pa bo vprašanje v nadaljevanju, bom še dopolnil odgovor.
               Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Prehajamo na vprašanja poslank in poslancev v prvem krogu.</p>
               <p>Najprej sprašuje dr. Vinko Gorenak, in to ministrico za notranje zadeve mag. Vesno
               Györkös Žnidar ter ministra za pravosodje mag. Gorana Klemenčiča.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK:</speaker>

               <p> Hvala lepa.</p>
               <p>Spoštovana ministrica, minister! Moje poslansko vprašanje se dejansko nanaša na
               tisto, s čimer bi se najverjetneje morala tako policija kot pravosodni sistem kot
               celota ukvarjati prioritetno že dve leti. Leta 2012 smo s takratne vlade poslali tako
               policiji kot generalnemu državnemu tožilcu gospodu Fišerju zaupna poročila Banke
               Slovenije, ki so se nanašala na sume storitve kaznivih dejanj. Zlasti na tako
               imenovane, v javnosti bolj znane – slabe kredite. Vi dobro veste, da je kasneje
               prišlo do tega, da smo bančni sistem v lanskem letu dokapitalizirali ali, po domače
               povedano, državljani so že drugič vrgli v slovenske banke praktično 5 milijard evrov.
               In to že drugič. Pravosodni sistem oziroma preiskovalno-pravosodni, kakorkoli ga
               imenujemo, mislim seveda na policijo, tožilstvo, sodstvo, dve leti po tem, ko so ta
               poročila dobili, moram reči, da me malo skrbijo rezultati. Skrbijo me pa preprosto
               zato, ker če se je policija takrat oglasila vsaj pri meni – in se je, mislim na
               Nacionalni preiskovalni urad – in so povedali, da rabijo nove ljudi, da rabijo še
               nekatere stvari, ki smo jih takrat zagotovili, vsaj na začetku leta 2013, se seveda
               na tožilstvu ni zgodilo nič. Na tožilstvu je gospod Fišer odigral vlogo poštarja.
               Napisal je spremni dopis pa je rekel: <q>"V prilogi vam pošiljam ti dve poročili."</q> In je
               to odstopil specializiranemu tožilstvu. Skratka, opravil ni nič. Absolutno nič.</p>
               <p>Jaz sem vama pravzaprav že naslovil pisno poslansko vprašanje tam enkrat v mesecu
               oktobru in sem oba spraševal, kakšen je zdaj rezultat po dveh letih na policijski
               strani in kakšen je rezultat na tožilski strani. In ali je eventualno že kaj na sodni
               strani. Seveda ta eventualno še danes velja iz temeljnega razloga, ker nisem
               pričakoval, da bi se v sodstvu že karkoli zgodilo, ker pač naše sodstvo ne
               funkcionira, drugega ne moremo temu reči. Vendar tisto, kar me je pa presenetilo, je
               pa to, da sem od vaju dobil izjemno izjemno različne podatke. Policija trdi eno o
               številu ovadb in o osumljencih ter v višini škode, tožilstvo pa je odgovorilo čisto
               nekaj drugega. Tako da moje današnje vprašanje je pravzaprav namenjeno temu, da se
               poenotita oziroma da slovenski javnosti povemo, kakšen je zdaj policijsko-tožilski
               rezultat zadeve, tako da bodo številke seveda iste in da ne bodo različne.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarjata ministrica za notranje zadeve mag. Vesna Györkös Žnidar ter minister za
               pravosodje mag. Goran Klemenčič.</p>
            </sp>
            <sp who="SDZ7:GyörkösŽnidarVesna">

               <speaker>MAG. VESNA GYÖRKÖS ŽNIDAR:</speaker>

               <p>Gospod predsedujoči, hvala za besedo. Gospod poslanec Gorenak, tudi vam hvala za
               vprašanje.</p>
               <p>Kot ste že sami ugotovili, to vprašanje je name že bilo naslovljeno v mesecu
               oktobru. Odgovorjeno je bilo 10. 11., zato bom v veliki večini lahko svoj podani
               odgovor le potrdila na podlagi dodatnega preverjanja teh podatkov v policiji. Kar se
               tiče teh zaupnih poročil Banke Slovenije. Policija mi je potrdila, da je prejela obe
               poročili, in sicer prvo z dne 10. 7., drugo z dne 24. 7. 2012, nanašali pa sta se na
               ugotovitve iz skrbnega pregleda določene banke oziroma na poslovne izide poslovanja
               bančnega sektorja v Sloveniji. Glede na to, da je tudi takrat bilo ugotovljeno, da ta
               poročila ne vsebujejo konkretne podlage za obstoj suma v določenih kaznivih dejanjih,
               pa je vendarle policija na podlagi še določenih prijav nekaterih subjektov in na
               podlagi lastne dejavnosti ter v sklopu usmeritev specializiranega državnega tožilstva
               pristopila k svojim zakonskim pooblastilom in je tako v obdobju od 1. 1. 2013 do 29.
               10. 2014 zaključila obravnavo 48 kaznivih dejanj, ki so bila storjena na območju
               Republike Slovenije. Od tega je 38 kaznivih dejanj bilo zaključenih s kazensko
               ovadbo, za 10 kaznivih dejanj pa je bilo po desetem odstavku 148. člena Zakona o
               kazenskem postopku podano poročilo na tožilstvo, ki se pošlje v primeru, ko na
               podlagi zbranih obvestil ni podlage za kazensko ovadbo. Od teh 38 kaznivih dejanj je
               bilo podanih 31 kazenskih ovadb, od tega je bilo na specializirano tožilstvo podanih
               18 kazenskih ovadb, ostala pa so bila podana na okrožna državna tožilstva. Kar se
               tiče višine ugotovljene premoženjske škode za teh 38 kaznivih dejanj, za katere je
               policija podala kazenske ovadbe, znaša 126 milijonov 611 tisoč 450 evrov; tu
               pojasnjujem, da v tistem prvem odgovoru, ki smo vam ga podali, je bila podana
               približna ocena domnevnih oškodovanj okoli, in sicer je bil takrat zapisan podatek
               112,4 milijona evrov. Kar se tiče trenutne obravnave, policija obravnava še 99 sumov
               kaznivih dejanj, povezanih s poslovanjem bank. O vseh teh so bila že obveščena
               pristojna tožilstva, in sicer večino usmerjajo tožilci specializiranega tožilstva,
               gre za 33 primerov, v ostalih primerih pa preiskovanje usmerjajo tožilci okrožnih
               državnih tožilstev.</p>
            </sp>
            <sp who="SDZ7:KlemenčičGoran">

               <speaker>MAG. GORAN KLEMENČIČ:</speaker>

               <p>Gospod predsednik, poslanke in poslanci!</p>
               <p>Dr. Gorenak, samo to bi dodal, Specializirano državno tožilstvo vodi trenutno – in
               to vas najbrž moti – 13 postopkov, kar je razlika od 18 kazenskih ovadb, o katerih je
               govorila kolegica ministrica za notranje zadeve, drugače so pa številke podobne. V
               tem ni nobenega misterija. Ko smo preverjali pri specializiranem državnem tožilstvu,
               nam je bilo povedano, kar tudi oba veva, da tožilci združujejo določene zadeve,
               prekvalificirajo določena kazniva dejanja. Te ovadbe se namreč nanašajo samo na 240.
               člen KZ, to je zloraba položaja ali zaupanja pri gospodarski dejavnosti. Dodal bi še
               nekaj. Vaše vprašanje, tako pisno kot danes ustno, se je nanašalo zgolj na tisto
               zaupno Banke Slovenije in temu je sledil tudi odgovor. Tako vprašanje kot odgovor pa
               sta kot taka nepopolna. Nekoliko bolj celovito vprašanje sem vsaj jaz dobil v začetku
               tega meseca od vašega poslanskega kolega in predsednika poslanske skupine, gospoda
               Tanka, ki sprašuje za celovito vprašanje, kaj je bilo storjenega glede revizij, ki so
               jih dale NKBM, NLB, poročila Banke Slovenije, pa tudi glede določenih ovadb, ki jih
               je Banka Slovenije ločeno dala. V poslovniško določenem roku bomo njemu tudi
               odgovorili. Mislim, da bodo ti podatki lahko bistveno bolj celovito prikazali, kako
               je s stanjem na področju preiskovanja tega kriminala. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Dr. Vinko Gorenak ima zahtevo za dopolnitev odgovora.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Bolj priložnost ministru, ker mu je časa zmanjkalo, se mi zdi, da je hotel še nekaj
               povedati.</p>
               <p>Vendar mi na nekaj niste odgovorili, minister. Glejte, policija pravi, da je podala
               38 kazenskih ovadb, tu pa mi pravijo, da so na tožilstvu prejeli 13 ovadb. Ne gre
               skupaj, za isto časovno obdobje. Jaz verjamem, da jih združujejo, ampak sem
               spraševal, koliko so jih prejeli. Prejeli so jih pa 38 na podlagi odgovora
               Ministrstva za notranje zadeve. Dobro, jih je 18, ampak tu piše pa 13. Mislim, da
               številke še vedno ne gredo skupaj. To je bolj časovna priložnost ministru.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Dopolnitev odgovora, prosim.</p>
            </sp>
            <sp who="SDZ7:KlemenčičGoran">

               <speaker>MAG. GORAN KLEMENČIČ:</speaker>

               <p>Hvala.</p>
               <p>Ne, policija je dala podatek in ministrica je dala podatek o 18. 13 jih ima pa
               trenutno v delu specializirano državno tožilstvo. To pa zato, ker jih je nekaj
               prekvalificiralo in dalo na okrožna državno tožilstva. Rad bi poudaril, glejte, na
               sodišču dejansko še nobenega od teh primerov ni. Ne bi se strinjal z vašo nekoliko
               cinično opombo, da pač na sodišču seveda ni česa pričakovati. Na sodišču ne more biti
               zato, ker še obtožnic ni. Potem bomo lahko se opredeljevali do dela sodišč v tem
               primeru. Trenutno pa, kjer ni tožnika, ni sodnika. Kar se tiče številk, pa oba veva,
               da so lahko številke, samo število kazenskih ovadb oziroma število sumov kaznivih
               dejanj je statistično zelo vprašljiva kategorija. Preprosto zaradi tega, ker v eni
               ovadbi imate lahko enega ali 200 osumljencev. Pod eno kaznivo dejanje imate lahko en
               milijon ali pa 200 milijonov. In tukaj bo dejansko treba celovit odgovor pogledati.
               Kot rečeno, mi ga pripravljamo za vašega kolega gospoda Tanka, ker mi teh podatkov
               tudi sami nimamo. In tukaj smo tudi mi, kar se tiče Ministrstva za pravosodje, žal
               zgolj poštarji.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Dr. Vinko Gorenak, izvolite.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Ja, hvala lepa.</p>
               <p>Ne zdaj toliko zaradi hudo pomanjkljivega odgovora, čeprav mislim, da številk vseeno
               nismo razčistili popolnoma, bolj iz razloga pomembnosti te teme. Ta tema je izjemnega
               pomena. Jaz mislim, da je izjemnega pomena za vse nas in da je izjemnega pomena za
               vse državljane. Glejte, oni so lansko leto vložili vsak nekaj nad 2000 evrov v te
               banke. In ta denar je nekam šel. Zato predvsem se mi zdi, da moram predlagati
               razpravo po poslovniku na to temo, da ministra, pristojna za to področje, se pravi
               ministrica za notranje zadeve in pa minister za pravosodje, vzdržujeta kondicijo, bom
               rekel, pri podrejenih službah, da bi te službe te stvari raziskale, jih obelodanile
               in da bi ti sumi kaznivih dejanj našli tudi pota na sodišče. Moja pripomba ni bila
               kaj dosti cinična. Res je, da ni še tam ničesar, kot pravite, nobenega obtožnega
               predloga, ampak saj tudi pri drugih zadevah vidimo, kakšna je ta odmaknjenost
               pravosodja od neke realnosti na tem področju.</p>
               <p>Predsednik, jaz predlagam, da kljub vsemu opravimo razpravo na to temo, ker se mi
               zdi, da bo koristna za vse nas, da bo državljanom povedala nekaj na temo, kam je šel
               ta denar in ne nazadnje dala pospešek, bom rekel preiskovalno-tožilskim službam.
               Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>O vašem predlogu bo Državni zbor odločil jutri, 16. decembra 2014, v okviru
               glasovanj.</p>
               <p>Naslednji pa sprašuje Luka Mesec, in to ministra za gospodarski razvoj in
               tehnologijo gospoda Zdravka Počivalška ter ministrico za okolje in prostor gospo
               Ireno Majcen.</p>
            </sp>
            <sp who="SDZ7:MesecLuka">

               <speaker>LUKA MESEC (PS ZL):</speaker>

               <p>Gospod predsednik, spoštovani zbor, hvala za besedo!</p>
               <p>Moje vprašanje se v bistvu bolj nanaša najprej na okoljsko ministrico. V zadnjih
               dneh je slovensko javnost v bistvu kar pretresla novica iz Cinkarne Celje, ker je
               bila opravljena raziskava, ki jo je vodila poljska družba Environ Poland, ki je
               ugotovila, ko so šli testirat zemljo v Mozirju, Za Travnikom in v Bukovžlaku, da se
               na teh krajih nahaja kar 22 težkih, potencialno rakotvornih kovin, in sicer nekje do
               5 metrov v globino zemlje segajo. Odkrili so na primer antimon, arzen, kadmij, barij,
               svinec, nikelj in kobalt in tako dalje. Tukaj se zdaj postavljajo vsaj tri vprašanja.</p>
               <p>Prvo vprašanje je:</p>
               <p>Kako je možno, da slovenska javnost do sedaj ni bila seznanjena s tem?</p>
               <p>Drugo vprašanje, ki je povezano s prvim. Proti Sloveniji že teče postopek zaradi
               Cinkarne Celje, ker ga je Evropska komisija sprožila v začetku leta. Ministrstvo za
               okolje je takrat pri velenjskem podjetju Erico naročilo raziskavo. To podjetje je pa
               presenetljivo odkrilo, da nevarnih snovi na teh krajih ni, kar seveda zdaj nova
               raziskava poljskega podjetja postavlja na laž. In me v bistvu v zvezi s tem zanima:</p>
               <p>Kako je to možno oziroma ali na ministrstvu že iščete potencialno odgovorne in kako
               boste ukrepali proti njim?</p>
               <p>Za gospoda ministra Počivalška pa naslednje vprašanje. Cinkarna Celje je trenutno v
               postopku privatizacije in kot smo videli že v določenih primerih v Sloveniji, recimo
               v trboveljskem Lafargeu, privatizacija tudi okoljsko sliko še poslabša, ker so
               privatnemu lastniku še toliko bolj v interesu pač kratkoročni profiti, zato me
               zanima:</p>
               <p>Kaj boste v luči privatizacijskega procesa v zvezi s tem ukrenili? Prvi problem je,
               da se bo verjetno znižala cena podjetij po tem razkritju, drugi problem pa je, kako
               se lahko izognemo ekološki ali pa nadaljevanju katastrofe po privatizaciji tega
               podjetja?</p>
               <p>Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarjata ministrica za okolje in prostor gospa Irena Majcen in minister za
               gospodarski razvoj in tehnologijo gospod Zdravko Počivalšek.</p>
            </sp>
            <sp who="SDZ7:MajcenIrena">

               <speaker>IRENA MAJCEN:</speaker>

               <p>Hvala, predsedujoči. Spoštovane poslanke, poslanci, spoštovani poslanec Luka
               Mesec!</p>
               <p>Pri odgovoru na vaša vprašanja bi začela s tem, da je bila onesnaženost Celjske
               kotline s težkimi kovinami opredeljena s številnimi študijami. Na podlagi rezultatov
               analiz vzorcev, ki jih je bilo v zadnjih desetih letih na območju Celja več kot
               petsto, je glede uredbe o mejnih opozorilnih in kritičnih emisijskih vrednostih
               nevarnih snovi v tleh dobrih šesto petdeset hektarov ožjega območja Celja prekomerno
               onesnaženega s težkimi kovinami, kadmijem, svincem, cinkom, arzenom.</p>
               <p>Onesnaženje in pa ta dejstva so posledica seveda pretekle industrijske dejavnosti pa
               tudi sedanje, ne samo v Celju, ampak tudi njegovi okolici. Sama tovarna, torej
               Cinkarna Celje obratuje več kot sto trideset let. Res je, da se je z vstopom
               Slovenije v Evropsko unijo pričelo tudi z implementacijo zakonodaje, kamor spada tudi
               problematika onesnaženosti tal oziroma tudi problematika tako imenovanih starih
               bremen. Res je, da je bila uredba za sanacijo Celjske kotline v začetku letošnjega
               leta na nek način pripravljena, je pa bilo opozorjeno, da je treba pred tem postopkom
               na novo implementirati uredbo o tleh in še nekaj drugih dokumentov je, ki se vežejo
               na to uredbo. Zato bo ministrstvo nemudoma pristopilo k strokovni študiji, ki bo
               omogočila pripravo te uredbe o tleh.</p>
               <p>Zato se z vami ne strinjam, da so ti podatki tako pretresljivi, tako novi, nekaj
               takšnega, o čemer Slovenci do sedaj nismo bili seznanjeni. Res je, ko govorimo o
               postopkih proti Cinkarni Celje, je lokacij za poimenovanje ali pa uporabljanje tega
               imena več. Eno je današnja proizvodnja Cinkarne Celje, eno je odlagališče nenevarnih
               trdnih odpadkov Bukovžlak, eno je odlagališče sadre Za Travnikom, potem je
               odlagališče sadre Bukovžlak, potem je območje proizvodnje v stari cinkarni pa območje
               Tehnopolisa pa proizvodnja današnje Cinkarne Celje in pa območje, kjer je občina
               Celje zgradila Regionalni center za ravnanje z odpadki.</p>
               <p>Pri samem inšpekcijskem nadzoru, ki je vezan predvsem na to, da je v Cinkarni Celje
               bilo izdano IPPS dovoljenje, na podlagi katerega so za posamezne parametre bile
               določene mejne vrednosti in sama tovarna je dolžna v skladu z izdano odločbo poročati
               o monitoringih, ki se opravljajo tako za tla, za podzemne vode in tudi za zrak. Kadar
               so te mejne vrednosti prekoračene, je ARSO dolžan obvestiti inšpekcijske družbe, ki
               potem ukrepajo. Tako da je inšpekcija v okviru tega izvajala redne in pa izredne
               nadzore v Cinkarni Celje. Prav tako je bilo v letošnjem letu izdana ureditvena
               odločba, v kateri je bilo naloženo, da mora do konca leta zaradi večkratnega puščanja
               cevovoda, po katerem transportira sadro na deponijo, zamenjati prvih sedemsto metrov
               cevovoda. Nadalje je bila letos izdana ureditvena odločba družbi Nivo. Pri iskanju
               odgovornih je prav gotovo zelo pomembno, da se nakaže, če so kakšni indici, če so
               kakšna vedenja, torej na kateri objekt, na katero pravzaprav stopnjo tega postopka se
               obračate na ministrstvo, torej proti komu ukrepati. Samo delo na tem projektu zajema
               pravzaprav toliko ljudi, da je bistvenega pomena. Je pa res, da po Zakonu o varstvu
               okolja tisti, ki je lastnik oziroma povzročitelj, plača in tudi se vodijo
               inšpekcijski postopki, ko se ugotavlja, kdo je povzročil odpadke na teh
               področjih.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala, gospa ministrica.</p>
               <p>Ali želi poslanec gospod Mesec dopolnitev vprašanja oziroma odgovora?</p>
            </sp>
            <sp who="SDZ7:MesecLuka">

               <speaker>LUKA MESEC (PS ZL):</speaker>

               <p>Hvala.</p>
               <p>Gospo ministrico bi vprašal:</p>
               <p>Kako si razlagate to diskrepanco med študijo velenjskega podjetja Erico in poljskega
               podjetja Environ?</p>
               <p>Ali v zvezi s tem tečejo kakšni preiskovalni postopki proti odgovornim?</p>
               <p>Za gospoda ministra pa ohranjam isto vprašanje kot prej.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Predlagamo, da damo gospodu ministru najprej čas za odgovor.</p>
            </sp>
            <sp who="SDZ7:PočivalšekZdravko">

               <speaker>ZDRAVKO POČIVALŠEK:</speaker>

               <p> Spoštovana predsedujoča, poslanke, poslanci, gospod Mesec.</p>
               <p>Jaz moram povedati, da Ministrstvo za gospodarski razvoj in tehnologijo ni pristojno
               za prodajo podjetij v deloma državni lasti, da je to kot nosilec projekta Ministrstvo
               za finance, in tudi ne za izvajanje okoljske politike. Vendar pa moram povedati, da
               sem kljub vsemu zelo zaskrbljen, ker se ravno v procesu prodaje začenja
               problematizirati okoljski vidik poslovanja Cinkarne Celje. Moram povedati, da se bomo
               v okviru vlade prizadevali, da se ti okoljski problemi, kolikor jaz to poznam,
               izvirajo iz preteklega obdobja, sanirajo. Gre za to, da mi ocenjujemo, da
               najverjetneje ni naključje, da so se te zadeve pojavile sedaj v procesu prodaje.
               Pričakujem tudi, da bo Slovenski državni holding naredil vse potrebno, da zadeve, ki
               so sedaj prišle v javnost, ne bi vplivale na prodajni proces in pa na ceno. Gre
               namreč za to, da je Cinkarna Celje podjetje s tisoč zaposlenimi, 150 milijoni evrov
               letnega prometa, več kot 80 % svoje proizvodnje izvažajo na globalne trge. Začel se
               je je proces prodaje, in sicer oktobra 2014 s povabilom na javno izbiranje
               neobvezujočih ponudb, 12. 12., se pravi pred nekaj dnevi se je objavil tudi izbor
               kandidatov, ki naj dajo zavezujoče ponudbe, in verjamem, da bo Slovenski državni
               holding ta proces prodaje izpeljal s poudarkom na tem gospodarskem delu podjetja.
               Zadeve, ki so zgodovinsko gledano obremenjevale okolje v Celju, pa bomo morali
               rešiti. Verjamem pa, da tudi sedanje poslovanje, to, kar smo slišali, poteka v okviru
               predpisanih okoljskih standardov. Hvala.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Besedo dajem še gospe ministrici Ireni Majcen.</p>
            </sp>
            <sp who="SDZ7:MajcenIrena">

               <speaker>IRENA MAJCEN:</speaker>

               <p>Hvala.</p>
               <p>Rada bi povedala, da je analiza, ki smo jo prejeli s strani tega podjetja, ki je
               zadnje delalo preiskave, obsežna. Treba je najprej preveriti, ali se globina jemanja
               vzorcev ujema pri obeh podjetjih, ali se tudi nabor vseh potrebnih raziskav <gap n="…"/> <stage type="signal">/ znak
               za konec razprave/</stage><gap n="…"/> se mi danes zdi prehitro govoriti o morebitnih ukrepih. Prva
               naloga je preveriti samo poročilo. Hvala.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Poslanec gospod Luka Mesec.</p>
            </sp>
            <sp who="SDZ7:MesecLuka">

               <speaker>LUKA MESEC (PS ZL):</speaker>

               <p>Hvala.</p>
               <p>Jaz bi vseeno na podlagi drugega odstavka 264. Člena Poslovnika predlagal, da
               Državni zbor o tej problematiki opravi razpravo. Mislim, da nisem dobil zadovoljivih
               odgovorov na nobeno od treh vprašanj. Se pravi ne na to, kakšna je zdravstvena
               ogroženost prebivalcev in kakšni so predvideni ukrepi, da se stanje izboljša v
               Celjski kotlini, ne na to, kaj se lahko v privatizacijskem postopku postori, in ne na
               to, kako bomo poiskali odgovorne za nastalo stanje oziroma predvsem odgovorne za
               dolgoletno zavajanje javnosti na tem področju. Hvala.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>O vašem predlogu bo Državni zbor odločil jutri, 16. decembra, v okviru glasovanj.</p>
               <p>Naslednji bo Tomaž Lisec postavil vprašanje ministru za infrastrukturo gospodu dr.
               Petru Gašperšiču.</p>
            </sp>
            <sp who="SDZ7:LisecTomaž">

               <speaker>TOMAŽ LISEC (PS SDS):</speaker>

               <p>Hvala, podpredsednica, za besedo. Spoštovani minister, ostali ministri, kolegi in
               kolegice!</p>
               <p>Konec leta 2013 smo sprejemali energetski zakon. Že v prvi obravnavi sem opozoril na
               problem, ki se zna pojaviti z vzpostavitvijo tako imenovanih energetskih izkaznic.
               Opozoril sem, da je dikcija v zakonu, <gap n="…"/> urejena je poenostavitev za izdelavo izkaznic
               obstoječih stavb, s čimer bo zagotovljena primerna nizka cena izdelave." In še potem
               nekaj stavkov, da bomo imeli probleme s tem 333. členom zakona, predvsem s četrtim
               odstavkom glede večstanovanjskih stavb, glede tega kdo lahko izdaja izkaznice, kajti
               piše: <gap n="…"/> <q>"pooblaščena pravna ali fizična oseba"</q>, ter seveda tisto, kar me najbolj moti
               pri posameznih zakonih, to pa je potem stavek, ko dobijo uradniki svoja krila in
               naredijo vse po svoje in še tako dobro vsebino uničijo s svojo obliko. To pa je, da
               podrobno še vsebino, obliko in metodologijo za izdajo energetske izkaznice ter
               vsebino podatkov predpiše minister, pristojen za energijo. In za zaključek. V 540.
               členu imamo: <q>" … lastniki morajo najkasneje do 31. decembra 2014 zagotoviti izvajanje
               petega odstavka tega zakona."</q> Še nekaj dni nas loči do 1. 1. 2015. Ne samo da
               lastniki ne morejo narediti svojega dela, problem je, ker ga država ni naredila.
               Najprej so spremenili uradniki uredbo, ko smo zagnali vik in krik o visokih stroških
               energetskih izkaznicah. Potem so čez skoraj pol leta ugotovili, da so se sklicevali
               na prejšnji zakon in je bila uredba neveljavna. Sedaj, spoštovani minister, je naloga
               na vas, da v teh zadnjih izdihljajih tega leta ali spremenite zakon ali pa naredite
               nov pravilnik.</p>
               <p>Minister, sprašujem vas:</p>
               <p>Kdo je kriv, da projekt tako imenovanih energetskih izkaznic še ni v veljavi?</p>
               <p>Kako boste rešili problematiko – ali z zakonom ali s pravilnikom?</p>
               <p>Jaz menim, da bi lahko spremenili zakon. Kljub direktivi EU bi morda še za eno leto
               podaljšali neizvajanje tega, pa se morda tudi na kak drug način izognili globi.
               Zanima me časovnica do 31. 12. 2014, kajti vemo, Vlada mora sprejeti, mora biti
               objavljena v Uradnem listu in s 1. 1. 2015 so lastniki že podvrženi globam, če
               energetske izkaznice pri oddaji oziroma prodaji stanovanja oziroma nepremičnine ne
               bodo imeli.</p>
               <p>In še za konec:</p>
               <p>Koliko je bilo lobiranja pri vpeljavi energetskih izkaznic?</p>
               <p>Kdo bo prevzel odgovornost za šlamastiko? Hočem imena in priimke uradnikov.</p>
               <p>Kaj menite, ali ste s tem projektom zmanjšali ali povečali birokracijo v naši državi?
           </p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Besedo ima minister za infrastrukturo.</p>
            </sp>
            <sp who="SDZ7:GašperšičPeter">

               <speaker>DR. PETER GAŠPERŠIČ:</speaker>

               <p>Hvala, predsedujoča. Spoštovane poslanke in poslanci, spoštovani gospod Tomaž Lisec!
               Hvala za zelo aktualno vprašanje, na katerega bom skušal podati čim bolj aktualen
               odgovor.</p>
               <p>Če se kar lotim samega pravilnika o metodologiji izdelave in izdaje energetskih
               izkaznic. Res je, tega smo se lotili spreminjati. Uvajamo spremembe, ki bodo
               omogočale enostavnejšo izdelavo energetskih izkaznic za večstanovanjske stavbe, tako
               da jih bo možno izdati tudi ločeno za posamezno stanovanje. In ta pravilnik nameravam
               jutri podpisati in v petek je predvidena objava v Uradnem listu. Se pravi, v petek ta
               teden.</p>
               <p>Če samo malo stvari pojasnim. Pravilnik je bilo pač treba sprejeti zaradi novega
               energetskega zakona, ki je bil sprejet marca letos, in sicer so nove vsebine glede na
               stari pravilnik naslednje: način oglaševanje v tiskanih medijih se ureja drugače,
               potem nadzor nad izdanimi energetskimi izkaznicami in pa možnost izdelave energetske
               izkaznice za posamezni del v večstanovanjskih stavbah. To, kar sem rekel, da je
               ključna sprememba. Zadnje je namreč narejeno s tem namenom, da se omogoči izdelava
               energetske izkaznice za posamezni del stavbe, torej za posamezno stanovanje za
               sorazmeren strošek. Rešen bo torej ta problem zaradi višjega stroška cene energetske
               izkaznice za posamezno stanovanje v večstanovanjskih stavbah s skupnim ogrejevalnim
               sistemom. Ni pa res, da se do sedaj teh energetskih izkaznic za posamezna stanovanja
               ni dalo izdelati ali da se niso izdelovale. S tem v zvezi bi pojasnil, da se
               energetske izkaznice izdajajo in jih je možno pridobiti v Sloveniji že od 4. julija
               lansko leto, torej leta 2013, to je več kot leto in pol tako rekoč že, in sicer tudi
               za večstanovanjske stavbe in njihove posamezne dele. Problem pa je bil v tem dejstvu,
               da je treba pri izdelavi energetskih izkaznic za posamezni del v večstanovanjski
               stavbi s skupnim ogrejevalnim sistemom upoštevati lastnosti celotne stavbe. Zaradi
               tega je prišlo do nesorazmernega stroška izdelave tovrstnih energetskih izkaznic, saj
               je bila smiselna izdelava energetske izkaznice za celotno stavbo, ker so tudi ukrepi
               energetske učinkovitosti nanašajo na celotno stavbo, kar je tudi praksa v večini
               drugih evropskih držav. Z energetskim zakonom spomladi pa smo omogočili, da se
               izdelava energetskih izkaznic lahko financira tudi iz rezervnega sklada kot strošek
               rednega upravljanja stavbe, vendar je v ta namen potrebno 50-odstotno soglasje
               sostanovalcev. Sedaj v večini primerov do takega soglasja ni prišlo in je nastal ta
               problem financiranja s strani posameznega lastnika stanovanja. Cena takšnih izkaznic,
               če se stanovalci v stanovanjski stavbi dogovorijo, je potem na posamezno stanovanje
               najugodnejša. Pri sprejetju energetskega zakona smo iskali tudi več tehničnih in
               pravnih rešitev za problem energetskih izkaznic v večstanovanjskih stavbah. Odločili
               smo se, da bomo breme rešitve sedaj prevzeli s tehnično rešitvijo, tako da se v
               pravilniku predvidi poseben postopek, ki bo omogočil izdelavo izkaznice samo za
               posamezni del, pri čemer ne bo treba torej iskati soglasja sostanovalcev.</p>
               <p>Še to. V medijih se tudi pojavljajo očitki, zakaj se ne omogoči merjenje energetske
               izkaznice za posamezno stanovanje. Ključni razlog je v tem, da v tem primeru ni
               zagotovljena primerljivost med izkaznicami, v teh primerih tudi ni možno pridobiti
               priporočil za energetsko sanacijo, prav tako pa te merjene količine toplotne energije
               na posamezna stanovanja niso povsem merodajne, saj so v teh količinah vključeni tudi
               razni faktorji, deleži skupnih prostorov, itn.</p>
               <p>Tukaj bi želel povedati še nekaj stvari. Se pravi rok, ko je treba izkaznico imeti
               pri oglaševanju, se začne s 1. 1. 2015. Od 24. 2. 2015 pa je treba pri prodaji
               predložiti tudi izkaznico. To je v vseh primerih, ko gre za prodajo ali oddajo v
               najem za čas, ki je daljši od enega leta. Okrog krivde, šlamastike in teh zadev, pa
               se, bom rekel, na podlagi tega mojega krajšega časa na ministrstvu ne bi želel
               izrekati. Hvala.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala, gospod minister.</p>
               <p>Gospod Lisec zahteva dopolnitev odgovora.</p>
            </sp>
            <sp who="SDZ7:LisecTomaž">

               <speaker>TOMAŽ LISEC (PS SDS):</speaker>

               <p>Hvala minister.</p>
               <p>Jaz upam, da ste vi prebrali 333. člen zakona in četrti odstavek, <q>"Ko lastnik
               posameznega dela stavbe v večstanovanjski stavbi, za katero se lahko izda energetska
               izkaznica le za celotno stavbo, naroči izdajo energetske izkaznice, izdana energetska
               izkaznica velja za celotno stavbo."</q> Vi pa danes pravite, da boste naredili pravilnik,
               ki bo urejal tudi posamezne enote znotraj večstanovanjske stavbe. Po mojem mnenju,
               spoštovani minister, boste s tem kršili četrti odstavek 333. člena zakona. Po mojem
               mnenju tako odgovornost, če boste kršili zakon, ne bo samo na vaših uradnikih, ampak
               tudi na vas.</p>
               <p>Spoštovani, zanima me - ker niste odgovorili, rekli ste, jutri gre v podpis:</p>
               <p>Kakšno je bilo sodelovanje javnosti pri tem projektu, pri oblikovanju pravilnika?</p>
               <p>Glede odgovornosti me vaš odgovor zelo žalosti. Mislim, da moram biti nekdo
               odgovoren. Zato me tudi zanima:</p>
               <p>Koliko ljudi je delalo na tem projektu?</p>
               <p>Kdo je vodil ta projekt?</p>
               <p>Kakšen je strošek izdelave tega projekta?</p>
               <p>Spoštovani minister, na vprašanje, kakšna bo cena izkaznic, ste rekli, da bo
               najugodnejša. V prvi obravnavi prejšnjega zakona sem dobil nek tekst, kjer je pisalo:
               <q>"Najvišja cena za izdajo energetske izkaznice ne bo določena, ampak naj bi bila cena
               od 200 do 500 evrov za enostanovanjsko hišo in od 2 do 3 tisoč evrov za
               večstanovanjsko zgradbo.</q> Vi pa pravite, da bo najugodnejša. Mislim, da nobena cena ni
               ugodna, ampak odgovor <q>"najugodnejša"</q> me nikakor ne zadovolji.</p>
               <p>Skratka, mislim, gospod minister, da so imeli vaši uradniki eno leto časa, da
               naredijo. Ne krivim izključno vas. Vas krivim samo za zadnji mesec, ko ste se s tem
               morali bolj konkretno ukvarjati. Ampak dejstvo je, da uradniki v skoraj enem letu
               niso naredili svoje naloge, sedaj pa pričakujete od ljudi, da bodo od 1. 1. 2015
               imeli energetsko izkaznico, drugače pa v skladu z zakonom plačevali globe. Neresno od
               države do njenih prebivalcev, na žalost.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospod minister ima možnost za dopolnitev odgovora.</p>
               <p>Izvolite.</p>
            </sp>
            <sp who="SDZ7:GašperšičPeter">

               <speaker>DR. PETER GAŠPERŠIČ:</speaker>

               <p>Hvala.</p>
               <p>Glejte, izkaznice je bilo, kot rečeno, mogoče izdelati ves čas od julija 2013, v
               večstanovanjskih stavbah kot izkaznico za celotno stavbo, ki so zaradi tega, ker je
               treba obdelati celotno stavbo, dražje, vendar če se stanovalci uspejo dogovoriti, da
               to plačajo iz rezervnega sklada, je v tem primeru na enoto stanovanja tak način
               najugodnejši za posamezno stanovanje. Seveda, če se sam stanovalec loti izdelovati
               izkaznico za svoje lastno stanovanje, je ta varianta sicer še vedno cenejša kot
               izdelati izkaznico za celotno stanovanje, vendar ne tako ugodna, kot če ta strošek za
               celotno stavbo stanovalci razdelijo med seboj. To sem hotel pojasniti. Upam, da je
               dovolj jasno.</p>
               <p>Glede tega, koliko je projekt stal, vam zdajle ne morem postreči s številkami, lahko
               pa te informacije podam naknadno.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospod Lisec, izvolite.</p>
            </sp>
            <sp who="SDZ7:LisecTomaž">

               <speaker>TOMAŽ LISEC (PS SDS):</speaker>

               <p>Zelo na kratko. Predlagam razpravo, kajti minister na več kot polovico vprašanj ni
               odgovoril, niti ni odgovoril na ključno vprašanje, ali je pravilnik po njegovem
               mnenju v neskladju z zakonom; skratka, v neskladju z Energetskim zakonom. Predlagam
               razpravo.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>O vašem predlogu bo Državni zbor odločil jutri v okviru glasovanj.</p>
               <p>Nadaljujemo. Gospa Iva Dimic bo postavila vprašanje ministrici za okolje in prostor
               gospe Ireni Majcen.</p>
            </sp>
            <sp who="SDZ7:DimicIva">

               <speaker>IVA DIMIC (PS NSi):</speaker>

               <p>Hvala lepa, predsedujoča. Spoštovana ministrica in ministrski zbor, kolegice in
               kolegi!</p>
               <p>V letošnjem letu smo bili v okolju, iz katerega izhajam, torej na Notranjskem,
               soočeni z večjimi naravnimi nesrečami, najprej v februarju z žledom, nato pa v
               jesenskih mesecih s kar tremi obilnimi poplavami. Poplave so najbolj prizadele občino
               Loška dolina, pa tudi številne druge občine, Logatec, Cerknico, Postojno in Ilirsko
               Bistrico. Niti še ni bila sanirana najnujnejša škoda iz septembrskih poplav, že sta
               naše območje zajela kar dva nova poplavna vala v novembru. Škoda je ogromna, tako na
               objektih kot na infrastrukturi pa tudi na opremi. Večino škode oškodovanci s strani
               zavarovalnic ne bodo prejeli povrnjene, saj objektov in opreme bodisi nimajo
               zavarovanih ali pa nimajo vključenega zavarovanja za poplave kot posebnega
               zavarovalnega rizika. Številni prebivalci, tudi cele družine, ki so se umaknili iz
               poplavljenih hiš, se nimajo sedaj kam vrniti, kajti voda jim je uničila vso opremo v
               njih. Za bivanje bi potrebovali vsaj najnujnejšo opremo, pohištvo in gospodinjske
               stroje. Mnogi prizadeti nimajo sredstev za nakup nove opreme in tudi ne nobene
               možnosti najetja kredita. Komisije sicer popisujejo škodo na objektih, vendar bodo ta
               sredstva s strani države prišla z zamikom najmanj pol leta in še to bodo sredstva
               namenjena le za sanacijo objektov. Država pa tudi občine pa bi morale prizadetim
               občanom zagotoviti določena sredstva, ki bi bila namenjena za najnujnejše pogoje
               bivanja.</p>
               <p>Gospa ministrica, sprašujem vas:</p>
               <p>Na kakšen način boste zagotovili potrebna sredstva za preskrbo prebivalcev z
               najnujnejšo stanovanjsko opremo in tako zagotovili prizadetim prebivalcem
               najosnovnejše pogoje za njihovo prebivanje?</p>
               <p>Govorim o regiji, ki je gospodarsko ena najšibkejših v Sloveniji.</p>
               <p>Hvala za vaš odgovor, gospa ministrica.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Besedo ima ministrica za okolje in prostor gospa Majcen.</p>
            </sp>
            <sp who="SDZ7:MajcenIrena">

               <speaker>IRENA MAJCEN:</speaker>

               <p>Hvala, spoštovana predsedujoča, spoštovana gospa Iva Dimic.</p>
               <p>Slovenija je v letošnjem letu bila kar nekajkrat prizadeta po naravnih nesrečah, in
               to večjega obsega. Te nesreče so povzročile tudi veliko materialno škodo. V mesecu
               februarju je del območja Slovenije prizadel žled, njemu je sledila odjuga in
               povzročila obsežne poplave v presihajočih kraških jezerih in proženje tudi velikega
               števila zemeljskih plazov. Avgusta so neurja in hudourniške poplave prizadele območja
               Polhovega Gradca in Koroške, žal pa ocenjena škoda ni dosegla praga za uporabo
               sredstev državnega proračuna za odpravo posledic naravnih nesreč. V jesenskih mesecih
               so se poplave vrstile vsak mesec; torej med 12. in 16. septembrom, med 21. in 24.
               oktobrom ter med 6. in 14. novembrom.</p>
               <p>Do sedaj je izveden postopek ocenjevanja neposredne materialne škode zaradi
               navedenih naravnih nesreč, škoda po žledu, zdaj bomo govorila o približnih številkah,
               430 milijonov, škoda po poplavah v mesecu septembru 154 milijonov. Postopek
               ocenjevanja škode po poplavah oktobra in novembra še poteka.</p>
               <p>Uporaba sredstev državnega proračuna pri odpravi posledic naravnih nesreč je
               opredeljena z Zakonom o odpravi posledic naravnih nesreč in skladno z določili zakona
               in na njegovi podlagi sprejetimi podzakonskimi akti se sredstva državnega proračuna
               lahko uporabijo za delno obnovo poškodovanih objektov, namenjenih bivanju ali
               namenjenih izvajanju dejavnosti. Ministrstvo za okolje in prostor v skladu z določili
               zakona je pristojno za obnovo objektov v lasti ministrstva, lokalnih skupnosti, v
               lasti oseb javnega prava, katerih ustanovitelj je lokalna skupnost, kot tudi za
               obnovo stvari v lasti oseb zasebnega prava. Pri tem pa je treba ugotoviti, da zakon
               izrecno prepoveduje dodelitev sredstev državnega proračuna, zagotovljenih na podlagi
               tega zakona, za zagotovitev osnovnih pogojev za življenje, intervencije in druge
               ukrepe v skladu s predpisi, ki urejajo varstvo pred naravnimi in drugimi nesrečami.
               Ministrstvo za okolje in prostor tako nima pravne podlage za dodelitev sredstev
               državnega proračuna, razen na način, kot tu določa zakon. Povedati je treba, da v
               skladu z veljavnimi predpisi lahko socialno ogroženi oškodovanci dobijo enkratno
               denarno pomoč v primeru naravne nesreče na podlagi predpisov, ki urejajo področje
               sociale in o čemer odločajo pristojni centri za socialno delo. Ne glede na do sedaj
               povedano pa je treba ugotoviti, da sodi izvajanje ukrepov za zaščito in reševanje kot
               tudi odprava posledic naravnih nesreč med izvirne pristojnosti lokalne skupnosti in
               župana, kot je to določeno z Zakonom o varstvu pred naravnimi in drugimi nesrečami,
               za kar je tudi oblikovana rezerva proračuna občine. Tako so občine dolžne zagotoviti
               začasno nastanitev najbolj ogroženega prebivalstva v okviru svojih možnosti. Ne
               nazadnje pa smo seveda velikokrat priča tudi zbiranju sredstev, humanitarnem zbiranju
               sredstev za takšne oškodovance, kajti ve se, da možnosti, da se objekti ali pa če
               gledamo zdaj na kmetijstvo, torej da se kmetijska zemljišča, proizvodnja na
               kmetijskih zemljiščih lahko zavaruje pred škodo po poplavah, je na nek način za
               državljane ustrezno, da si zagotovijo varnost tudi s pomočjo tega instrumenta.
               Hvala.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospa Dimic zahteva dopolnitev odgovora, izvolite.</p>
            </sp>
            <sp who="SDZ7:DimicIva">

               <speaker>IVA DIMIC (PS NSi):</speaker>

               <p>Hvala lepa.</p>
               <p>Še enkrat ravno zato sem omenila, da govorim o regiji, ki je med gospodarsko najbolj
               šibkimi v Sloveniji. To pomeni, da je v bistvu med prebivalci zelo nizka zaposljivost
               oziroma velika brezposelnost in da so plače zajamčene oziroma najnižje, kar je
               mogoče, v tej regiji. Zato govorim, da mnogi občani nimajo niti finančnih sredstev,
               da bi si lahko zagotovili neke vrste zavarovanje. Hkrati pa bi še dodala, da je
               večino teh občin, katere so bile prizadete v novembrskih poplavah, septembrskih, bilo
               prizadetih že v mesecu februarju in da so občine iz svojih rezervnih interventnih
               skladov že izčrpale vsa sredstva, namenjena takojšnjim odpravam posledice.</p>
               <p>Kolikor pa vem, kolikor pa je meni znano, pa ne vem, če ima Vlada oziroma, če ima
               tudi država ta rezervni sklad, iz katerega lahko takoj črpa sredstva, ne pa en mesec
               ali pa dva meseca po nesreči. Govorim o tem in vas tudi hkrati ponovno sprašujem,
               spoštovana gospa ministrica:</p>
               <p>Ali se boste zavzeli za spremembo Zakona o odpravi posledic naravnih nesreč, na
               podlagi katere bodo prizadetim zagotovljena sredstva tudi za nakup nadomestne opreme,
               poškodovane v naravnih nesrečah, ne nazadnje tudi gasilske in gospodarske opreme?</p>
               <p>Mislim, da govorimo o stvareh, ki so dejansko najnujnejše za te prebivalce, da se
               lahko vrnejo v svoje stanovanje. Že dvakrat letos so se poskušali nekako sami
               sanirati, teh pa sredstev nikjer ni več. Hvala lepa.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospa ministrica, izvolite za dopolnitev odgovora.</p>
            </sp>
            <sp who="SDZ7:MajcenIrena">

               <speaker>IRENA MAJCEN:</speaker>

               <p>Vlada Republike Slovenije bo proučila možnost za zagotovitev dela sredstev
               humanitarnim organizacijam, da bi najbolj prizadeti občani prejeli potrebna tako
               denarna sredstva kot tudi opremo. Vsekakor pa je ob tem treba poudariti dejstvo, da
               Zakon o odpravi posledic naravnih nesreč ni zakonsko socialni korektiv, čeprav
               vsebuje tudi močno socialno noto. Zato mora v prvi vrsti kot dober gospodar vsak
               lastnik sam poskrbeti za svoje premoženje, predvsem z ustreznim zavarovanjem pri
               zavarovalnicah.</p>
               <p>Vemo tudi, da smo pri ukrepih, kako ravnati v času EU opozarjanja na poplave,
               velikokrat ugotavljali različno odzivnost občanov. Torej, nekateri občani so ta
               opozorila jemali zelo resno in so poskrbeli, da je v stanovanjskih stavbah ali, bi
               rekla, v proizvodnih obratih se naredilo veliko, da ni prišlo do zalivanja z vodo,
               medtem ko drugi občani temu niso namenjali toliko pozornosti in je seveda do škode
               prihajalo v mnogo večji meri.</p>
               <p>V prvi vrsti mora kot dober gospodar vsak poskrbeti zase, to poudarjam predvsem
               zaradi tega, ker se nam podobni dogodki lahko dogajajo še naslednje leto ali v
               prihodnosti še mnogokrat. Socializacija tveganja zaradi naravnih nesreč, ki jo v delu
               predstavlja Zakon o odpravi posledic naravnih nesreč, ne sme in ne more nadomestiti
               odgovornost lastnika za lastno premoženje. Res pa je, da na Ministrstvu za okolje in
               prostor že dalj časa poteka priprava za spremembe tega zakona, te zakonodaje,
               predvsem zaradi tega, ker se zavedamo pomembnosti hitre dodelitve potrebnih in
               pripadajočih sredstev. Res pa je, da se s spremembo predpisov s področja odprave
               posledic naravnih nesreč, s katerimi želimo doseči predvsem večjo učinkovitost in
               skrajšati čas, ki je sedaj potreben za pripravo programov odprave posledic in nesreč,
               v času usklajevanja lahko spremeni, lahko prihaja do preobratov, tako da je to delo,
               ki nas čaka v naslednjem letu, leto pa pol. Hvala.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospod Primož Hainz bo postavil vprašanje ministru za obrambo gospodu Janku Vebru.
               Izvolite.</p>
            </sp>
            <sp who="SDZ7:HainzPrimož">

               <speaker>PRIMOŽ HAINZ (PS DeSUS):</speaker>

               <p>Hvala lepa, gospa podpredsednica. Kolegice in kolegi, ministrski zbor!</p>
               <p>Gospoda Janka Vebra sprašujem:</p>
               <p>Kaj nameravate narediti z nekdanjimi vojaškimi objekti, ki so prazni in
               propadajo?</p>
               <p>Konkretni primer, ki me zanima, je območje, na katerem je stala in delovala nekdanja
               Vojašnica 26. oktobra – preimenovana Vojašnica Ivana Cankarja na Vrhniki. To območje
               je že nekaj let prazno, objekti propadajo, razrašča se grmovje. Občina Vrhnika je
               Ministrstvo za obrambo z dopisom, pa tudi na skupnih srečanjih, že večkrat
               predlagala, da bi bilo smiselno, da se nekateri objekti na navedenem območju dodelijo
               v uporabo občini, a do tega do sedaj ni prišlo. Razlogov za smotrnost take dodelitve
               je mnogo. Dovolite mi, da omenim le najpomembnejše.</p>
               <p>V občini Vrhnika se v prihajajočih letih na podlagi rojstva otrok predvideva večje
               število vpisov otrok v osnovo šolo, zato mora občina zagotoviti dodatne prostore za
               šolske dejavnosti Osnovne šole Antona Martina Slomška. Obnovo objekta kasarne oziroma
               učilnic poleg novozgrajenega vrtca bi omogočila izpolnitev te zahteve. Občina prav
               tako potrebuje prostore za podjetniški inkubator, saj je po zaprtju večjih podjetij
               narastla brezposelnost, zato je mladim treba omogočiti prostor za razvoj in delovanje
               podjetništva. Išče se tudi rešitev za zmanjšanje prometne obremenjenosti. Na delu
               lokacije bivše vojašnice bi lahko občina poskrbela za ureditev ustrezne severne
               obvoznice. Nekatera športna društva sicer imajo prostore v brezplačnem najemu, a so
               ti v zelo slabem stanju, potrebna je priključitev na kanalizacijo in na vodovodno
               omrežje. Potrebe po prostorih se za delovanje društev in zvez kaže tudi na področju
               kulture, že vrsto let se tudi nakazuje potreba po ureditvi mladinskega centra.
               Namesto da država pusti propadati objekte v nekdanji Vojašnici 26. oktobra, bi bilo
               smiselno, da jih, vsaj v zasledovanju gospodarnega ravnanja s svojim premoženjem,
               dodeli občini Vrhnika v trajno uporabo ali v najem za daljše časovno obdobje, kar bi
               omogočilo občini odločitev za večja vlaganja, ki bi bila potrebna za namen možnosti
               uporabe in spremembe dejavnosti.</p>
               <p>Zanima me:</p>
               <p>Ali se boste lotili omenjene problematike in na kakšen način boste to storili?</p>
               <p>Kajti, nadaljnje propadanje objektov ob jasno izraženih potrebah in zavzetosti
               lokalne skupnosti ni le nekoristno, temveč tudi nedopustno. Hvala lepa za odgovore.
           </p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Odgovor bo podal minister za obrambo gospod Janko Veber.</p>
               <p>Izvolite.</p>
            </sp>
            <sp who="SDZ7:VeberJanko">

               <speaker>JANKO VEBER:</speaker>

               <p>Hvala za besedo in lep pozdrav kolegu Hainzu.</p>
               <p>V uvodu moram povedati, da si na Ministrstvu za obrambo prizadevamo, da vse
               neperspektivne nepremičnine poskušamo odprodati iz razloga, ker potem ta sredstva
               namenjamo za urejanje, posodobitev ali tudi novogradnjo znotraj tistih vojašnic, ki
               jih potrebujemo za delovanje Slovenske vojske. Skratka, to je vir, ki ga želimo sami
               ustvarjati, zato da lahko rešujemo vse potrebe ali pa del potreb, ki jih imamo
               znotraj svojih vojašnic.</p>
               <p>Konkretno pa je tudi ta del, po katerem me sprašujete, Vojašnica 26. oktobra na
               Vrhniki, opredeljena v enem delu kot neperspektivna in je zato bila tudi že pred
               časom uvrščena v odlok Državnega zbora o ravnanju s stvarnim premoženjem države za
               posamezno leto z namenom odprodaje. Ne glede na to, da gre za zelo atraktivno
               lokacijo, pa ugotavljamo, da se investitorji ne odločajo za nakup, ker je treba
               vložiti zelo veliko sredstev v infrastrukturo, tako da lahko potem posamezna
               vojašnica oziroma objekt sploh zaživi oziroma da cel kompleks lahko funkcionira z
               urejeno infrastrukturo. Torej eden od problemov je, kako zagotoviti infrastrukturo,
               ki bo podlaga za to, da potem lahko ta kompleks ustrezno vključimo v razvojne potrebe
               občine ali drugih zasebnih investitorjev.</p>
               <p>Ob tem želim poudariti, da je Ministrstvo za obrambo ves čas zelo tesno sodelovalo z
               občino in je tudi kar del teh objektov že namenjen aktivnostim, ki so bile izkazane
               oziroma za katere je bil izkazan interes na območju občine Vrhnika. Tako je del teh
               objektov že namenjen za potrebe Zavoda za šport, kulturo in turizem in tudi za
               Strelsko društvo Vrhnika in Športno lokostrelsko društvo ima ravno tako prostore v
               nekdanji vojašnici. Hkrati pa smo tudi v primeru požara v vrtcu na Vrhniki pristopili
               na pomoč na način, da je del objektov bil namenjen otroškemu vrtcu. Predan je pa
               ravno tako del teh zemljišč v last občine Vrhnika, zato da lahko tudi razširi vrtec,
               ki tam že funkcionira in to sledi tudi tem potrebam, ki ste jih izpostavili v svojem
               vprašanju.</p>
               <p>Hkrati pa moram povedati, da je ta kompleks zanimiv tudi za posamezna ministrstva.
               Ministrstvo za promet, denimo, je že uredilo enega od teh objektov za svoje potrebe,
               Ministrstvo za javno upravo želi urediti del tega kompleksa za potrebe upravne enote
               v Vrhniki, Ministrstvo za obrambo pa je ravno tako del tega kompleksa opredelilo kot
               perspektiven za to, ker želimo v enem od teh delov urediti arhiv, ker imamo enostavno
               premalo prostora v obstoječih prostorih. Tako se interes za urejanje tega dela, ki ga
               predstavlja Vojašnica 26. Oktobra, prepleta med kar številnimi deležniki. Ta hip je
               verjetno problem v tem, ker se obstoječi kompleks ne vzdržuje in daje verjetno tudi
               vizualno slabo podobo. Mi imamo sicer sklenjene pogodbe tako z Zavodom Ivana Cankarja
               za kulturo, šport in turizem ter s Strelskim društvom Vrhnika in z Društvom za
               športno lokostrelstvo dogovor, da tudi skrbijo za košnjo tega kompleksa, vse do
               pločnikov. Nekatere stvari bo najbrž treba tudi pogledati, kako se izvajajo, zato da
               bo izgled celotnega kompleksa tudi lepši in bo, bi rekel, manj obremenjeval okolje, v
               katerem se nahaja.</p>
               <p>Skratka, interes je, da se kompleks nameni za potrebe občine, bo pa v nadaljevanju
               treba tudi dogovoriti postopke, ki so potrebni za to, da občina tudi pride do teh
               zemljišč. In če gremo v to obliko, kot ste jo izrazili v svojem vprašanju, da se da v
               uporabo ali kaj podobnega, bo treba ta postopek peljati preko Ministrstva za
               gospodarski razvoj in tehnologijo, ker gre za obliko regijskih razvojnih <gap n="…"/> <stage type="inaudible">/ izklop
               mikrofona/</stage></p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala za odgovor.</p>
               <p>Gospod Primož Hainz želi dopolnitev odgovora.</p>
               <p>Izvolite.</p>
            </sp>
            <sp who="SDZ7:HainzPrimož">

               <speaker>PRIMOŽ HAINZ (PS DeSUS):</speaker>

               <p>Hvala lepa.</p>
               <p>Potem imam – če je ta volja, bom rekel, na obeh straneh – potem imam prošnjo v imenu
               občine, če lahko tako rečem, torej terena, na katerem sem bil izvoljen, da se čim
               prej Vlada odloči, kaj bi rada s tem objektom in potem seveda pove tudi občini, kje
               bi bil lahko njen delež, da bi se občina lahko vedla racionalno glede na probleme, ki
               se v bodoče nakazujejo. Hvala lepa.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospod minister, želite dopolniti?</p>
               <p>Izvolite.</p>
            </sp>
            <sp who="SDZ7:VeberJanko">

               <speaker>JANKO VEBER:</speaker>

               <p>Hvala.</p>
               <p>Zagotovo bomo s strani Ministrstva za obrambo pristopili k temu, da se ta vprašanja
               urejajo. Okviroma sem že povedal, da zaradi tega, da če je mogoče odprodati kakšen
               del zemljišča ali objekt, zato da pridobimo sredstva. Sicer pa bomo res pospešili vse
               te postopke, ki so potrebni za to, da se z občino dogovorimo, kateri del je za njih
               perspektiven, in da potem tudi občina lahko vzpostavi kontakte, recimo, z
               Ministrstvom za gospodarstvo, ki opredeli tudi postopek, da pride do teh nepremičnin,
               ki bi bile primerne tudi za potrebe gospodarstva, tudi infrastrukture. Del teh potreb
               pa bomo, kot sem povedal, tudi reševali znotraj posameznih ministrstev. Najbrž ne bi
               bilo odveč, če bi poskušali tudi eno koordinacijsko skupino oblikovati, kjer bi lahko
               sproti usklajevali interes posameznih ministrstev kot tudi občine, tako da bi ta
               kompleks čim prej zaživel.</p>
               <p>Torej, to pobudo, ki ste jo dali, bom zelo resno vzel in tudi nadaljevali s temi
               postopki, da pride do ureditve tega kompleksa. Hvala.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala, gospod minister.</p>
               <p>Gospod Danijel Krivec bo postavil vprašanje ministru brez resorja, pristojnemu za
               Slovence v zamejstvu in po svetu, gospodu Gorazdu Žmavcu.</p>
               <p>Izvolite.</p>
            </sp>
            <sp who="SDZ7:KrivecDanijel">

               <speaker>DANIJEL KRIVEC (PS SDS):</speaker>

               <p>Hvala za besedo, spoštovana podpredsednica, lep pozdrav vsem ministricam in ministrom
               in pa kolegom in kolegicam!</p>
               <p>Ministra brez resorja, pristojnega za Slovence v zamejstvu in po svetu, gospoda
               Gorazda Žmavca sprašujem naslednje.</p>
               <p>Komisija za odnose s Slovenci v zamejstvu in po svetu je na svoji 2. nujni seji 5.
               11. 2014 obravnavala problematiko reforme krajevnih uprav v deželi Furlaniji–Julijski
               krajini v luči zmanjševanja moči odločanja slovenskih županov, manjšega vpliva
               dvojezičnih občin v načrtovanjih tako imenovanih medobčinskih teritorialnih unijah
               ter posledično znižanje zaščite slovenske manjšine v teh pokrajinah.</p>
               <p>Na omenjeni seji je komisija med drugim tudi sprejela sklepe in pozvala Vlado
               Republike Slovenije, da ob upoštevanju stališča slovenske manjšine v Italiji še
               naprej vlaga vse napore za zaščito njenih pravic ter tudi predlaga Uradu predsednika
               Republike, da podpre napore tako Vlade Republike Slovenije kot tudi manjšincev pri
               zagotavljanju zaščite pravic slovenske manjšine.</p>
               <p>V vmesnem obdobju so se odvili nekateri dogodki in v medijih lahko zasledimo,
               predvsem v zamejskih medijih, da je Deželni svet Furlanije-Julijske krajine 26.
               novembra z glasovi tako sredincev kot leve sredine odobril reformo lokalnih uprav.</p>
               <p>Mi smo na tej seji takrat, ki je bila zaprta za javnost, sprejeli kar nekaj sklepov
               in usmeritev, predvsem v smeri, da je treba poenotiti stališča, če želimo doseči, da
               se navedena reforma izogne kratenju pravic naši manjšini. Po informacijah, ki jih
               lahko preberemo v italijanskih medijih, je bila manjšina do neke mere neusklajena v
               tem primeru, zato je prišlo tudi do težav z naše strani, da uveljavimo določene
               predloge.</p>
               <p>Mislim, da ni bilo sprejeto nič od predlogov manjšincev in naših predstavnikov, zato
               sprašujem, glede na to, da je Deželni svet odobril reformo lokalne samouprave,
               ministra:</p>
               <p>Kako bo komisija oziroma kako bo minister za Slovence v zamejstvu in po svetu ukrepal
               v prihodnje?</p>
               <p>Kajti treba se je zavedati, da je ukinitev samostojnosti posameznih občin, v katerih
               je slovenska manjšina v prevladujoči večini, lahko usodna za manjšinske pravice v
               Italiji.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Minister, gospod Gorazd Žmavc, izvolite, odgovor.</p>
            </sp>
            <sp who="SDZ7:ŽmavcGorazd">

               <speaker>GORAZD ŽMAVC:</speaker>

               <p>Spoštovana podpredsednica, spoštovani poslanci in poslanke!</p>
               <p>Spoštovani poslanec Danijel Krivec, glede na vprašanje, ki ste mi ga postavili,
               moram reči, da skupaj z vami delim zaskrbljenost in da gre za vprašanje, ki je
               izredno občutljivo ne samo zdaj v tem postopku usklajevanja in sprejemanja tega
               zakona, ampak tudi v nadaljevanju in v implementaciji. Moram pa reči nekaj, da je v
               Italijanski republiki tudi v Furlaniji-Julijski krajini letos intenzivno potekal ta
               proces predvsem glede reorganizacije javne uprave zaradi zmanjševanja predvsem
               stroškov in posledično temu tudi postopnega ukinjanja občin z manj kot 3 tisoč
               prebivalci. Večina naših občin in slovenskega prebivalstva spada tudi pravzaprav v
               občine, kjer ima pretežni del tudi s Slovenci.</p>
               <p>Moram reči, da je to za nas bil zelo alarmanten postopek in smo se na ta način
               začeli intenzivno vključevati v usklajevanje, predvsem v politični del usklajevanja z
               našimi organizacijami glede tega enotnega stališča, kako naprej. Moram pa reči, da ta
               reforma lokalne avtonomije v Furlaniji-Julijski krajini v začetku sploh ni
               opredeljevala, pravzaprav sploh ni omenjala slovenske narodne manjšine in tudi ni
               omenjala zaščitne zakonodaje oziroma vse to, kar preko zaščitne zakonodaje sledi v
               cilju zavarovanja teh občin.</p>
               <p>Vendar pa v nadaljevanju moram reči, da smo na pobudo tudi zunanjega ministra 4. 11.
               sklicali posvetovalno telo in sva skupaj z ministrom za zunanje zadeve nagovorila
               oziroma povabila tudi predstavnike manjšin in določene pravne strokovnjake.
               Dogovorili smo se, da bomo z usklajenimi stališči poskusili nastopati tudi v postopku
               sprejema same zakonodaje. Na osnovi tega je bila formirana tudi ekspertna skupina, ki
               je potem delovala v Trstu in se je vključevala predvsem v tem, da so formulirali dva
               amandmaja, ki sta potem bila večinsko sprejeta in vključena tudi v sprejem samega
               zakona, s tem da je bilo zakonsko razširjeno oziroma besedilo razširjeno tako, da
               morajo na ozemlju občin, ki jih določa 4. člen Zaščitnega zakona 38 <gap n="…"/> <stage type="inaudible">/ nerazumljivo/</stage>
               <gap n="…"/> občinske zveze zagotavljati izvajanje zaščitnih norm v skladu z 8., 9., 10. in 21.
               členom Zaščitnega zakona 38/2001. Na ta način se slovenski narodni manjšini zagotovi
               enako raven pravic, kot ji je pravzaprav na citiranem ozemlju že pripadala do sedaj.
               Vendar pa ocenjujemo, da so zgoraj navedena dopolnila deželnega zakona, ki je bil
               sprejet s temi amandmaji, pravzaprav pozitivna pridobitev, da je bilo to upoštevano
               predvsem s stališče večine predstavnikov slovenske narodne manjšine v Italiji. V
               nadaljevanju aktivnosti pa mislimo, da je treba zlasti v času sprejemanja
               podzakonskih aktov skrbno sprejemati postopke, da bodo zapisana zagotovila za
               slovensko narodno manjšino tudi dejansko zaživele v praksi.</p>
               <p>Poleg tega, da smo imenovali to tako imenovano ekspertno skupino, ki naprej spremlja
               vse aktivnosti, tudi dali pobudo za to, da bi se v nadaljevanju ustanovila tudi tako
               imenovana pravna pisarna, ki bo budno spremljala te zakonske spremembe, ki bodo tudi
               v nadaljevanju odprte, in da smo dobili 12. 12. tudi pismo na noto, ki je bila
               posredovana tudi s strani zunanjega ministrstva, predsednice deželne vlade z
               zagotovilom – 12. 12. –, da bodo glede na sprejetje zakona in teh amandmajev
               upoštevane vse obveznosti, ki jih Italija in italijanska država ima do zaščitnih
               zakonov, konvencije in pariške konvencije leta 1954. To je sedaj eno.</p>
               <p>Drugo pa moram reči, da sem v tem času tudi aktivno vodil razgovore s predstavniki
               manjšin v Trstu; bil sem prejšnji teden na uradnem obisku v Benečiji, v tem tednu,
               konec tedna pa odhajam tudi <stage type="inaudible">/ izklop mikrofona/</stage> <gap n="…"/> Menim, da bodo ti redni kontakti
               pravzaprav nadaljevanje aktivnosti za sodelovanje za naprej. Hvala lepa.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala, gospod minister.</p>
               <p>Gospod Danijel Krivec zahteva dopolnitev odgovora.</p>
            </sp>
            <sp who="SDZ7:KrivecDanijel">

               <speaker>DANIJEL KRIVEC (PS SDS):</speaker>

               <p>Hvala za odgovore, spoštovani minister. Ampak v odgovorih je bilo postavljenih kar
               nekaj čudnih dilem, zato bom zelo kratek pri vprašanju.</p>
               <p>Vi ste ocenili, da je – glede na to, da je zakonodaja na deželni ravni sprejeta –,
               da je bilo nekako stališče večinsko v manjšinah, da je pač treba to na nek način
               podpreti in bo kasneje možnost uveljavljati vse te izjeme, ki so bile dogovorjene
               tudi na tej zaprti seji.</p>
               <p>Mene samo zanima vaše mnenje glede na to stališče:</p>
               <p>Ali res ocenjujete – glede na to, da nismo uspeli na tem prvem zakonodajnem delu –,
               da bo mogoče vplivati na podzakonske akte, glede na to, da je bil odvzeta neka
               možnost vpliva tako Urada kot zunanjega ministrstva in ne nazadnje države v
               zakonodajnem postopku?</p>
               <p>Mislim, da pa pri podzakonskih aktih nihče ne bo niti vprašan glede tega – tako da
               dvomim. Zato me zanima vaše stališče:</p>
               <p>Ali ocenjujte, da je bilo ravno to stališče, da naj se ta reforma vseeno odpelje in
               bo kasneje mogoče določene stvari popravljati, odvzelo tudi možnost večjega pritiska
               tako Uradu, zunanjemu ministrstvu in naši državi, da se korektno upoštevajo vsa ta
               mednarodna pravila, vsi ti zakoni, ki veljajo za manjšinske pravice?</p>
               <p>Kajti mislim, da je bila s tem storjena velika napaka, ki jo bo zelo težko popraviti.
               Zanima me vaše mnenje.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala. Minister, izvolite.</p>
            </sp>
            <sp who="SDZ7:ŽmavcGorazd">

               <speaker>GORAZD ŽMAVC:</speaker>

               <p>Spoštovani poslanec, delim vaše mnenje, da je zelo veliko dela treba urediti v času
               sprejema zakona, vendar pa je bil ta zakon sprejet z večino in postopek je stekel v
               parlamentu oziroma deželnem svetu takšen, kot je stekel. Mislim, da smo si s temi
               amandmaji zavarovali predvsem manever. Bo pa potreben manever, da lahko v
               nadaljevanju usklajujemo in skušamo uveljaviti na tem drugem nivoju samouprave
               predvsem zaščitno zakonodajo v celoti, kot se je izvajala tudi do sedaj. Vendar bo za
               to potrebna tudi velika politična volja, potrebne bodo tudi aktivnosti in odnos
               najvišjih predstavnikov, tudi predsednika Vlade in – kot ste dali v 4. točki
               zaključka –, tudi priporočati predsedniku republike, da se angažira pri tem
               vprašanju, da je treba uveljaviti predvsem zaščito manjšine v nadaljevanju. Hvala
               lepa.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala, gospod minister.</p>
               <p>Gospa mag. Mirjam Bon Klanjšček bo postavila vprašanja ministrici za izobraževanje,
               znanost in šport dr. Stanislavi Setnikar Cankar ter ministrici za kulturo, mag.
               Julijani Bizjak Mlakar.</p>
               <p>Izvolite.</p>
            </sp>
            <sp who="SDZ7:BonKlanjščekMirjam">

               <speaker>MAG. MIRJAM BON KLANJŠČEK (PS ZaAB):</speaker>

               <p>Hvala lepa. Spoštovani!</p>
               <p>Sodobne informacijsko-komunikacijske tehnologije prinašajo velika tveganja in žal
               tudi številne možnosti zlorab, saj omogočajo, da lahko vsakdo snema kogarkoli in
               slednje objavi na svetovnem spletu, in to ne glede na to, ali se snemana oseba s tem
               strinja. Žal se mladi premalo zavedajo morebitnih posledic oziroma da gre v takih
               primerih tudi za vprašanje pravice varstva zasebnosti in s tem tudi znake kaznivih
               dejanj. Zakaj to poudarjam?</p>
               <p>Pred kratkim smo bili priča pravi poplavi informacij o posnetku domnevnega spolnega
               odnosa med dvema pedagogoma na eni od srednjih šol v Mariboru. Posnetek naj bi
               domnevno objavil eden od dijakov, ki naj bi ga posnel s svojim mobilnim telefonom.
               Kmalu zatem je eden od omenjenih pedagogov, žal, storil samomor. Moram reči, da mi je
               to tragično dejanje dalo misliti, porodila pa so se mi številna vprašanja o
               primernosti ravnanja vseh vpletenih v tej zgodbi. Predvsem pa sem razočarana, da nas
               ta tragedija ni pretresla toliko, da bi nas prisilila k razmisleku in ustreznim
               ukrepom ter napotkom za ravnanje v takih primerih v prihodnje. Ker so v zgodbo
               vpleteni tudi učenci, pristojno ministrico sprašujem:</p>
               <p>Ali bo ob vsem spoštovanju pietete preminulega pedagoga ta tragična zgodba
               spodbudila ministrstvo in pristojne šolske institucije, da se bodo spopadle s
               problematiko varne in primerne uporabe svetovnega spleta, mej zasebnosti ter
               spletnega nadlegovanja?</p>
               <p>Omenjena pedagoga sta utrpela nezakonit poseg v svojo zasebnost, prizadeto pa je
               bilo tudi njuno dostojanstvo. Navadno bi tak dogodek odmeval zgolj v okviru šole,
               morebiti tudi širše v lokalnem prostoru in pri njihovih najbližjih, če ga za novico
               ne bi uporabili nekateri mediji, ki so iz nje naredili medijsko odmevno zgodbo.
               Tisti, ki o tem niso poročali, pa so kasneje tovrstno medijsko poročanje ostro
               obsodili. Tudi nekatera stanovska združenja novinarjev menijo, da je pomemben del
               slovenskih medijev kršil osnovne profesionalne in etične standarde ter posegel v
               pravico do zasebnosti dveh dotlej anonimnih posameznikov in njunih družin. Kot
               opozarja priznani medijski strokovnjak dr. Marko Milosavljević, so ti mediji, ki so
               objavljali posnetek ali ponujali povezavo na posnetek, kršili Zakon o medijih oziroma
               Zakon o avdiovizualnih medijskih storitvah, ki napotuje na zaščito otrok in
               mladostnikov tudi preko predvajanja zanje neprimernih vsebin in objavljanje povezav
               na seksualne vsebine.</p>
               <p>Zato ministrico za kulturo sprašujem:</p>
               <p>Kako je v aktualnem primeru zaradi navedenih kršitev ukrepal Inšpektorat za kulturo
               in medije ter Agencija za komunikacijska omrežja?</p>
               <p>Sprašujem tudi:</p>
               <p>Ali bo sprožila široko javno razpravo o tem primeru in ravnanju medijev ter o njihovi
               družbeni vlogi?</p>
               <p>Hvala lepa.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Odgovor bo podala gospa ministrica za kulturo. Izvolite.</p>
            </sp>
            <sp who="SDZ7:BizjakMlakarJulijana">

               <speaker>MAG. JULIJANA BIZJAK MLAKAR:</speaker>

               <p>Hvala lepa.</p>
               <p>Sva sicer mislili, da bo najprej obratno, torej ministrica za izobraževanje, ampak
               nič hudega. Lep pozdrav gospe predsedujoči! Lep pozdravljeni tudi poslanke in
               poslanci, spoštovana gospa poslanka mag. Mirjam Bon Klanjšček!</p>
               <p>Vprašanje, ki se nanaša na naše ministrstvo, se v bistvu nanaša na delo Inšpektorata
               Republike Slovenije za kulturo in medije, ki je samostojen organ v sestavi
               Ministrstva za kulturo Republike Slovenije.</p>
               <p>Po temu dogodku je Inšpektorat Republike Slovenije za kulturo in medije prejel pet
               prijav, ki so se nanašale na domnevne kršitev osmega odstavka 84. člena Zakona o
               medijih, o spletnih elektronskih publikacijah, to je glede varstva otrok in
               mladoletnikov. Odreagiral je takoj in zoper izdajateljev spletnih elektronskih
               publikacij uvedel postopek inšpekcijskega nadzora. Glede nadzora nad določbami 84.
               člena Zakona o medijih pa je treba pojasniti, da Inšpektorat ni pristojen za zaščito
               otrok in mladoletnikov, ki se nanaša na televizijske programe, saj je bila navedena
               določba, razen osmega odstavka 84. člena Zakona o medijih, ki se nanaša na spletne
               elektronske publikacije, z uvedbo Zakona o avdiovizualnih medijskih storitvah
               razveljavljena. Za nadzor nad določbami Zakona o avdiovizualnih medijskih storitvah,
               kamor sodi tudi ureditev varstva otrok in mladoletnikov v televizijskih programih, je
               namreč stvarno pristojen neodvisen organ Agencije za komunikacijska omrežja in
               storitve, tako imenovani AKOS.</p>
               <p>Inšpektorica, pristojna za medije, je dne 26. 11. 20114 po uradni dolžnosti na
               podlagi prijav opravila ogled elektronske publikacije Moškisvet.com, saj je na
               omenjeni spletni strani po navedbah iz prijav bilo mogoče dostopati do erotičnih in
               pornografskih vsebin popolnoma brez tehničnih zaščit ali omejitev. Prav tako je bila
               v novici prisotna neposredna povezava na tujo pornografsko stran PornHub. Zato je
               inšpektorica presodila, da je zaradi narave kršitve, to je zaradi dostopanja do
               vsebin na spletu, treba ukrepati takoj in izdajateljico elektronske publikacije
               nemudoma obvestiti oziroma opozoriti in hkrati zahtevati takojšen umik programskih
               vsebin na spletni elektronski publikaciji. Inšpektorica je takoj po prejetju prijav
               in po ogledu omenjene spletne strani, o čemer je bil sestavljen tudi zapisnik, z
               navedeno vsebino, dne 26. 11. 2014 opravila telefonski klic z odgovorno urednico
               spletne elektronske publikacije Moškisvet.com, v katerem je odgovorno urednico
               opozorila na nespoštovanje določbe osmega odstavka 84. člena Zakona o medijih in jo
               pozvala, da nemudoma odstrani povezavo na pornografsko spletno stran ter sporni
               posnetek in fotografije s pornografsko vsebino na spletni povezavi tega medija.</p>
               <p>Odgovorna urednica je takoj po pozivu in opozorilu inšpektorice že v času
               telefonskega pogovora z inšpektorico odstranila vse sporne pornografske vsebine in
               tako mladoletnim osebam onemogočila nemoten dostop do navedenih vsebin. Nadalje je
               inšpektorica takoj po prejetju prijave in po ogledu spletne strani
               www.slovenskenovice.si z domnevno sporno vsebino dne 27. 11. 2014 opravila telefonski
               klic z namestnico odgovornega urednika, v katerem jo je opozorila na nespoštovanje
               določbe osmega odstavka 84. člena Zakona o medijih, in jo pozvala, da nemudoma
               odstrani sporno fotografijo s pornografsko vsebino na spletni povezavi tega
               medija.</p>
               <p>Morda bi še dovolila nekaj besed ministrici, potem bom pa še skupaj <gap n="…"/></p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Izvolite, še ministrica za izobraževanje, znanost in šport.</p>
            </sp>
            <sp who="SDZ7:SetnikarCankarStanislava">

               <speaker>DR. STANISLAVA SETNIKAR CANKAR:</speaker>

               <p>Spoštovana poslanka!</p>
               <p>Pravzaprav se zahvaljujem za to vprašanje, ki je resnično sprožilo vrsto dodatnih
               vprašanj. Najprej, kako odreagira, recimo, ministrstvo v takšnih pogojih, takšnih
               razmerah <gap n="…"/> Mi smo se postavili na stališče, ker so bili sproženi postopki, da dokler
               nimamo rezultatov teh postopkov, pravzaprav ne zavzemamo nekega uradnega stališča.
               Moram pa deliti mnenje z vami, da je vsaj v nekaterih medijih to stališče bilo celo
               problematizirano, ker je to bila tema, ki naj bi najbolj zanimala tisti dan, tisti
               teden celo državo. Torej se je resnično pokazala neka problematična odzivnost, ki je
               <gap n="…"/> <stage type="inaudible">/ izklop mikrofona/</stage></p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Gospa Klanjšček lahko postavi zahtevo za dopolnitev odgovora. Samo trenutek.</p>
               <p>Izvolite.</p>
            </sp>
            <sp who="SDZ7:BonKlanjščekMirjam">

               <speaker>MAG. MIRIJAM BON KLANJŠČEK (PS ZaAB):</speaker>

               <p>Lepo prosim, če bi dali še malo časa, da bi lahko naša ministrica odgovorila do
               konca. Hvala.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Gospa ministrica, izvolite.</p>
            </sp>
            <sp who="SDZ7:SetnikarCankarStanislava">

               <speaker>DR. STANISLAVA SETNIKAR CANKAR:</speaker>

               <p>Tisto, kar je pokazal ta primer, je na eni strani neka strahotna agresivnost, vsaj
               nekaterih – večine medijev, brez ozira na možne in, na žalost, kasneje res
               realizirane posledice. Tu smo se odzvali tako, da smo povabili pokojnega ravnatelja
               na srečanje pred tem nesrečnim dogodkom, se pogovoriti o tem, kako postopati v odnosu
               do dijakov, kako organizirati pedagoški proces in predvsem mu ponuditi vso pomoč,
               tudi strokovno pomoč. Na žalost so se stvari končale ravno najbolj tragično, kot so
               nekateri že od vsega začetka opozarjali v času, ko bi morda lahko še vplivali na
               potek dogodkov. No, prav gotovo, ko bo končan postopek – torej, z Ministrstva za
               notranje zadeve imam informacijo, da postopek na policiji ni končan, zato ni jasno,
               ali gre za mladoletnega ali polnoletnega storilca. Ko bodo znani ti podatki oziroma
               ko bodo ugotovitve jasne, pa bi prav gotovo tudi skupaj z Ministrstvom za kulturo, pa
               morda še kakšnim ministrstvom in še kakšnim organom – mi smo takoj pritegnili
               varuhinjo človekovih pravic –, vendarle morda v širšem krogu razmislili, kaj lahko
               storimo za to, da do podobnih dogodkov, predvsem v medijih, ne bi prihajalo.</p>
               <p>Pri tem bi rada opozorila, da internet po eni strani v širših družbenih okvirih
               ponuja neizmerne možnosti in ni realno, da bi ravno mlado generacijo odvrnili od
               uporabe interneta. Nasprotno, moramo jo izobraževati, moramo poskrbeti za to, da se
               bodo zavedali možnih posledic. Na Ministrstvu za izobraževanje, znanost in šport
               potekajo projekti, bom naštela samo nekatere. Od leta 2011 se financira s pomočjo
               evropskih sredstev program Varni na internetu, potem Safe.si, Tom, Spletno oko,
               Center za varnejši internet. Ampak tudi kot posledico tega dogodka ugotavljamo, da bo
               treba storiti še več, predvsem na vzgojnem, izobraževalnem področju, da predstavimo
               možnosti negativnih posegov tudi v zasebnost preko interneta.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospod Matjaž Nemec bo postavil vprašanje ministrici za zdravje gospe Milojki Mariji
               Kolar Celarc.</p>
            </sp>
            <sp who="SDZ7:NemecMatjaž">

               <speaker>MATJAŽ NEMEC (PS SD):</speaker>

               <p>Hvala, podpredsednica. Spoštovane ministrice, dragi ministri!</p>
               <p>Moje poslansko vprašanje se bo nanašalo na izgradnjo regionalnih urgentnih centrov.
               Moje vprašanje se bo predvsem dotikalo Goriške regije oziroma severnoprimorske
               zdravstvene regije. Kot ste lahko spremljali v zadnjih tednih in dneh, je bila cela
               vrsta težav v smislu izgradnje, na nek način, moram reči, s srečnim koncem. 3. 12.
               Sem se na Vlado obrnil z javnim pozivom o tem, da sem opozarjal na določene, bom
               rekel, pomanjkljivosti v smeri izvajanja obljubljenega. Moram reči, da nam je na nek
               način skupaj uspelo. Predvsem bi tukaj izpostavil 3 ministre, to je gospa Alenka
               Smerkolj, Dušan Mramor in gospa pristojna Milojka Kolar Celarc, zato da smo skupaj na
               nek pragmatičen način našli rešitev za to.</p>
               <p>Vem, da na tem mestu ni v navadi, da se najde tudi prijazno ali pa pohvale vredno
               besedo, ampak glede na okoliščine je to moja dolžnost, da to tudi naredim in vsem
               skupaj se vam zahvaljujem in pohvalim, da smo našli nek način. Vemo samo, da je bilo
               Ministrstvo za zdravje v zadnjih mesecih, bom rekel, brez gospodarja. Verjamem, da je
               bilo gospe ministrici Kolar Celarc zelo težko najti neko rešitev.</p>
               <p>Ob tem bom pa še izkoristil priložnost, da jo bom še povprašal:</p>
               <p>Kakšni so nadaljnji postopki, roki?</p>
               <p>Vemo, da smo vezani na končno izgradnjo v letu 2015 in še enkrat: dovolite mi, da se
               vam zahvalim. Hvala lepa, lep pozdrav!</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospa ministrica, izvolite odgovor.</p>
            </sp>
            <sp who="SDZ7:KolarCelarcMarijaMilojka">

               <speaker>MARIJA MILOJKA KOLAR CELARC:</speaker>

               <p>Hvala za besedo, spoštovana predsedujoča! Spoštovane poslanke, poslanci! Spoštovani
               gospod Nemec!</p>
               <p>Vesela sem, da ob tej priložnosti človek sliši ne samo vprašanje, ampak mogoče tudi
               kakšno pohvalo za trud, ki ga vložimo v naše delo.</p>
               <p>Bom kar konkretna. Na Ministrstvu za zdravje smo 25. novembra prejeli s strani
               Službe Vlade Republike Slovenije za razvoj in evropsko kohezijsko politiko odločbo o
               dodelitvi sredstev za projekt Urgentni center Nova Gorica. Ta odločba je imela datum
               24. november. Na žalost je pa v odločbi bilo navedeno, da projekt presega predvidena
               sredstva v proračunu za leto 2015, zaradi česar si naj upravičenec v bistvu sam
               zagotovi povečanje sredstev proračuna za leto 2015 v skupni vrednosti 4,4 milijone
               evrov na svojih proračunskih postavkah.</p>
               <p>No, ob stikanju glav in iskanju možnih rešitev smo v bistvu na Ministrstvu za
               zdravje našli rešitev predvsem zaradi razloga, da ne zamudimo gradbene sezone, kajti
               vemo, da se lahko na Primorskem gradi tudi pozimi, in glede na to, da imamo s strani
               koriščenja evropskih sredstev omejen rok, do kdaj morajo biti ti centri zgrajeni, smo
               potem našli rešitev in nato na Vladi v petek, 12. decembra, sprejeli sklep, po
               katerem je bil ta projekt, Urgentni center Nova Gorica, v skupni načrt razvojnih
               programov za obdobje 2014–2017. Še isti dan sem popoldne podpisala tudi pogodbo, ker
               je razpisna in vsa druga dokumentacija bila pripravljena. Taisti dan smo tudi
               obvestili izvajalca kot tudi Splošno bolnišnico Nova Gorica. Predvidevam, da se bo že
               danes začela gradnja oziroma vse aktivnosti za izgradnjo tega centra.</p>
               <p>Naj na koncu odgovorim še na poslančevo vprašanje glede rokov. To se pravi, izvedba
               gradbeno-obrtniških in inštalacijskih del naj bi bila končana do konca oktobra 2015
               in dobava ter montaža opreme en mesec kasneje, do 30. novembra 2015, kar je tudi rok.
               Zaradi tega ocenjujemo, da bo urgentni center zgrajen v skladu z zahtevanimi roki in
               bo začel služiti svojemu namenu. Hvala.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala, gospa ministrica.</p>
               <p>Gospa Eva Irgl bo postavila vprašanje ministrici za okolje in prostor, gospe Ireni
               Majcen. Izvolite.</p>
            </sp>
            <sp who="SDZ7:IrglEva">

               <speaker>EVA IRGL (PS SDS):</speaker>

               <p>Najlepša hvala za besedo. Spoštovane poslanke, spoštovani poslanci, spoštovana
               ministrica za okolje in prostor!</p>
               <p>V zadnjem času zaradi obilnega deževja in potem posledično poplav nastajajo vse
               večji problemi v naši državi tudi drseči plazovi. Še posebej so problematični plazovi
               večjega dosega, za katere pa je Državni zbor sprejel tudi poseben zakon. Glede na to,
               da prihajam iz Vipavske doline in ker že ves čas spremljam zgodbo, ki bi po mojem
               mnenju res morala biti že zdavnaj rešena, pa ni, me še posebej zanima:</p>
               <p>Kako je z reševanjem sanacije plazu Slano blato v Ajdovščini?</p>
               <p>Po do sedaj znanih podatkih je bilo namreč za sanacijo tega plazu namenjenih
               približno 10 milijonov evrov, pa še vedno ta plaz povzroča velike težave in probleme.
               V zadnjih dveh letih pa naj bi bila sanacija ustavljena zaradi pomanjkanja sredstev.
               Vemo pa, da smo pred kratkim pri rebalansu proračuna za leto 2014 prejeli skupni
               znesek za sanacijo plazov večjega dosega v višini približno 90 tisoč evrov. Ampak, to
               je skupni znesek za praktično vse plazove v tem večjem dosegu.</p>
               <p>Želim tudi omeniti, da vsa ta leta lastniki zemljišč, pa ne samo pri temu plazu – se
               pravi Slano blato v občini Ajdovščina –, ampak tudi drugod na tem vplivnem območju
               plazu ne smejo pristopati na svoja zemljišča, ne smejo z njimi gospodariti, ne smejo
               z njimi vršiti nikakršnega prometa, zato je seveda škoda zaradi nesanacije tega plazu
               povzročena tudi po tej plati.</p>
               <p>Številne delegacije, tako na državnem nivoju kot tudi na občinskem, lokalnem nivoju,
               so si večkrat ogledale ta plaz, vedno znova so predlagale neke nove študije,
               modrovale so, vendar pa se je na koncu izkazalo v veliko primerih, da gre za
               investicijo, ki ima precej slabo izvedbo, kljub temu da je bilo že približno 10
               milijonov evrov namenjenih v sanacijo tega plazu.</p>
               <p>Ker je investitor v sanacijo plazu država, me, spoštovana ministrica za okolje in
               prostor, zanima:</p>
               <p>Kdaj nameravate zaključiti z investicijo sanacije tega plazu?</p>
               <p>Mogoče mi ne boste mogli sedaj dati natančnega odgovora, ampak potem pa bi vsaj
               pričakovala, da dobim pisni odgovor, kajti ne nazadnje gre tukaj tudi za varstvo
               oziroma za varnost občank in občanov občine Ajdovščina. Hvala.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Odgovor bo podala gospa ministrica Irena Majcen, izvolite.</p>
            </sp>
            <sp who="SDZ7:MajcenIrena">

               <speaker>IRENA MAJCEN:</speaker>

               <p>Hvala predsedujoča, spoštovana poslanka Eva Irgl!</p>
               <p>O Zakonu o odpravi posledic naravnih nesreč smo danes že govorili, je pa pojav
               zemeljskega pa tudi snežnega plazu opredeljen kot naravna nesreča in se kot takšen
               rešuje v skladu z določili tega zakona.</p>
               <p>V Sloveniji imamo sedem območij velikih plazov; poleg tega, ki ste ga vi navedli, je
               še plaz Stolže v občini Bovec, plaz Strug nad vasjo Koseč v občini Kobarid, plaz
               Podmrak v občini Šempeter-Vrtojba, plaz Gradišče nad Prvačino v Mestni občini Nova
               Gorica, prav tako je v tej občini tudi plaz Šmihel nad Ozeljanom in plaz Macesnik v
               občini Solčava. Zakaj omenjam vse te plazove? Ker so vsi ti plazovi na območju
               Slovenije opredeljeni kot veliki plazovi in pravzaprav ogrožajo številne; ne samo
               občanke in občane oziroma državljanke in državljane v teh območjih, ogrožajo tudi
               morebitne obiskovalce, ogrožajo infrastrukturo.</p>
               <p>Za reševanje problematike posamičnih zemeljskih plazov tega velikega obsega je bila
               leta 2006 oblikovana posebna proračunska postavka, s pomočjo katere so bili
               financirani nujni sanacijski ukrepi na posamičnih plazovih, ki so bili posvečeni
               temu, da se plaz zadrži oziroma se ne premika in so njegove katastrofalne posledice
               nadzorovane. Niso pa preprečene, ampak so nadzorovane. Zakaj niso preprečene? Zaradi
               tega, ker pri teh velikih plazovih seveda v dogajanju, kakršno je v naravi ali zdaj,
               ko je obilica padavin, ali ob morebitnih potresih se potem delovanje takšnega plazu
               niti ne da kontrolirati oziroma obvladovati. Za sanacijo vseh teh plazov bi nujno
               bilo potrebnih nekaj nad 37 milijonov evrov, kar je v časih, v katerih sestavljamo
               proračune, velika postavka. Je pa res, da sta za vplivni območji plazu Macesnik v
               občini Solčava in prav za ta plaz Slano blato v občini Ajdovščina državna lokacijska
               načrta v izdelavi, še nista izdelana. Treba je najprej zagotoviti strokovne podlage.
               Kot ste že sama omenili, strokovne podlage običajno niso izdelane na način, da se vsi
               strinjamo z njimi, ker je strokovnost izdelave takih podlag zahtevna in na drugi
               strani terja tudi veliko odgovornost.</p>
               <p>Ne glede na napovedano, da me boste še spraševali in naj vam tudi pisno odgovarjam –
               kar se z moje strani tiče, seveda, pisni odgovori vam bodo posredovani. Vendar pa v
               času, v katerem vam podajam ta ustni odgovor, lahko povem, da vam zagotovila o tem,
               kdaj se bo ta plaz saniral, kdaj bodo zagotovljena sredstva – tega podatka vam ne
               samo sedaj, ampak tudi še vsaj nekaj časa ne bom mogla posredovati.</p>
               <p>Res je tudi, da je to sedem velikih plazov, imamo pa po Sloveniji na podlagi
               dogodkov, povezanih z naravnimi nesrečami, še veliko plazov srednjega in malega
               obsega. Tudi za sanacijo teh plazov nekako od leta 2012 ni zagotovljenih sredstev,
               tako da so pravzaprav ti ukrepi oziroma te sanacije v nadaljevanju pod velikim
               vprašanjem. Je pa res, da posebej v nekaterih primerih je sanacija takega plazu tudi
               finančno velikega obsega, glede na to, kaj s sanacijo ali s samo sanacijo sploh
               dosežemo. Hvala.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospa poslanka, bi želeli dopolnitev odgovora?</p>
               <p>Izvolite.</p>
            </sp>
            <sp who="SDZ7:IrglEva">

               <speaker>EVA IRGL (PS SDS):</speaker>

               <p>Najlepša hvala za besedo.</p>
               <p>Moram reči, da sem kar precej razočarana nad tem odgovorom, spoštovana ministrica za
               okolje in prostor. Vendarle sem pričakovala, če že ne natančnega datuma, kdaj se bo
               zadeva sanirala, ker razumem, da tega ni mogoče podati, da boste vsaj povedali, kdaj
               približno se bo pa vendarle začel delati ta načrt za sanacijo. Vi ste namreč dejali,
               da v tem trenutku sploh ni narejen niti še sanacijski načrt – konkretno za plaz, o
               katerem sem govorila, torej Slano blato v občini Ajdovščina –, kar je problem,
               spoštovana ministrica. Midve sicer lahko tukaj govoriva, da ni denarja in tako
               naprej, ampak tam so ogrožena življenja ljudi, tudi prebivalcev oziroma obiskovalcev,
               ki pridejo na ta območja, to ste sami povedali v svojem uvodnem nagovoru.</p>
               <p>Torej, obe se strinjava, da je to problem. Ampak vi ste na tem položaju, kjer se od
               vas pričakuje, da se to čim prej reši. Ta zadeva se absolutno že predolgo vleče.
               Upam, da boste v nadaljevanju vendarle razmislili in mi podali bolj natančen pisni
               odgovor, tako da bodo tudi ljudje, ki živijo na tem območju, lahko vedeli, kaj
               pričakujejo, vsaj v kako doglednem času in na kakšen način. Najlepša hvala.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospa ministrica, izvolite.</p>
            </sp>
            <sp who="SDZ7:MajcenIrena">

               <speaker>IRENA MAJCEN:</speaker>

               <p>Spoštovana poslanka, jaz se vam prijazno zahvalim za vaš komentar. Bi pa vseeno pri
               podajanju odgovora želela ponovno povedati, da Zakon o ukrepih za odpravo posledic
               določenih zemeljskih plazov večjega obsega sega v leto 2000, 2001. Da je bilo v času
               od takrat do danes pretečeno mnogo časa in tako z gotovostjo prevzeti nase obljubo,
               da sedaj bomo pa res nekaj naredili, ni v moji naravi, ni v mojem načinu dela. Še
               enkrat poudarjam, da strokovne podlage oziroma mnenja strokovnjakov za izdelavo
               takega sanacijskega načrta morajo biti usklajene in izdelane v tolikšni meri, da si
               je potem takšen načrt mogoče vzeti kot osnovo za načrtovanje nadaljnjih ukrepov in da
               je priprava takšnega načrta velik izziv tudi za strokovnjake. Hvala.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospa Anja Bah Žibert bo postavila vprašanje ministrici za notranje zadeve gospe
               mag. Vesni Györkös Žnidar. Izvolite.</p>
            </sp>
            <sp who="SDZ7:BahŽibertAna">

               <speaker>ANJA BAH ŽIBERT (PS SDS):</speaker>

               <p>Hvala lepa za besedo. Ministrica!</p>
               <p>O stanju v slovenski policiji smo v preteklih dneh govorili veliko in na predlog
               Slovenske demokratske stranke na matičnem odboru tudi sprejeli konkreten sklep za
               izboljšanje stanja. Na potezi je sedaj Vlada, v kateri sedite tudi sami. Verjamem, da
               bo sledila tem potrebam, predvsem potrebam državljanov, saj ne nazadnje govorimo o
               ustavni materiji, o prednostni nalogi države, to je varnost.</p>
               <p>Te dni smo tudi več kot sicer govorili o človekovih pravicah in nasilju nad ženskami,
               torej nekako v znamenju 25. 11., mednarodnega dneva boja proti nasilju nad ženskami,
               in 10. 12., svetovnega dne človekovih pravic. Osebno si sicer bele pentlje, kot
               veste, nisem nadela, ker verjamem, da lahko v tej hiši storimo zoper nasilje mnogo
               več. In moje vprašanje je ravno korak v to smer. Znano je namreč, da je nasilje v
               domačem okolju in partnerskih odnosih velikokrat prikrito in ostane za štirimi
               stenami. Pogosto gre za primere, kjer socialni stiski in slabim družinskim razmeram
               sledi tudi nasilje. Pri preprečevanju nasilja v družini ima ravno policija tisto
               pomembno vlogo, saj lahko prepreči najhujše. Tako me je informacija oziroma kruto
               dejstvo, da si marsikatera ženska, ki je deležna nasilja, ne upa poklicati na pomoč
               policije, zaskrbljujoče. Predvsem me je pretresel razlog, ki ga navajajo. Dobesedno
               si finančno ne morejo privoščiti klica oziroma posredovanja policije. V praksi se ob
               prihodu policistov na kraj kršitve pogosto medsebojna obtoževanja nadaljujejo, prav
               tako nasprotujoče si izjave. Policist napiše položnico obema vpletenima. Torej,
               plačilo zakonsko določene globe pade na oba; in tukaj je izvirni problem. Zato vas
               sprašujem in hkrati pozivam:</p>
               <p>Kaj nameravate storiti, da finančna stiska, ki se samo še stopnjuje, ne bo razlog,
               ki bi preprečeval državljanom klice na pomoč?</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospa ministrica Vesna Györkös Žnidar, izvolite.</p>
            </sp>
            <sp who="SDZ7:GyörkösŽnidarVesna">

               <speaker>MAG. VESNA GYÖRKÖS ŽNIDAR:</speaker>

               <p>Gospa predsedujoča, zahvaljujem se za besedo. Zahvaljujem se poslanki tudi za
               vprašanje.</p>
               <p>Moram reči, da me zelo veseli, da iz tega vprašanja poslanke dejansko sublimira eno
               zelo zaskrbljujoče dejstvo, kar se tiče policije, in sicer slabo finančno stanje v
               policiji. V tem kontekstu uvodoma poudarjam, da že od prevzema funkcije ministrice za
               notranje zadeve se aktivno zavzemam za to, da se policiji zagotovijo čim boljši
               pogoji za delo, kar posledično pomeni, da bo policija imela možnosti za nemoteno
               izvajanje svojih zakonskih nalog, med katerimi nedvomno je preprečevanje nasilja v
               družini na zelo pomembnem mestu oziroma gre za eno najpomembnejših nalog. Pooblastila
               policije v sklopu preprečevanja nasilja v družini so jasna in so vpeta tako v Zakon o
               preprečevanju nasilja v družini iz leta 2008 kot tudi v podzakonske akte, kakor tudi
               v Zakon o nalogah in pooblastilih policije ter tudi v Zakon o kazenskem postopku.
               Izplen vseh teh predpisov nedvomno je, da se slovenski družbi sporoča, da stopnja
               tolerance do nasilja v družbi oziroma v družini mora biti ničelna. Policija letno
               obravnava 80 tisoč kaznivih dejanj, med katerimi nasilje v družini zavzema pomembno
               statistično vlogo. Na vsako nasilje, o katerem je policija obveščena, so se policisti
               dolžni odzvati, ne glede na to, ali gre za kaznivo dejanje ali za prekršek, vključno
               s preiskovanjem, zbiranjem obvestil in dokazov o vsakem posamičnem primeru ter tudi
               nadaljnjem sodelovanju policije z drugimi institucijami v tako imenovani strokovni
               mreži pomoči. Vemo namreč, da je nasilje v družini kompleksen družbeni pojav, ki
               zahteva medresorsko obravnavo, kar pomeni, da se policija prav zaradi močnega
               delovanja na področju preventive aktivno povezuje s socialo, zdravstvom, šolstvom,
               sodstvom in tudi nevladnimi organizacijami. Statistični podatki kažejo, da je
               policija zelo aktivna na področju preprečevanja nasilja v družini. V letu 2013 je
               bilo skupno izrečenih 927 ukrepov prepovedi približevanja, letos za obdobje do 2.
               decembra pa 955 – samo za primerjavo, lani je do 2. decembra bilo izrečenih 841 teh
               ukrepov. Izvajanje teh ukrepov se povečuje skladno s povečevanjem trenda oziroma
               samih kaznivih dejanj nasilja v družini. Lani je namreč bilo v celem letu
               evidentiranih skupaj tisoč 372 takih dejanj, letos pa samo v prvi polovico leta že
               811 kaznivih dejanj.</p>
               <p>Policija sodeluje tudi pri postavljanju oziroma izvajanju varnostnih načrtov za
               žrtve, kar vključuje tudi kontrolo že izrečenih ukrepov prepovedi približevanje, in
               to ne glede na predpis, na podlagi katerega je bil ta izrečen. Informacije o ukrepih,
               ki so žrtvam na voljo, so tudi navedene na spletni strani policije, kar so povzele
               tudi nevladne organizacije, kar je zelo pozitivno ocenila tudi varuhinja človekovih
               pravic. Policija je tudi v sodelovanju z Ministrstvom za delo, družino, socialne
               zadeve in enake možnosti pristopila k projektu Vesna – živeti življenje brez nasilja.
               Cilj tega projekta je bil poglobiti strokovno znanje tistih strok, ki najbolj dejavno
               se vključuje v različne oblike pomoči žrtvam kaznivih dejanj.</p>
               <p>Še enkrat poudarjam, da je v tem kontekstu tudi zelo pomemben odziv okolja, kar
               lahko zelo pripomore k temu, da je odziv policije še bolj pravočasen in še bolj
               učinkovit glede na to, da se tudi na ta način lahko preprečijo najhujše, torej
               tragične posledice.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospa poslanka zahteva dopolnitev odgovora. Izvolite.</p>
            </sp>
            <sp who="SDZ7:BahŽibertAna">

               <speaker>ANJA BAH ŽIBERT (PS SDS):</speaker>

               <p>Hvala lepa.</p>
               <p>Morda se nisva najbolje razumeli. Ne gre za delo policistov. Nedvomno oni opravijo
               svoje delo korektno. Dejstvo je, da ob prihodu na kraj dogodka dejansko težko
               odločijo, kdo je povzročitelj oziroma ali je en sam ali sta nekako vpeta v dogodek
               oba. V teh primerih policist mora delovati kot nek razsodnik in potem globo dobita
               oba. In to je problem. Govorim o sistemskem problemu, kajti potem ko je enkrat
               napisana globa, jo je treba plačati in ker se ženske bojijo zaradi finančni posledic,
               policistov ne upajo več poklicati. To je problem, o katerem govorim, in to je tisto,
               kar moramo mi sistemsko urediti.</p>
               <p>Dejstvo je, da se bodo take zgodbe začele še bolj tragično zaključevati, kot se že.
               Na to sem bila osebno opozorjena. Udarci ne smejo biti razlog za to, da finančna
               stiska na drugi strani pomeni, da jih moramo prenašati. To je problem trenutno tudi v
               tej državi. Na to želim vaš odgovor.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospa ministrica.</p>
            </sp>
            <sp who="SDZ7:GyörkösŽnidarVesna">

               <speaker>MAG. VESNA GYÖRKÖS ŽNIDAR:</speaker>

               <p>Hvala lepa.</p>
               <p>Glede na to, da se vaše vprašanje nanaša na ugotavljanje dejanskega stanja na terenu
               in samo sankcioniranje prekrškov na terenu, vam glede tega v tem konkretnem primeru
               oziroma na tem mestu vam konkretnih odgovorov ne morem podati, ker namreč ne vem
               niti, o čem govorite, o katerem primeru, kdo je izdal prekršek, kako je dejansko
               stanje. Na to vam ne morem odgovoriti. Kot sem pa že omenila, je izvajanje
               policijskih nalog na področju nasilja v družini ena izmed prioritetnih nalog. Glede
               na to, da ste v začetku tudi referirali na slabo finančno stanje v policiji, lahko
               rečem še samo to: kljub temu da je finančno stanje v policiji slabo, kar smo
               obravnavali tudi na odboru, intervencije o zaznanem nasilju v družini bodo vedno ena
               izmed prioritetnih nalog policije. Hvala.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospa poslanka želi še besedo. Izvolite.</p>
            </sp>
            <sp who="SDZ7:BahŽibertAna">

               <speaker>ANJA BAH ŽIBERT (PS SDS):</speaker>

               <p>Hvala lepa.</p>
               <p>Mislim, da ravno dodatni odgovor ministrice botruje temu, da je prav, da o tem
               opravimo širšo razpravo. Namreč, poglejte, dejansko govorim o tem, da finančna stiska
               pomeni na drugi strani stiskanje zob pred udarci.</p>
               <p>Ne govorim o konkretnem primeru, več konkretnih primerov je, govorim o tem, da dobita
               globo po navadi obe vpleteni osebi, in to je problem. Zato predlagam, da o tem
               opravimo širšo razpravo, v skladu s poslovnikom. Do takrat pa pozivam Državni zbor,
               da damo pentlje v predale, ker to je sistemski problem. Mi moramo to urediti tako, da
               nikogar v tej državi ne bo zaradi socialne stiske strah poklicati na pomoč policijo.
               O tem govorim. Prosim za podporo, da bomo o tem opravili dobro razpravo, kakovostno
               razpravo, in morda skupaj prišli tudi do konkretnih rešitev. Hvala lepa.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>O vašem predlogu bo Državni zbor odločil jutri, 16. decembra 2014, v okviru
               glasovanj.</p>
               <p>Zdaj ima besedo gospod Marko Ferluga, ki bo postavil vprašanje ministru za zunanje
               zadeve gospodu Karlu Viktorju Erjavcu, ki je odsoten.</p>
            </sp>
            <sp who="SDZ7:FerlugaMarko">

               <speaker>MARKO FERLUGA (PS SMC):</speaker>

               <p>Hvala za besedo. Pozdrav tudi predstavnikom Vlade!</p>
               <p>Moje vprašanje se nanaša neposredno na Palestino, gre pa za to, da smo 28. 11. 2014
               na Odboru za zunanjo politiko sprejeli sklep, da naj bi nas Vlada Republike Slovenije
               obveščala in redno spremljala vse dogodke v zvezi z vprašanjem statusa Palestine.
               Zato bi s tega mesta naslovil vprašanje na ministra za zunanje zadeve. Želel bi
               njegov komentar glede dogajanja v Varnostnem svetu OZN, in sicer, za kaj gre.</p>
               <p>Zunanji ministri držav članic Arabske lige so prav tako konec novembra podprli
               osnutek resolucije Varnostnega sveta o Palestini in so dali pobudo za takojšnje
               priznanje Palestine kot polnopravne članice OZN. Zato me zanima, ker so ta osnutek
               sicer spet zahodni diplomati označili kot neuravnoteženega. To naj bi bila skupina
               evropskih držav, ki jo sestavljajo Francija, Velika Britanija, Nemčija, in slednje
               naj bi začele s pripravami za nov, se pravi, domnevno bolj uravnotežen predlog glede
               Palestine, ki naj bi vseboval dvoletno časovnico za določitev končnega statusa in naj
               bi bil določen z obujanjem večstranskih bližnjevzhodnih mirovnih procesov in
               pogovorov. Glavni palestinski pogajalec v OZN gospod Erekat, je prejšnji teden dejal,
               da Palestina pričakuje sprejetje močne resolucije Varnostnega sveta OZN še pred
               koncem leta 2014, sicer bo Palestina storila potrebne korake v zvezi s članstvom na
               Mednarodnem kazenskem sodišču.</p>
               <p>S tem v zvezi me zanima komentar tega dogajanja v Varnostnem svetu.</p>
               <p>Poleg tega me zanima:</p>
               <p>Ali so prizadevanja Francije, Velike Britanije in Nemčije koordinirana na ravni
               Evropske unije?</p>
               <p>Če bo odgovor na naslednje vprašanje pritrdilen, me dodatno zanima:</p>
               <p>Kakšna je vloga v tem procesu, ki jo igra oziroma jo namerava igrati Republika
               Slovenija?</p>
               <p>Toliko z moje strani. Hvala.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospod Ljubo Žnidar bo zastavil vprašanje ministrici za okolje in prostor gospe
               Ireni Majcen.</p>
            </sp>
            <sp who="SDZ7:ŽnidarLjubo">

               <speaker>LJUBO ŽNIDAR (PS SDS):</speaker>

               <p>Hvala lepa, spoštovana podpredsednica. Spoštovana ministrica, kolegice in
               kolegi!</p>
               <p>Na porečju reke Savinje se že vrsto let izvajajo protipoplavni ukrepi. Ti ukrepi se
               izvajajo tako rekoč na celotnem porečju od izvira do izliva, je pa dejstvo, da se ti
               ukrepi izvajajo počasi oziroma prepočasi, kajti veliko odsekov že ima urejeno in
               pridobljeno osnovno prostorsko dokumentacijo, se pravi, glede umestitve v prostor, in
               izdelano tudi že tehnično izvedbeno dokumentacijo za izvedbo. Seveda se vse začne in
               konča pri denarju, ki vemo, da ga za sanacijo protipoplavnih ukrepov primanjkuje.
               Tako bi v tem segmentu izpostavil že izdelano vso dokumentacijo na odseku Latkova
               vas–Letuš, ki čaka na to, bi rekel, tudi samo protipoplavno sanacijo.</p>
               <p>Vzporedno se pa na odseku Spodnje Savinjske doline kakor Zgornje Savinjske doline
               izvaja, bi rekel, kar s pospešenim tempom rekonstrukcija obstoječe regionalne ceste.
               Ta je v večji meri že rekonstruirana, manjka le še nekaj rekonstrukcije oziroma
               izvedbenih odsekov v sami Zgornji Savinjski dolini. Eden takšen je primer v samih
               Lučah. V Lučah se tudi v temu momentu izvaja operativna izgradnja protipoplavnih
               ukrepov ob sami reki Savinji. Istočasno se ravno v tem momentu izvajajo zelo velike
               aktivnosti pri sami rekonstrukciji regionalne ceste, to pomeni s pridobitvijo
               prostorskega dela umestitve same obvoznice Luče z navezavo potem seveda tudi na
               omenjeno regionalno cesto.</p>
               <p>Sprašujem vas:</p>
               <p>Ali so ti protipoplavni ukrepi, ki se izvajajo sedaj v Zgornji Savinjski dolini v
               samih Lučah, usklajeni z Direkcijo Republike Slovenije za ceste s samimi postopki
               rekonstrukcije regionalne ceste oziroma same obvoznice Luče?</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospa ministrica za okolje in prostor, izvolite.</p>
            </sp>
            <sp who="SDZ7:MajcenIrena">

               <speaker>IRENA MAJCEN:</speaker>

               <p>Hvala, predsedujoča. Spoštovani poslanec Ljubo Žnidar, hvala za vprašanje.</p>
               <p>Res je, da se na Savinji protipoplavni ukrepi izvajajo na več lokacijah. Če se
               osredotočim na območje Luč, so bili protipoplavni ukrepi potrjeni in del sprejetega
               državnega prostorskega načrta za ureditev regionalne ceste Radmirje–Luče. Zato je
               načrtovanje in izvedba omenjenih posegov v tem delu porečja Savinje bila načrtovano z
               upoštevanjem stroke in širše javnosti. Republika Slovenija izvedbene ukrepe za
               zagotavljanje protipoplavne varnosti izvaja v okviru kohezijskega projekta iz časa
               2007–2013 in so ti ukrepi na območju Luč v zaključni fazi. Nekako se predvideva, da
               bodo izvedeni in zaključeni še do konca tega leta. V akcijski načrt interventnih
               aktivnosti zaradi poplav pa je vključena tudi sanacija leve brežine v naselju Struge,
               kar je seveda nekako termin za izvedbo potem do sredine naslednjega leta. Res pa je,
               da je za celotno porečje Savinje treba izdelati hidrološko-hidravlično študijo, ki do
               sedaj še ni bila razdelana, in stroka bo potrdila potem upravičenost oziroma
               ustreznost postopkov, ki se izvajajo na Savinji.</p>
               <p>Če se zdaj osredotočim na Luče, si nekako predstavljam, da za ta del povodja, vsaj po
               mojem skromnem mnenju, naj ne bi bilo težav, sem prepričana, da so strokovnjaki s
               sprejemom DPN stvari ustrezno zastavili. Lahko pa hidrološko-hidravlična študija
               doprinese spremembe oziroma neke nove ugotovitve nižje in potem v teh delih urejanja
               struge reke Savinje pa bo treba zagotoviti finančna sredstva v izvedbi operativnega
               programa 2014–2020. Hvala.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospod Ljubo Žnidar želi dopolnitev odgovora.</p>
            </sp>
            <sp who="SDZ7:ŽnidarLjubo">

               <speaker>LJUBO ŽNIDAR (PS SDS):</speaker>

               <p>Ja, spoštovana ministrica, hvala lepa.</p>
               <p>Moram pa povedati, da me je za to vprašanje nekako spodbudila pobuda iz samega
               lokalnega okolja, ker niso najbolj navdušeni nad pristopom in samo izgradnjo teh
               protipoplavnih ukrepov.</p>
               <p>Sam bi pričakoval, da je strokovna institucija, kot je Arso, za katero vemo, da si
               po navadi vzame veliko več časa, kot je njihov zakonski rok za podajanje soglasij za
               odobritev ostalih posegov – v tem primeru tudi samega načrtovanja obvozne ceste –,
               rekel bi, da je problematika usklajena in da ni več odprtih vprašanj. Ampak v tem
               primeru je tu ravno nasprotno. Osebno me kar čudi, ker povsod po Sloveniji komaj
               čakamo, da se določeni protipoplavni ukrepi pričnejo graditi, da so za to namenjena
               sredstva in tako naprej, po drugi strani me pa takšni primeri presenečajo, kjer se pa
               nekaj izvaja, kjer se nekaj poskuša urediti, potem pa nastane nezadovoljstvo.</p>
               <p>To se mi ne zdi dobro, da se dejansko tudi takšni resorji, ki bi morali delovati z
               roko v roki, da med sabo niso usklajeni in konec koncev se posledično dela tudi neka
               gospodarska škoda. To za državo ni dobro, tu se ne obnašamo po načelu dobrega
               gospodarja in v prihodnosti si si takšnih primerov tako sam kot mi vsi skupaj ne
               želimo. Želim, da so ti pristopi strokovni in da so pri tem med sabo usklajena tudi
               ministrstva.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospa ministrica, izvolite, dopolnitev odgovora.</p>
            </sp>
            <sp who="SDZ7:MajcenIrena">

               <speaker>IRENA MAJCEN:</speaker>

               <p>Hvala.</p>
               <p>Z vami se strinjam, da je treba z deli, s katerimi urejamo ali struge vodotokov ali
               infrastrukturo, torej, da je treba ravnati kot dober gospodar in je treba biti
               medresorsko usklajen. Priznam pa, da teh vaših navedb ne znam razumeti na način, da
               bi mi bilo jasno, kdo ni zadovoljen. Namreč, pri svojem delu se velikokrat srečujem
               prav zaradi dela na okolju, da je redkokdaj zadovoljstvo na obeh straneh. V teh vaših
               navedbah ne znam razumeti, ali imajo pripombe, ker DPN je eden, govori o ureditvi
               regionalne ceste Radmirje–Luče in o ureditvi vodotoka; torej, ali ni zadovoljna, ne
               vem, Direkcija za ceste ali niso zadovoljni krajani. Se pa strinjam, da na resorju,
               ki ga pokrivam, nikoli niso zadovoljni vsi. Hvala.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospod dr. Matej T. Vatovec bo postavil vprašanje ministrici za delo, družino,
               socialne zadeve in enake možnosti gospe dr. Anji Kopač Mrak. Izvolite.</p>
            </sp>
            <sp who="SDZ7:TašnerVatovecMatej">

               <speaker>DR. MATEJ T. VATOVEC (PS ZL):</speaker>

               <p>Hvala, gospa predsedujoča! Predstavnici Vlade, drage kolegice in kolegi, spoštovana
               gospa ministrica!</p>
               <p>14. člen Ustave Republike Slovenije jasno določa pomen človekovih pravic, ki so
               neodtujljive ne glede na narodnost, raso, spol, jezik, vero, politično ali drugo
               prepričanje, gmotno stanje, rojstvo, izobrazbo, družbeni položaj, invalidnost ali
               katerokoli drugo osebno okoliščino. In ker naj bi bila Slovenija pravna in socialna
               država, kot to zapoveduje 2. člen Ustave, bi morala Vlada narediti vse za odpravo
               družbene in socialne izključenosti ter zagotoviti dejansko enakopravnost vseh
               prebivalcev.</p>
               <p>Vlada se je, citiram, v koalicijskem sporazumu zavezala <q>"za polno spoštovanje
               različnosti in omogočanje enakih možnosti za vse ranljive skupine ter za odpravo
               sistemske diskriminacije istospolnih partnerjev in istospolno usmerjenih ljudi"</q>.
               Kljub tem zavezam obljubljenih rešitev zaenkrat še ni, v Sloveniji pa smo še vedno
               priča neustavnosti na področju enakosti pred zakonom in sistematični diskriminaciji,
               ki se dopušča z razlikovanjem med raznospolno in istospolno usmerjenimi pari.</p>
               <p>V pravnem redu se namreč istospolnim partnerjem odkrito in jasno odreka pravica do
               zdravstvenega zavarovanja po partnerju, pravico do odsotnosti z dela zaradi bolezni
               partnerja ali partnerke, pravico do nadomestila dohodka za nego družinskega člana,
               pravico do sklenitve najemne pogodbe in tako naprej.</p>
               <p>Ta del prebivalstva tako ne more uživati polnih pravnih, socialnih in ekonomskih
               pravic ter mu je s tem kršena ustavna pravica do enakosti pred zakonom. Kljub temu da
               je pozicija Vlade zelo previdna, se od nje pričakuje absolutno podporo zaščiti pravic
               modernih partnerstev in družin ter odpravo vseh vrst diskriminacije.</p>
               <p>Ministrico za delo, družino in socialne zadeve zato sprašujem:</p>
               <p>Zakaj Vlada še ni odpravila sistemske neenakosti in diskriminacije na področju
               istospolnih partnerskih skupnosti in družin?</p>
               <p>Ali ima Vlada že pripravljeno časovnico za odpravo vseh sistemskih neenakosti in
               diskriminacije na področju istospolnih partnerskih skupnosti in družin?</p>
               <p>Hvala.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala. Gospa ministrica, izvolite.</p>
            </sp>
            <sp who="SDZ7:KopačMrakAnja">

               <speaker>DR. ANJA KOPAČ MRAK:</speaker>

               <p>Hvala za vprašanje, dr. Vatovec. Vprašanja sem vesela. Spoštovana podpredsednica,
               drage poslanke in poslanci!</p>
               <p>Kot verjetno veste, je Ministrstvo za delo, družino in socialne zadeve že drugič,
               torej tudi v mandatu Alenke Bratušek, dalo v javno razpravo zakon o partnerski
               skupnosti, katerega osnovni cilj je odprava ugotovljene neustavnosti, kar se tiče
               položaja primerjave med zakonci in zunajzakonci in pa med partnersko skupnostjo in
               nesklenjeno partnersko skupnostjo. V prejšnjem mandatu je bil zakon v javni razpravi,
               ker namreč obstaja resolucija o normativnem delu, kjer je predvideno vsaj 30-dnevna
               javna obravnava. Mi poskušamo, če se le da, to resolucijo spoštovati. Tako kot v
               preteklem letu je tudi letos bil ta zakon v enomesečni javni razpravi, 22. 12., torej
               v teh dneh, pa se bo zaključila tudi medresorska obravnava. Po javni obravnavi gredo
               zakoni medresorsko in potem na Vlado. Tako verjamem, da bo Vlada Republike Slovenije
               v januarju sprejela zakon o partnerski skupnosti, ki bo dejansko izenačil položaj
               istospolnih partnerjev – partnerja, ki bosta sklenila partnersko zvezo z zakoncema,
               in tista dva, ki se bosta odločila, da ne skleneta partnerske skupnosti in bo šlo za
               dalj časa trajajočo življenjsko skupnost in ne bo razlogov, da ne bi mogla skleniti
               partnerske skupnosti, bodo pa izenačili z zunajzakonsko skupnostjo. Torej, razmerja
               med partnerjema bodo dejansko izenačena po predlogu zakona. Verjamem, da ne bomo
               imeli problema v Državnem zboru s sprejemom takšne dikcije. Gre za ureditev tudi
               položaja glede na odločbo Ustavnega sodišča. Imamo dve odločbi Ustavnega sodišča, iz
               leta 2009 in 2013. S tem bodo tiste pravice, ki ste jih navedli, dejansko partnerji
               med seboj imeli.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala. Gospod dr. Vatovec zahteva dopolnitev odgovora.</p>
            </sp>
            <sp who="SDZ7:TašnerVatovecMatej">

               <speaker>DR. MATEJ T. VATOVEC (PS ZL):</speaker>

               <p>Hvala.</p>
               <p>Ko ste omenili ZPS, imam nekaj pomislekov ravno do tega zakona. Prvi je čisto
               tehnični, zakon o partnerski skupnosti se v enajstih točkah nanaša oziroma bralca
               napotuje k branju Zakona o zakonski zvezi in družinskih razmerjih. Se pravi:</p>
               <p>Zakaj ne sistemsko rešiti težave, ampak s parcialnim zakonom?</p>
               <p>Po drugi strani ta zakon, zakon o partnerski skupnosti, uvaja neko drugo prakso, se
               pravi, ne rešuje zagato pravnega reda kot takega, ampak samo blaži določene negativne
               posledice kršenja teh človekovih pravic, tako na primer simbolno ne enači zakonskih
               zvez in istočasno ne omogoča nekih drugih pravic, ki izhajajo iz zakonske skupnosti.
               Poleg tega je Vlada obljubila, da bo na podlagi ugotovitve Ustavnega sodišča rešila
               sistematično, se pravi sistemsko odpravo diskriminacije, se pravi s krovnim zakonom,
               ne pa z nekim posebnim parcialnim zakonom. Kot morda veste ali pa ne, je danes
               Združena levica vložila novelo zakona o Zakonski zvezi in družinskih razmerjih, ki
               dobesedno spreminja zgolj en člen zakona, v katerem se zakonska zveza definira kot
               skupnost dveh oseb. Mislim, da se s tem zelo elegantno in čisto tehnično reši to
               ustavno zagato in tudi vprašanje človekovih pravic kot takih. Se pravi, da gre za
               izenačitev ne glede na osebne okoliščine oziroma na spolne preference. Prav tako tudi
               mednarodne pravne prakse kažejo na to, da postaja v Evropi trend, da se te stvari
               rešuje na tak način, se pravi sistemsko, z zakonom, ki omogoča pravzaprav popolno
               enakost med dvema oblikama zakonske zveze.</p>
               <p>Moje vprašanje je:</p>
               <p>Ali bo Vlada podprla predlog Združene levice?</p>
               <p>Če ne:</p>
               <p>Kje obstaja razlog za razlikovanje teh dveh zvez?</p>
               <p>Hvala.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospa ministrica, izvolite, dopolnitev odgovora.</p>
            </sp>
            <sp who="SDZ7:KopačMrakAnja">

               <speaker>DR. ANJA KOPAČ MRAK:</speaker>

               <p>Dr. Vatovec, z vami osebno se strinjam.</p>
               <p>Družinski zakonik, ki je bil 25. 3. 2012 zavrnjen na referendumu, je v svoji prvotni
               verziji imel tako dikcijo, ker ste vi tudi povzeli dikcijo in potem od zakona o
               partnerski skupnosti, ki je trenutno v javni razpravi, povzeli prehodne določbe v
               danes vloženemu zakonu. Dejstvo je, da potem ni bilo volje v Državnem zboru in je
               bila predlagana kompromisna rešitev, ki je dejansko taka, kot je že v današnjem
               obstoječem Zakonu o zakonski zvezi in družinskih razmerjih, ki dovoljuje posvojitev
               istospolnih partnerjev, če gre za biološkega otroka partnerja. To je bila tudi
               kompromisna rešitev družinskega zakonika. Na žalost je bil družinski zakonik sicer s
               55 % volivcev tistega dne zavrnjen in znotraj tega se moramo zavedati, da gre vedno
               znova tudi za iskanje političnega kompromisa in dovoljšne volje za sklenitev
               predlagane opredelitve. Tako da kar se tiče stališča Vlade, bo Vlada o vašem predlogu
               zakona razpravljala in verjamem, da se bomo do njega v roku, ki je predviden, tudi
               opredelili.</p>
               <p>Drugače pa zakon o partnerski skupnosti, je treba biti korekten, ureja razmerje med
               partnerjema in ne bo več razlik, kar se tiče razmerij med partnerjema, kar ste
               omenjali – pravico do bolniške. Vse te pravice bodo urejene in izenačene. Kar se tiče
               razmerja do tretjih oseb, torej do otrok, pa se bo to urejalo z zakonom o družinah.
               Bom imela naslednjo vprašanje kolegice poslanke na to temo, pa bom tam malce več tudi
               o tem povedala. Hvala.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Dr. Vatovec, izvolite.</p>
            </sp>
            <sp who="SDZ7:TašnerVatovecMatej">

               <speaker>DR. MATEJ T. VATOVEC (PS ZL):</speaker>

               <p>Hvala za odgovor.</p>
               <p>Upam tudi, da bodo ta stališča Vlade pozitivna. Naj samo omenim, da je tistih 55 %
               bilo na podlagi 15 % volilnih upravičencev.</p>
               <p>Glede na naravo tega vprašanja in te teme predlagam, da se kljub vsemu na naslednji
               seji opravi razprava o tej temi, tako da dajem ta predlog na glasovanje. Hvala.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>O vašem predlogu bo Državni zbor odločil jutri, 16. decembra v okviru glasovanj.</p>
               <p>Sedaj pa ima besedo gospa mag. Tanja Cink. Postavila bo vprašanje prav tako
               ministrici za delo, družino, socialne zadeve, enake možnosti gospe dr. Anji Kopač
               Mrak.</p>
               <p>Izvolite.</p>
            </sp>
            <sp who="SDZ7:CinkTanja">

               <speaker>MAG. TANJA CINK (PS SMC):</speaker>

               <p>Hvala lepa za besedo. Spoštovani vsi prisotni!</p>
               <p>Če nadaljujem tematiko, ki se sicer vendarle malce razlikuje od kolega Vatovca.
               Namreč, kmalu bo tri leta od tega, ko je družinski zakonik doživel padec na
               referendumu, čeprav je bil po mojem osebnem mnenju zelo dober in bi rešil marsikatero
               strokovno zagato, predvsem pa bi koristil otrokom in družinam. Vemo pa, da so se
               državljanke in državljani drugače odločili in zakona niso podprli zato, ker bi
               omogočil pravico do posvojitve otrok tudi istospolnim skupnostim. Če sem prav
               seznanjena, se je potem omenjala tudi možnost, da bi se vprašanja istospolnih parov
               na področju družinske politike uredila v ločenem zakonu. Glede na to, da bi zakon
               sicer prinesel veliko koristi, sprašujem:</p>
               <p>Ali se na ministrstvu morda razmišlja o tem, da bi bilo vendarle smiselno izločiti
               določila, ki so se doslej pokazale za nesprejemljiva, in v tem delu počakati na
               konsenz nasprotujočih si strani ter začeti s proceduro sprejema omenjenega
               zakona?</p>
               <p>Sama namreč menim, da je zakon dober v marsičem in ga je treba čim prej sprejeti.
               Hvala za vaš odgovor.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospa ministrica, izvolite, odgovor.</p>
            </sp>
            <sp who="SDZ7:KopačMrakAnja">

               <speaker>DR. ANJA KOPAČ MRAK:</speaker>

               <p>Hvala za vprašanje.</p>
               <p>Gospa Tanja Cink, vseeno bi morda, ker smo že prej nekaj odgovorili, spomnila, da se
               je 30 % ljudi udeležilo družinskega referenduma, od tega je za družinski zakonik
               glasovalo 45 % in proti 55 % volivcev.</p>
               <p>Bi pa morda opozorila, ker je pomembno, da družinski zakonik je sicer večinsko padel
               na referendumu zaradi tega, ker so ljudje verjeli, da družinski zakonik omogoča
               posvojitve. Jaz sem pa že prej kolegu povedala, da družinski zakonik ni omogočal nič
               drugače posvojitve, kot so že danes uzakonjene. Zakon o zakonski zvezi in družinskih
               razmerjih je potem glede na odločitve sodišč na instanci jasno dal vedeti, da
               istospolna usmerjenost ne more biti razlog za nemožnost posvojitve. Dejansko smo v
               družinskem zakoniku samo zapisali tisto, kar se danes že izvaja. To pomeni, da je
               možnost, da istospolni partner posvoji biološkega otroka svojega partnerja. Ob čemer
               je treba poudariti, da gre vedno pri posvojitvah za interes otroka in vedno se po
               istem postopku presoja strokovno, ali je ta družina, ta celica najboljša za razvoj
               otroka. Te varovalke so bile, takrat smo imeli dveletno diskusijo o tem, ampak ljudje
               so večinoma verjeli, da pač družinski zakonik to omogoča, zato je družinski zakonik
               padel na referendumu. Danes imamo takih posvojitev 12 v tej državi. Torej, nič novega
               ni urejal, danes je to že obstoječa praksa. Zaradi tega, ker so to občutljiva
               razmerja, občutljiva vprašanja predvsem ideološko, moje stališče osebno je vedno, da
               človekove pravice – sicer ni ne vem kako prostora za ideologijo v teh vprašanjih, ker
               je dovolj prostora za stroko.</p>
               <p>Družinski zakonik in rešitve je, če se spomnimo, podprla Zbornica kliničnih
               psihologov, Oddelek za socialno pedagogiko, Katedra za psihologijo Pedagoške
               fakultete v Ljubljani in Društvo psihologov – ampak vseeno. Odločitev ljudi na
               referendumu, 30 %, ki so se udeležili, je bila, kot je bila. Zaradi tega ker smo se
               veliko pogovarjali o tem med političnimi strankami, ki tvorimo koalicijo, kakšna
               rešitev bi bila potrebna, v smislu tudi mogoča. Zavedam se po eni strani, da je nujno
               urediti položaj istospolnih partnerstev zaradi odločbe Ustavnega sodišča in zaradi
               načela, kot je kolega povedal, da smo pravna in socialna država. Po drugi strani pa
               nujno potrebujemo spremembe Zakona o zakonski zvezi in družinskih razmerjih z vidika
               ukrepov za zaščito koristi otrok. Zato ker je to nujno in ker je bil tak dogovor v
               koaliciji z Alenko Bratušek in sedaj z našo koalicijo, smo se odločili skupaj, po
               številnih dogovorih, da gremo v dva ločena zakona. Drugo leto je v načrtu,
               normativnem planu dela Vlade, predviden zakon o družinah. Zakona ne bomo poimenovali
               družinski zakonik, odločili smo se, da bo preimenovan, delovne skupine se oblikujejo
               in seveda narejen bo na osnovi družinskega zakonika. Vendar se družinsko pravo hitro
               spreminja, zato je treba preveriti, ali je morda kakšno odločitev, ki je bila takrat,
               mogoče sedaj oblikovati drugače, bolje, predvsem pa bo usmerjenost v zaščito otrok in
               tudi teh ukrepov od rejništva, posvojitev, skrbništva – torej teh temeljnih ukrepov
               za zaščito koristi otroka. Ob zakonu o družinah bo pa na mizi tudi razprava o tem,
               kako urediti področje posvojitev in o tem, verjamem, da bomo drugo leto govorili in
               bomo našli tako rešitev, za katero bomo lahko dobili tudi večino v Državnem
               zboru.</p>
               <p>Tukaj nima mesta moje osebno mnenje, bi pa si želela seveda, da kot družba lahko brez
               predsodkov o tem gledamo in delujemo pač v korist teh otrok. Hvala.</p>
            </sp>
            <sp who="SDZ7:KatičAndreja">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospod mag. Andrej Šircelj bo postavil vprašanje ministru za finance gospodu dr.
               Dušanu Mramorju. Izvolite.</p>
            </sp>
            <sp who="SDZ7:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa. Spoštovana podpredsednica, spoštovani minister!</p>
               <p>V svetu in tudi v Sloveniji si davčne uprave izmenjujejo informacije največkrat na
               podlagi sporazuma o izogibanju dvojnega obdavčenja, navsezadnje v teh sporazumih, ki
               so na nek način dokaj poenoteni. Upošteva se metoda OECD ali pa sporazum OECD, je
               običajno v 25. členu navedeno tudi, da si pogodbenici izmenjavata informacije o
               davčnih zadevah. Če govorimo o sporazumih o izogibanju dvojne obdavčitve, potem je
               danes predvsem v OECD in sploh na OECD sprejeto mnenje, da ti sporazumi dejansko ne
               naredijo tega, da bi se dve državi izognile dvakratni obdavčitvi, ampak da ti
               sporazumi, ki jih je na svetu okoli 3 tisoč, dejansko pomenijo, da je dobiček oziroma
               da so dohodki dvakrat neobdavčeni. Se pravi v državi, ki izplača dobiček, in v državi
               prejemnici tega dobička. Tukaj gre za neko širšo zadevo in navsezadnje OECD tudi
               pripravlja spremembo teh sporazumov predvsem zaradi tega, ker danes enostavno, če
               pošljete iz slovenske družbe dobiček na primer na neko otočje, pa tudi če nima
               Slovenija sporazuma s tem otočjem, boste pač izbrali približno eno izmed osemdesetih
               držav, s katero ima Slovenija sprejet ta sporazum. Običajno, zelo velikokrat se je za
               dividende uporabljala Nizozemska in boste preko Nizozemske izplačali ta dobiček,
               potem pa ta dobiček v neki tretji državi, s katero ima Nizozemska sprejet ta
               sporazum, enostavno od tega dobička ne bo davka.</p>
               <p>Glede na to, da je v 25. členu tudi poglavje oziroma ta člen obravnava izmenjavo
               informacij, me zanima:</p>
               <p>Koliko zaprosil je dalo Ministrstvo za finance, kajti Ministrstvo za finance je
               zadolženo za izvajanje tega sporazuma, in koliko informacij iz koliko različnih držav
               je prejelo za posamezne davčne zavezance?</p>
               <p>Zanima me:</p>
               <p>Kako na podlagi tega dejansko Ministrstvo za finance ukrepa?</p>
               <p>Seveda, preko Davčne uprave, saj vemo, da se dobički izplačujejo preko, če želite
               tako, davčnih oaz ali preko držav, ki imajo ugodnejšo davčno klimo oziroma davčne
               predpise.</p>
               <p>Kakšne učinke predstavljajo te informacije, ki jih je Davčna uprava oziroma
               ministrstvo dejansko dobilo na proračun Republike Slovenije?</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Dušan Mramor, izvolite.</p>
            </sp>
            <sp who="SDZ7:MramorDušan">

               <speaker>DR. DUŠAN MRAMOR:</speaker>

               <p>Hvala lepa za vprašanje.</p>
               <p>Če bi tako začel, da s pristojnimi organi držav, s katerimi je vzpostavljen
               mednarodni mehanizem izmenjave informacij, davčni organ informacije izmenjuje
               predvsem na tri načine: eno je na zaprosilo, eno je spontano in avtomatično. To na
               zaprosilo je logično, avtomatična izmenjava informacij je na podlagi vrste
               sporazumov, ki ste jih tudi že omenili, oziroma model konvencije. Recimo, tukaj bodo
               pomembne spremembe na področju te avtomatične izmenjave v letu 2015, ko se bo začela
               avtomatična izmenjava informacij, s katerimi se uvaja za dohodke iz zaposlitve,
               produkta življenjskih zavarovanj in nepremičnin ter iz njih izhajajoče dohodke,
               oktobra 2014 sem pa tudi jaz podpisal Sporazum o avtomatični izmenjavi podatkov
               informacije o finančnih računih in prva izmenjava bo 2017.</p>
               <p>Potem je pa še spontana izmenjava informacij, kjer pa se posreduje drugi državi
               informacijo, za katero se ocenjuje, da bi tej državi prav prišla. Ta druga država
               posreduje povratne informacije o koristnosti posredovanja informacij, tako da vemo,
               ali je bilo tisto koristno, kar smo posredovali ali ne.</p>
               <p>V zvezi z vašim vprašanjem; FURS izmenjuje podatke z EU državami na podlagi direktiv
               in na podlagi sporazuma o izogibanju dvojnega obdavčenja. Po navadi sta v zahtevku
               obe podlagi in se skupaj šteje kot en dogodek, zato je tukaj nemogoče čisto ločiti
               podatke, kdaj je bila izmenjava na podlagi sporazumov in kdaj na podlagi direktive,
               ampak lahko vam pa dam skupne podatke. Na podlagi sporazuma o izogibanju dvojnega
               obdavčenja in direktiv v primeru EU držav je za eno leto in pol, recimo, od 1. 1.
               2013 do 30. 6. 2014 Finančna uprava poslala 281 zahtevkov za izmenjavo informacij in
               prejela 62 zahtevkov sama. Hkrati je pa v istem obdobju Finančna uprava spontano
               prejela in poslala 58 informacij za davčne namene. V letu 2013 in v prvi polovici
               leta 2014 je Slovenija avtomatično, to so pa zdaj te avtomatične, poslala 30 tisoč 63
               informacij o doseženih dohodkih rezidentov drugih držav v Sloveniji in prejela 9
               tisoč 628 informacij.</p>
               <p>Ker ne izmenjujemo informacije samo na podlagi sporazumov o izogibanju dvojnega
               obdavčenja, temveč tudi na podlagi direktiv na področju DDV in neposrednih davkov ter
               na podlagi multilateralne konvencije o medsebojni upravni pomoči pri davčnih zadevah
               in sporazumih o izmenjavi, tako da imamo potem še na teh podlagah – recimo, na
               podlagi obrestne direktive je Finančna uprava v letu 2013 in v prvi polovici 2014
               poslala avtomatično 16 tisoč 911 informacij in tudi prejela 34 tisoč 3 informacije.
               Tako je v tem istem obdobju na zahtevo avtomatično ali spontano poslala 5 tisoč 145
               informacij tudi v zvezi z DDV. Vse te informacije so seveda podlaga tudi za
               obdavčenje in tega podatka, koliko točno evrov je bilo obdavčenih na podlagi teh
               informacij, pa trenutno nimamo, ampak lahko posredujemo pisno.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Šircelj, izvolite, dopolnitev.</p>
            </sp>
            <sp who="SDZ7:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Ja, hvala lepa.</p>
               <p>Tukaj bi dopolnil svoje vprašanje ministru. Če se smem seveda, bi se osredotočil na
               izmenjavo informacij na podlagi sporazumov o izogibanju dvojne obdavčitve oziroma, če
               želite, lahko tudi na podlagi drugih predpisov, vendar informacije, ki se nanašajo na
               tako imenovane neposredne davke.</p>
               <p>Tukaj ne bi želel mešati davka na dodano vrednost, ker vemo, da poteka avtomatična
               izmenjava med vsemi evropskimi državami, kajti ta davek je tudi harmoniziran bolj ali
               manj v Evropski uniji, ampak tiste informacije, ki se nanašajo pač po posameznih
               državah na pravne oziroma fizične osebe, in sicer se nanašajo predvsem na davke iz
               dohodkov v najširšem smislu. Če vzamemo metodologijo OECD, kar pa vključuje tako
               davek od dohodkov pravnih oseb kot dohodnino. To se pravi, fizične osebe
               plačujejo.</p>
               <p>Ali minister lahko pove :</p>
               <p>Koliko je tega in kakšni so učinki?</p>
               <p>Glede tega vem, da gre tukaj za davčno tajnost, ne mislim tukaj zdaj nobenih posebej,
               ampak vsekakor bi se osredotočil predvsem tudi na tiste države, ki so davčno
               ugodnejše –recimo temu tako, no, ker smo že v mojem prejšnjem vprašanju seveda o tem
               govorili. Danes, kot kaže, so davčno ugodnejše Luxembourg, Nizozemska, Velika
               Britanija, glede teh dohodkov in glede <gap n="…"/> Nizozemska glede izplačila dividend,
               verjetno tudi Ciper in tako naprej.</p>
               <p>Skratka, če bi se lahko osredotočili na ta vprašanja. Zdaj, če ni to mogoče danes,
               bi prosil potem za pisni odgovor. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Minister Dušan Mramor, izvolite.</p>
            </sp>
            <sp who="SDZ7:MramorDušan">

               <speaker>DR. DUŠAN MRAMOR:</speaker>

               <p>Kot sem rekel, glede teh informacij o dohodkih rezidentov drugih držav v Sloveniji,
               še bolj nas zanima pa seveda o dohodkih rezidentov Slovenije izven Slovenije. Tukaj
               sem rekel, da tega je 9 tisoč 628 na podlagi avtomatične,<gap n=".."/>– ampak točne podatke o
               tem, kar ste želeli za neposredne davke in to iz davčno ugodnejših držav, vam bomo pa
               posredovali pisno.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Ljudmila Novak bo zastavila vprašanje ministrici za izobraževanje, znanost in
               šport dr. Stanislavi Setnikar Cankar. Izvolite.</p>
            </sp>
            <sp who="SDZ7:NovakLjudmila">

               <speaker>LJUDMILA NOVAK (PS NSi):</speaker>

               <p>Spoštovani gospod podpredsednik, spoštovana gospa ministrica, ministrici in
               minister, kolegice in kolegi, lepo pozdravljeni!</p>
               <p>Vedno glasnejše so govorice, da na Ministrstvu za izobraževanje, znanost in šport
               pripravljate predlog sprememb načina sofinanciranja zasebnih glasbenih šol, ki
               delujejo po splošno veljavnem programu, s katerim naj bi omenjenim zasebnim glasbenim
               šolam zmanjšali proračunsko sofinanciranje z dosedanjih 85 % na 50. S strani
               ministrstva se v tem deležu delno sofinancirajo samo plače, preostali del za plače
               ter vse ostale stroške, na primer za vzdrževanje, tekoče stroške, nabavo notnega
               materiala ter instrumentov, se mora kriti iz šolnin. Zato so šolnine že zdaj več kot
               100 % višje od šolnin na javnih glasbenih šolah. Zaposlenih na teh glasbenih šolah in
               starši otrok, ki jih obiskujejo, so zaskrbljeni zaradi teh napovedi, saj pomenijo
               grožnjo njihovemu obstoju.</p>
               <p>Sprašujem se, zakaj bi želeli 600 tisoč evrov prihraniti na za državo cenejših
               zasebnih šolah in jih s tem morda tudi uničiti. Tukaj gre za okoli tisoč 500 otrok,
               starši pa šolnin, ki bi pokrivale stroške ob tako velikem znižanju financiranja
               države, ne bi več zmogli pokrivati.</p>
               <p>Zaradi tega vas sprašujem:</p>
               <p>Ali drži informacija, da želi Vlada prihraniti 600 tisoč evrov le pri zasebnih
               glasbenih šolah ter jim znižati delež sofinanciranja s 85 na 50 %, ali pripravljate
               spremembe financiranja tudi za javne glasbene šole?</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Stanislava Setnikar Cankar, izvolite.</p>
            </sp>
            <sp who="SDZ7:SetnikarCankarStanislava">

               <speaker>DR. STANISLAVA SETNIKAR CANKAR:</speaker>

               <p>Hvala lepa, predsedujoči. Spoštovana gospa Novakova, poslanke in poslanci!</p>
               <p>Domnevam, da je to vprašanje nastalo na osnovi informacij, ki so temeljile na
               iskanju možnosti za prihranek. Veste, da je zadnji mesec pravzaprav potekel v iskanju
               prihrankov, ki bi posegali tako na douniverzitetno kot univerzitetno področje
               izobraževanja.</p>
               <p>Mi smo se s predstavniki glasbenih šol, tako javnih kot zasebnih, sestali in
               ugotovili, da so nekateri od ukrepov, med njimi tudi to znižanje odstotkov
               financiranja, vprašljivi v temu pogledu, da bi v preveliki meri posegli prav na
               dostop otrok, ki do zdaj obiskujejo glasbene šole. Zato je Ministrstvo za
               izobraževanje, znanost in šport na koncu predlagalo 10. 12. Ministrstvu za finance
               ukrepe, ki posegajo tudi na področje glasbenega izobraževanja, vendar na drugačen
               način. In sicer predlagani ukrep v odhodkih proračuna 2015, vezan na glasbene šole,
               predvideva omejitev vpisnih mest, ki se financirajo iz javnih sredstev v zasebnih
               glasbenih šolah. Za realizacijo ukrepa bo potrebna sprememba 21. člena Zakona o
               glasbenih šolah. Bom prebrala, torej ta 21. člen določa število vpisnih mest:
               <q>"Glasbena šola uskladi število vpisnih mest s kadrovskimi in prostorskimi
               zmogljivostmi, pri čemer daje prednost vpisu bolj nadarjenim učencem ter učenju
               orkestrskih instrumentov in petja. Za širitev dejavnosti si mora glasbena šola
               pridobiti poprejšnje soglasje."</q></p>
               <p>Torej bo država z ukrepom omejila financiranje zasebnih glasbenih šol na način, da bo
               financirala omejeno število. Ta omejitev za javne glasbene šole, kot izhaja iz 21.
               člena zakona, že velja. In spremembe financiranja javnih glasbenih šol niso
               predvidene.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Ljudmila Novak, izvolite.</p>
            </sp>
            <sp who="SDZ7:NovakLjudmila">

               <speaker>LJUDMILA NOVAK (PS NSi):</speaker>

               <p>Že tako v Sloveniji ni veliko izbire na področju javnega oziroma zasebnega šolstva.
               Prav je, da imamo dobro urejeno javno šolstvo tudi na področju glasbene vzgoje. Vemo,
               da glasbena vzgoja prav pomaga razvijati tudi intelektualne sposobnosti otrok,
               zapolnjuje prosti čas, če tako rečemo, in ne nazadnje se lahko pohvalimo tudi z
               mnogimi pomembnimi glasbeniki, ki igrajo tudi v mednarodnih orkestrih, to nam je vse
               skupaj lahko v ponos. Seveda pa moramo imeti tudi možnost izbire, kar zasebne
               glasbene šole gotovo omogočajo, bodisi da so lokacijsko bližje ali so del neke druge
               šole, kamor hodijo tudi otroci, dijaki. Zaradi tega menim, da morajo imeti to možnost
               izbire. Ne nazadnje, zakaj bi pravzaprav država omejevala vpis v te zasebne glasbene
               šole v preveliki meri, če so pa te zasebne glasbene šole cenejše za državo. Če mora
               neka zasebna glasbena šola sama skrbeti za materialne stroške in samo 85 % za plače
               poskrbi država, potem bi moralo biti v našem javnem interes, da pravzaprav imamo
               večjo ponudbo zasebnih glasbenih šol, kajti na ta račun je takšno šolanje tudi
               cenejše.</p>
               <p>Samo za primerjavo en podatek; recimo, v Sloveniji se zdravi 2 tisoč odvisnikov, ki
               so na metadonu, to stane državo 2 tisoč evrov letno na posameznika – ta podatek sem
               dobila iz neke študije. Zato mislim, da je preventiva zagotovo boljša in glasbena
               vzgoja je zagotovo tista, ki je lahko samo v dobro otrok.</p>
               <p>Sprašujem vas:</p>
               <p>Kakšen je vaš odnos pravzaprav do zasebnega šolstva in zakaj v tolikšni meri udariti
               zasebno šolstvo, ko po drugi strani vemo, da za javno šolstvo dajemo 45 milijonov
               denarja, za zasebno pa 2,2 milijona?</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa ministrica, boste odgovorili?</p>
            </sp>
            <sp who="SDZ7:SetnikarCankarStanislava">

               <speaker>DR. STANISLAVA SETNIKAR CANKAR:</speaker>

               <p>Res je, gospa poslanka, glasbeno izobraževanje je zelo razširjeno. Iz podatkov
               izhaja, da je v šolskem letu 2014/2015 v Republiki Sloveniji 54 javnih glasbenih šol,
               16 s podružnicami, 99 z dislociranimi enotami ter 13 zasebnih glasbenih šol. Prosila
               sem, da mi pokažejo mrežo teh šol, in dobila informacijo, da pravzaprav ni okolja,
               kjer bi, recimo, bila samo ena ali druga, vedno se je zaradi tako velike
               razširjenosti pojavljala tako javna kot zasebna glasbena šola. Torej, skupno v
               Sloveniji deluje 67 glasbenih šol, vpisanih je 25 tisoč 571 učencev in to je
               približno 16 % vse osnovnošolske populacije.</p>
               <p>Tisto, kar smo na koncu, verjemite, zelo s premislekom naredili, je, da smo samo
               izenačili pogoje, ki že veljajo za javne glasbene šole, ki dobijo odobritev dodatnih
               vpisnih mest, samo če izpolnjujejo materialne in kadrovske pogoje. Ta določba do zdaj
               je striktno veljala samo za javne glasbene šole, mi pa to razširjamo tudi na zasebne.
               Torej, za vse tiste, ki bodo izpolnjevale materialne in kadrovske pogoje, pa bo
               interes, ne vidim razlogov, da ne bi uspeli pridobiti tudi tega sofinanciranja. Moram
               pa priznati – to so podatki, ki nam jih je posredovalo Ministrstvo za finance –,
               glasbeno šolstvo, javno in zasebno, na leto zahteva 44 milijonov. To je kar velik
               korpus in zaradi tega je bil potreben ta poseg.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Izvolite, gospa poslanka.</p>
            </sp>
            <sp who="SDZ7:NovakLjudmila">

               <speaker>LJUDMILA NOVAK (PS NSi):</speaker>

               <p>Tudi jaz predlagam oziroma zahtevam dodatno razpravo na to temo, javno in zasebno
               šolstvo.</p>
               <p>Še enkrat poudarjam, ne zdi se mi racionalno, da država ne omogoča v večji meri
               razvoja zasebnega šolstva, ki je na koncu cenejše za državo kot pa javno šolstvo,
               seveda ob vsej pohvali našemu javnemu šolstvu tudi na področju glasbe, in hkrati, da
               imajo starši in otroci večjo možnost izbire. Samo 5 % vsega denarja gre za zasebne
               šole, vse ostalo za javno šolstvo, zato ne vidim razloga, zakaj bi tu omejevali vpis,
               ker konec koncev, gre za otroke in gre za zaposlene, ki so slovenski državljani, in
               ni pomembno, ali je v zasebni ali v javni šoli, pomembno je, da je šola kvalitetna in
               da pri tem tudi država izpolni svojo nalogo. Zato predlagam, da opravimo posebno
               razpravo o tej temi.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa, gospa Ljudmila Novak. Državni zbor bo o vašem predlogu odločal jutri, 16.
               decembra 2014.</p>
               <p>Mag. Anže Logar bo zastavil vprašanje ministru za finance dr. Dušanu Mramorju.</p>
            </sp>
            <sp who="SDZ7:LogarAnže">

               <speaker>MAG. ANŽE LOGAR (PS SDS):</speaker>

               <p>Hvala, predsedujoči!</p>
               <p>Ministru za finance sem najavil vprašanje v zvezi z njegovimi javnofinančnimi načrti
               pri zagotavljanju vzdržnosti javnih financ. Glede na omahljivost in slabo pogajanje
               Vlade v pogajanjih z javnim sektorjem je vsakemu državljanu postalo očitno, da bo
               slovenska vlada namesto na začetku smelih trditev o vzdržnem financiranju javnih
               blagajn zopet posegla po najlažjem receptu, torej po metodi najmanjšega odpora, da bo
               stroške in breme krize zopet prelevila na tiste, ki v državno blagajno plačujejo –
               torej, na državljanke in državljane in seveda gospodarstvo. Zato sem na ministra
               naslovil vprašanje:</p>
               <p>Katere davke namerava v prihajajočem letu 2015 uvesti oziroma pri katerih davčnih
               stopnjah bo minister predlagal zvišanje posameznih davčnih stopenj?</p>
               <p>Spomnimo se na začetku pogajanj, ko je bil prvotni izplen pogajanj z javnim sektorjem
               naravnan na višino prihranka 130 milijonov evrov, je bil minister za finance zelo
               odločen. Dejal je, da če se s sindikati ne bodo izpogajali, obstaja možnost, da bo
               prišlo do linearnega znižanja plač, mislim da, v višini 7 %. Vendar pa je že kmalu
               potem, ko so sindikati prvič zarenčali, Vlada uklonila hrbet in dobesedno sprejela
               ultimat sindikatov. Ustrašila se je prve grožnje z opozorilno stavko. Minister
               oziroma predsednik Vlade pa je pred novinarje prišel z besedami, da bo moralo v tem
               primeru tudi gospodarstvo nositi svoj delež krize.</p>
               <p>Glede na izpogajan izplen je očitno pri vladnih pogajalcih prišlo do približno 100
               milijonov evrov velike proračunske luknje, zato ministra za finance sprašujem:</p>
               <p>S katerimi ukrepi, očitno na prihodkovni strani, namerava v prihodnjem letu
               uravnotežiti javnofinančni primanjkljaj oziroma izpolniti svoje makroekonomske
               napovedi?</p>
               <p>Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Dušam Mramor, izvolite.</p>
            </sp>
            <sp who="SDZ7:MramorDušan">

               <speaker>DR. DUŠAN MRAMOR:</speaker>

               <p>Hvala za vprašanje. Na vprašanje je delno odgovoril že predsednik Vlade, ker je bilo
               podobno vsaj v določenem delu.</p>
               <p>Mogoče bi najprej dal pojasnilo glede tega pogajanja s sindikati javnega sektorja.
               Naš cilj je bil, da pač dosežemo dogovor o ukrepih, ki bi znižali maso sredstev za
               stroške dela v javnem sektorju. Ključno je bilo, da če Vlada ne bi ukrepala in v
               procesu pogajanj s sindikalno stranjo ničesar dogovorila, bi veljavni ukrepi na
               področju plač in drugih stroškov dela v letu 2014 s 1. 1. 2015 prenehalo veljati. Če
               bi prenehalo veljati, bi se povečala masa plač približno za 313 milijonov evrov. Cilj
               Vlade in tudi prvotna izhodišča, ki jih je Vlada sprejela za pogajanja s sindikati,
               je bil doseči najprej podaljšanje obstoječih ukrepov v višini 313 milijonov evrov,
               kar predstavlja približno 7 % mase vseh stroškov dela ter dogovoriti še dodatne
               ukrepe v vrednosti 3 % ali približno 127 milijonov evrov, kot je bilo sicer v
               sprejetem proračunu za leto 2015, ki je bil sprejet v letu 2013. To se pravi, smo
               imeli skupni cilj približno 440 milijonov evrov.</p>
               <p>Končni učinek, kot ste že tudi omenili, vsega tega podaljšanja ukrepov in dodatnih
               ukrepov sedaj znaša približno 350 milijonov evrov, to je za cel javni sektor in to je
               res približno 100 milijonov manj od prvotnih izhodišč Vlade, vendar je finančni cilj
               dosežen približno 80 %. Navedeni finančni učinki so ocenjeni za celotni javni sektor,
               kot sem rekel, medtem ko za sam sektor državnega proračuna je v deležu približno 60
               %. Treba je vedeti, da od teh 100 milijonov precejšnji del odpade na zdravstveni
               sektor, ki je zaprt, ki ima toliko prihodkov kot odhodkov. Precej se nanaša tudi na
               občine, ki imajo tudi zaprto bilanco, se pravi, približno toliko prihodkov kot
               odhodkov. Se pravi, da ostane za tisto, kar je državni proračun in kar gre v ESA
               2010, deficit, ciljan 2,8 %, je bistveno manjša vsota, je približno nekaj več kot 30
               milijonov evrov. Zato se ne morem strinjati z navedbo, da so bila pogajanja
               neuspešna. Treba se je zavedati tudi, da so bila pogajanja zapletena in težka
               predvsem zato, ker se ponavljajo že od leta 2009 dalje, vedno z isto obljubo, da so
               ukrepi na plačah potrebni le še enkrat. Se pravi, toliko let pogajanj imajo sindikati
               za seboj.</p>
               <p>Mi smo sprejeli 23. oktobra nabor ukrepov za doseganje teh ciljev, to je 2,8 %
               deficita po ESA, in v vseh teh ukrepih notri so že vsi ukrepi, ki se tičejo tudi
               prihodkov. Prihodkov naj bi bilo dodatno približno 100 milijonov, odhodkov pa manj za
               600 milijonov. In vseh teh 100 milijonov so tako podaljšanje v bistvu obstoječih
               davkov kot tudi v bistvu povišanje stopnje nekaterih davkov za zamenjavo za tiste, ki
               jih ne nameravamo podaljšati. Izboljšanje na strani pobiranja davkov in kot je
               CO₂ taksa, nekaj dodatnih davkov. To je vse v višini 100 milijonov.
               Od tistega, kar je sprejela Vlada 23. oktobra in poslala na Evropsko komisijo, od
               tistega pri prihodkih ne bomo odstopali nobenih dodatnih prihodkov oziroma davkov,
               kot vi pravite. Pač ne načrtujemo. Kar sedaj pač v tem trenutku pripravljamo okvirni
               razrez odhodkov za pripravo rebalansa proračuna za leto 2015, naj bi imeli to
               pripravljeno v sredo. Koliko bo treba še sistemsko rešiti mogoče na vseh področjih,
               če bo cilj 2,8 % presežen, se bomo predvsem prednostno ukvarjali s tem, kje in kako
               zmanjšati odhodke. To je naš cilj.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Anže Logar, dopolnitev. Izvolite.</p>
            </sp>
            <sp who="SDZ7:LogarAnže">

               <speaker>MAG. ANŽE LOGAR (PS SDS):</speaker>

               <p>Hvala, predsedujoči, za besedo.</p>
               <p>Minister je naštel to, kar smo vseskozi že poslušali s strani vladnih pogajalcev,
               torej ničesar novega, ničesar vsebinskega. Dejal je, da če Vlada ne bi ukrepala, bi
               na koncu leta oziroma v začetku novega leta prišlo do izdatnih javnofinančnih
               stroškov, ampak tega si Vlada ni izpogajala, glede na to, da je bil to paket, ki je
               bil izpogajan že predhodno. Odhajajoča predsednica Vlade je imela tak sveženj ukrepov
               s sindikati že dogovorjen, kot se ga je dogovorila ta vlada, pa tudi to ni bil noben
               uspeh, kajti glavna srčika problema oziroma glavno delo je bilo narejeno leta 2012
               pri vladi gospoda Janeza Janše, ki je ta zapleten in kompleksen nabor ukrepov za
               znižanje javnofinančnih odhodkov pripravil v pičlih 61 dneh. Takrat so številni
               tisti, ki sedaj hvalijo podaljšanje teh ukrepov, z govorilnic grozili, kako bo to
               uničilo socialno državo.</p>
               <p>Minister tudi ni bil popolnoma nič konkreten glede napovedanih ukrepov za zapolnitev
               te vrzeli, torej konkretno:</p>
               <p>Katere davke bo dvignil, katere nove davke bo uvedel?</p>
               <p>Zato želim dopolnitev odgovora v zvezi s tem, še posebej glede na to, kaj piše v
               koalicijski pogodbi, in še posebej na besede ministra, ki jih je izrekel na hearingu,
               kjer je enako strumno kot v začetku pogajalskega procesa govoril o tem, da bo Vlada
               morala bistveno zarezati oziroma pomembno zarezati v javnofinančne odhodke na ravni <gap n="…"/>
               <stage type="inaudible">/ izklop mikrofona/</stage></p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Dušan Mramor, izvolite.</p>
            </sp>
            <sp who="SDZ7:MramorDušan">

               <speaker>DR. DUŠAN MRAMOR:</speaker>

               <p>Hvala lepa.</p>
               <p>Po mojih podatkih je bilo izpogajano – potem so se tista pogajanja pač prekinila
               zaradi, kot vemo, naše politične krize –, je bil izpogajano plus 78 milijonov evrov.
               V teh pogajanjih je pa bilo minus 35 milijonov evrov. Zelo pomembno je, še enkrat,
               tisto, kar sem rekel tudi na zagovoru pred odborom, da zmanjšujemo odhodke za 600
               milijonov evrov. To se pravi, imamo bistveno znižanje odhodkov. Pri tem pa, kar je
               ključno, je treba biti v tem času relativno krhke gospodarske rasti in pospešitve
               gospodarske dejavnosti izjemno pazljiv, na kakšen način se v bistvu regulira tudi
               javno porabo, ker javna poraba lahko predvsem skozi pričakovanja ljudi, njihova
               potrošnja pričakovanja, pričakovanja o možnostih zaposlitve v prihodnosti, zelo
               vpliva na njihovo potrošnjo in s tem na rast bruto domačega proizvoda in na
               zaposlenost. Tako da je bilo treba tukaj pri vseh teh ukrepih imeti izjemno mero
               potrpežljivosti, razpršiti ukrepe. Vemo, da je v teh ukrepih 57 ukrepov na zelo
               različnih področjih, in poskušali smo s tako razpršitvijo, ki relativno malo boli,
               najbolj naslavlja tiste, bi rekel, popolnoma jasne nefunkcionalnosti ali pa nesmotrne
               porabe javnega denarja, da bi ohranili dobra potrošniška pričakovanja in pričakovanja
               o bodočem razvoju gospodarstva in zaposlenosti. To je vse tehtano, in kot vidimo, je
               trenutno vpliv vsega tega na rast bruto domačega proizvoda precej ugoden.
               Gospodarstvo relativno dobro raste, tudi za naslednje leto imamo pozitivno
               gospodarsko rast, zmanjšuje se brezposelnost in povečuje zaposlenost. Se pravi, da je
               tukaj treba imeti ustrezno mero. Vemo pa, kaj se je zgodilo pri ZUJF. Pri ZUJF je
               zaradi zelo hitrega udara in strahu ljudi glede odpuščanja padel bruto domači
               proizvod za več kot 2 %. Se pravi, da je treba biti pri tem zelo previden.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Anže Logar, izvolite.</p>
            </sp>
            <sp who="SDZ7:LogarAnže">

               <speaker>MAG. ANŽE LOGAR (PS SDS):</speaker>

               <p>Hvala lepa, predsedujoči.</p>
               <p>Ravno ta dodatni odgovor me preprečuje, da zahajamo v precej pomembno debato, ki bo
               zaznamovala vsaj začetek leta 2015. Minister Mramor je, ko je mene poučeval o
               poslovnih financah na Ekonomski fakulteti, bil zelo konkreten glede poslovnih financ,
               pa danes zelo nekonkreten glede javnih financ. Omenil je, da zmanjšujemo odhodke za
               600 milijonov evrov. Po najbolj divjih razmišljanjih glede na ukrepe, ki jih je Vlada
               v preteklem mesecu predstavljala pri pogajanjih s sindikati, ne pridem do takšne
               številke. Še več, dan za dnem dobivamo na mizo nove predloge za zvišanje davka, ne pa
               za ukrepe na odhodkovni strani. Prej je edino konkretno napoved glede davkov
               napovedal predsednik Vlade, ko je rekel, da bodo bolj obdavčili premoženje. Minister
               za finance, ki je skrbnik javne blagajne, ni niti z enim konkretnim predlogom
               navedel, katere davke bodo uvedli. Prej je predsednik Vlade spet podal neko zelo
               zanimivo sintagmo. Rekel je, da bodo vsi ukrepi skrbno izbrani, da ne bi povzročili
               poslabšanja gospodarskih razmer. Pa smo spet tam, ko Vlada obrača stališče za 180
               stopinj.</p>
               <p>V začetku, ob nastopu mandata in ob podpisu koalicijske pogodbe, je bilo govora o
               tem, kako je konkurenčnost tisti cilj, za katerega se bo zavzemala Vlada, in da ne bo
               dvigovala davkov ravno zato, da bo spodbujala konkurenčnost, kajti brez izboljšanja
               konkurenčnosti v Sloveniji ne bo napredka. Minister Mramor je točno ta poudarek
               izpostavil na hearingu. Danes je torej sintagma, da bomo sprejemali take ukrepe, da
               ne bodo poslabšali gospodarskih razmer, torej da bodo ohranjali takšno stanje, kot je
               trenutno. Pa saj niste bili za to izvoljeni! In potem enako – edini konkreten
               podatek, ki ga ni dal minister za finance, ampak predsednik Vlade, ko je rekel, da je
               šest sedmin javnega primanjkljaja oziroma teh varčevalnih na odhodkovni strani. Ja,
               ampak to je bilo mišljeno takrat, ko ste imeli v načrtu privarčevati 130 milijonov.
               Sedaj, ko imate 30 milijonov, boste verjetno to 100-milijonsko luknjo nekje drugje
               zapolnili. Zato še enkrat, želim javno razpravo o tej pomembni temi. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Logar, o vašem predlogu bo Državni zbor odločal jutri, 16. decembra.</p>
               <p>Gospod Uroš Prikl bo zastavil vprašanje ministrici za okolje in prostor gospe Ireni
               Majcen.</p>
            </sp>
            <sp who="SDZ7:PriklUroš">

               <speaker>UROŠ PRIKL (PS DeSUS):</speaker>

               <p>Hvala lepa, podpredsednik. Spoštovane kolegice, spoštovani kolegi!</p>
               <p>Tokrat bo moj fokus na področju okolja in prostora.</p>
               <p>Želel bi ministrici gospe Majcen postaviti vprašanje, in sicer glede na dejstvo, da
               so pristojni odbori Državnega zbora Republike Slovenije in sam Državni zbor v letu
               2014 opravili številne razprave na temo črpanja evropskih sredstev v finančni
               perspektivi 2007–2013, torej stari finančni perspektivi, velik del razprav pa se je
               nanašal predvsem na izvajanje oziroma neizvajanje okoljskih projektov in posledično
               črpanje oziroma nečrpanje evropskih sredstev v okviru Operativnega programa razvoja
               okoljske in prometne infrastrukture za obdobje 2007–2013, ostaja odprto vprašanje:</p>
               <p>Kakšno je dejansko stanje na izvajanju in posledično črpanju evropskih sredstev na
               področju okoljskih projektov?</p>
               <p>Državni zbor je na podlagi opravljenih razprav sprejel več priporočil za izboljšanje
               črpanja teh sredstev, predvsem v smislu zmanjševanja tveganja izgube teh evropskih
               sredstev v stari finančni perspektivi. Vsled navedenega ocenjujem kot relevanten
               oziroma zelo pomemben podatek, kakšno je dejansko stanje na področju črpanja teh
               sredstev na okoljskih projektih, ki se izvajajo v okviru operativnega programa
               razvoja okoljske in prometne infrastrukture za omenjeno obdobje. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Irena Majcen, izvolite.</p>
            </sp>
            <sp who="SDZ7:MajcenIrena">

               <speaker>IRENA MAJCEN:</speaker>

               <p>Predsedujoči, spoštovani poslanec Uroš Prikl!</p>
               <p>V okviru Operativnega programa razvoja okoljske in prometne infrastrukture za
               obdobje 2007–2013 Ministrstvo za okolje in prostor opravlja naloge posredniškega
               telesa za prednostne usmeritve ravnanja s komunalnimi odpadki, odvajanja in čiščenja
               odpadne vode ter oskrbe prebivalstva s pitno vodo, kjer so upravičenci občine. Na
               prednostni usmeritvi zmanjšanje škodljivega vpliva voda, torej za izvajanje
               protipoplavne varnosti, pa je ministrstvo v vlogi upravičenca. Za okoljske projekte
               je po tem operativnem programu na voljo približno 548,5 milijona evrov evropskih
               sredstev iz kohezijskega sklada. Organ upravljanja – danes sva tukaj seveda z
               ministrico – je izdal 50 odločb o dodelitvi evropskih sredstev okoljskim projektom v
               okviru prej navedenih prednostnih usmeritev. Skupna vrednost projektov z DDV znaša
               milijardo 322 milijonov. Od tega je približno 787 milijonov evropskih sredstev iz
               kohezijskega sklada in 151 milijonov lastne udeležbe Republike Slovenije. Aktivnosti
               – tukaj govorim o projektiranju za en projekt, v ostalih primerih je to že gradnja –
               se izvajajo na 49 projektih po 157 občinah v Sloveniji. Od teh 49 projektov jih je 11
               že gradbeno zaključenih. Na 37 se gradbena dela izvajajo zelo intenzivno. Na projektu
               CERO Nova Gorica so odstopili od izvedbe projekta, medtem ko je CERO Dolenjska še
               vedno v fazi projektiranja.</p>
               <p>Pomemben se mi zdi podatek, da je do konca leta 2013 bilo izplačanih 180 milijonov
               evropskih sredstev, v letošnjem letu pa je bilo izplačanih do 15. 11. že 177,5
               milijona. Čaka še pregledanih in praktično za odobritev, torej v mesecu decembru bo
               izplačanih še 20,5 milijona teh sredstev, kar pomeni, da bo samo v letu 2014
               izplačanih približno 198 milijonov evrov. To pomeni, da je v letu 2014 od celotne
               mase bilo ali pa bo zdaj v mesecu decembru izplačanih 36 % sredstev. Glede na to, kaj
               je bilo izplačano do leta 2013, ugotavljamo, da je praktično za te projekte
               izplačanih 70 % evropskih sredstev in da v naslednjem letu ni zadržkov, da ne bi bili
               ti projekti izpeljani do konca in se ne bi porabila vsa sredstva, razen v primeru
               ekstremnih situacij, kar pa lahko pomeni kakšen stečaj izvajalcev, mogoče tudi
               vremenske razmere, ampak upajmo, da se to ne bo zgodilo. Pri teh 157 občinah bi rada
               povedala, da je 92 občin vključenih v projekte ravnanja s komunalnimi odpadki, 63
               občin je vključenih v projekte odvajanja in čiščenja odpadnih voda in 71 občin v
               projekte oskrbe s pitno vodo, da vodni sklad za pomurski vodovod, in sicer za tisti
               del vodovoda, ki je del transportnega vodovoda, zagotavlja tudi to, kar bi sicer bila
               lastna udeležba občin, in sicer je v letih 2013 in 2014 bilo izplačanih 5,5 milijona
               sredstev. Skupaj imamo torej na skrbi na našem ministrstvu 318 pogodb, če pa je
               interes, pa lahko navedem potem v nadaljevanju še tistih 11 projektov, kjer so dela
               že zaključena. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Uroš Prikl, izvolite.</p>
            </sp>
            <sp who="SDZ7:PriklUroš">

               <speaker>UROŠ PRIKL (PS DeSUS):</speaker>

               <p>Najlepša hvala za dosedanji del odgovorov oziroma pojasnil.</p>
               <p>Jaz tukaj z veseljem lahko ugotovim, da gremo proti cilju in da se bodo praktično
               vsa sredstva porabila. Predvsem vidim tukaj kot neko pozitivno noto, da se trend
               predvsem izplačil v letu 2014 rapidno zvišuje in da ni bojazni, da bi ostala sredstva
               neporabljena. Še bolj me veseli pri tej zadevi dejstvo, da se izvaja aktivnosti na
               zelo širokem področju 157 občin, predvsem pa, kolikor mi je znano, pa me bo
               spoštovana gospa ministrica tukaj popravila oziroma korigirala, če se motim, tudi v
               mnogih občinah, ki so na nek način deprivilegirane. Seveda pa bom zelo vesel, ker je
               ministrico malo čas prehitel, jaz pa hitim, da še malo časa tukaj pridobim, za tistih
               11 projektov, o katerih je bilo tudi v preteklosti že mnogo govora in bojazni, da
               zadeva ne bo realizirana. Pa še ravno, ko sem pri besedi, pa mi je nekaj časa ostalo:
               zadovoljil se bom s pisnim odgovorom in se ne bom posluževal poslovniške možnosti
               razprave v Državnem zboru.</p>
               <p>Spoštovana ministrica, najlepša hvala za vse odgovore in pojasnila.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa ministrica, boste kaj dopolnili? <stage type="answer">(Ne.)</stage> Prav, hvala lepa.</p>
               <p>Gospod Zvonko Lah bo zastavil vprašanje ministrici brez resorja, pristojni za
               razvoj, strateške projekte in kohezijo, gospe Alenki Smerkolj.</p>
            </sp>
            <sp who="SDZ7:LahZvonko">

               <speaker>ZVONKO LAH (PS SDS):</speaker>

               <p>Spoštovani predsedujoči, spoštovane ministrice, kolegice in kolegi!</p>
               <p>Postavil bom vprašanje glede črpanja kohezijskih sredstev. Črpanje kohezijskih
               sredstev iz nove finančne perspektive, ki se je začela v letu 2014, bo možno takrat,
               ko bo potrjen operativni program s strani Evropske unije, podpisan partnerski
               sporazum, kar je že, ko bodo investitorji na pripravljene projekte dobili odločbe in
               seveda ko bo podpisana pogodba o sofinanciranju s strani ministrstva. Imamo 11
               kohezijskih projektov s področja varstva okolja, kjer je Vlada sprejela sklep, da
               bodo obravnavani prednostno za črpanje iz nove finančne perspektive. Namreč, ti
               projekti so bili pripravljeni kot overcommitment 2 za črpanje iz stare finančne
               perspektive 2007–2013, vendar je za izvedbo teh projektov zmanjkalo denarja. Teh 11
               projektov pokriva 34 slovenskih občin, v katerih prebiva skoraj tretjina prebivalcev.
               Te občine so porabile že preko 7 milijonov evrov za pripravo teh 11 projektov, imajo
               izbrane tudi izvajalce.</p>
               <p>Zato me zanima:</p>
               <p>Kdaj bodo investitorji lahko pridobili odločbe ministrstva, da bodo lahko pričeli z
               izvajanjem teh 11 kohezijskih projektov?</p>
               <p>Zanima me še:</p>
               <p>Glede na to, da so bili ti projekti pripravljeni na staro finančno perspektivo, kaj
               morajo investitorji še postoriti, ko bodo prijavili te projekte po novih pravilih?</p>
               <p>Ker so bili pripravljeni na staro finančno perspektivo, na stara pravila, me zanima:</p>
               <p>Ali je zdaj po novem veliko novega? Kaj morajo še investitorji postoriti, da se to
               ne bo predolgo vleklo, da bi čim prej prejeli te odločbe in začeli z deli, ko se bo
               pričela gradbena sezona, saj so v glavnem vsi ti projekti vezani predvsem na vreme in
               na gradbeno sezono?</p>
               <p>Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa ministrica Alenka Smerkolj, izvolite.</p>
            </sp>
            <sp who="SDZ7:SmerkoljAlenka">

               <speaker>ALENKA SMERKOLJ:</speaker>

               <p>Gospod predsedujoči, spoštovane poslanke, spoštovani poslanci! Spoštovani poslanec
               gospod Lah!</p>
               <p>Res mi je v veselje, da z vašim vprašanjem dobim tudi sama priložnost z Državnim
               zborom deliti mogoče nekaj več informacij, ki smo jih sicer obravnavali na odboru za
               evropske zadeve prejšnji petek. Preden grem na novo perspektivo, naj še enkrat na
               začetku poudarim samo nekaj informacij za vse tiste, ki mogoče teh še nimate. V stari
               finančni perspektivi, ki se zaključuje, imamo v treh operativnih programih na voljo
               4,1 milijarde evrov, in v isti perspektivi imamo podpisanih za 4,2 milijarde
               sofinancerskih pogodb, kar pomeni, da imamo podpisanih pogodb več, kot pa lahko
               porabimo. Tisto, kar bomo porabili več, gre direktno v državni proračun, kar seveda
               ministra Mramorja zelo skrbi. Izplačil iz državnega proračuna je bilo do 30. novembra
               3,24 milijarde evrov, in prava je ugotovitev, da se je v letošnjem letu črpanje
               dejansko izboljšalo. Na dan 30. novembra smo prišli na 78,9 %, kar je bilo še v
               začetku letošnjega leta v resnici zelo težko pričakovati. Poleg tega smo v
               tradicionalno zelo močnem mesecu decembru, ko praktično pričakujemo še nadaljnjih 100
               milijonov evrov črpanja stare perspektive.</p>
               <p>Vse to me lahko navdaja samo z optimizmom, da bomo tudi v naslednjem letu v tej
               obstoječi perspektivi ne samo pospeševali oziroma ohranjali te ravni, ki bo v resnici
               v letošnjem letu pomenila približno 30 % črpanja celotne perspektive, ampak si želimo
               dodati tudi na plin. Jaz verjamem, da je cilj, ki smo si ga postavili, to je
               stoodstotno črpanje kohezijskih sredstev, dosegljiv. Naj ta prvi del glede številk
               zaključim še s tem, da smo dejansko s strani Evropske unije uspeli vrniti v naš
               proračun za cca 70 % razpoložljivih sredstev. Leto 2015 pa definitivno ne bo lahko.
               Prva naloga, ki jo imamo, je zagotoviti potrebne pravice porabe v rebalansu proračuna
               v letu 2015. Druga naloga je dobesedno dnevno bedeti nad vsemi projekti, ki so v fazi
               izvajanja oziroma zaključevanja. Paralelno z vsem tem pa smo seveda zelo intenzivno
               začeli delati na programskih dokumentih. Kot je pravilno povedal gospod Lah,
               partnerski sporazum je Evropska komisija potrdila, in ravnokar, med tole sejo
               Državnega zbora, smo dobili tudi sporočilo, da je Evropska komisija potrdila tudi
               operativni program za novo finančno perspektivo.</p>
               <p>To je najlepša božična novica, ki smo jo dobili pri nas v službi, in moram reči, da
               sem nanjo zelo ponosna, ker je v to vključeno delo ne samo naše službe, ampak vseh
               resorjev, in zato se tudi vsem zahvaljujem. Naslednja stopnica pa so dokumenti.
               Izvedbeni dokumenti so izjemno pomembni. Mi trenutno končujemo s pripravo uredbe in
               verjamemo, da jo bomo lahko v naslednjem tednu predstavili resorjem. To je osnovni
               dokument, na katerem bomo gradili tudi cel sistem, in si upam trditi, da bomo lahko
               prve odločbe izdali pred začetkom gradbene sezone. Seveda pa bodo morali resorji,
               predvsem tukaj <gap n="..."/> <stage type="signal">/ opozorilni znak za konec razprave/</stage> <gap n="..."/> skupaj z nami še zelo,
               zelo veliko narediti za to, da bomo lahko te odločbe izdali, ker bo sistem nekoliko
               drugačen. Ampak verjamem, mi tudi z nekaterimi občinami sodelujemo <gap n="..."/> <stage type="inaudible">/ izklop
               mikrofona/</stage></p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Zvonko Lah, izvolite.</p>
            </sp>
            <sp who="SDZ7:LahZvonko">

               <speaker>ZVONKO LAH (PS SDS):</speaker>

               <p>Vam bom dal možnost, da boste do konca povedali v mikrofon.</p>
               <p>Tudi jaz sem zelo vesel te novice. Tudi na samem odboru je bilo po sami razpravi
               čutiti, čeprav ste novi na tem položaju, da ministrstvo zelo dobro dela. Moram pa
               povedati, da je bilo teh 11 projektov s strani posredniškega telesa potrjenih, in oni
               pravijo, da so od sebe dali zadeve, vendar ni vse tako čisto. Namreč, Vlada je
               investitorjem, občinam dala zeleno luč, da pričnejo z lastnimi sredstvi izvajati te
               projekte, pa vemo, da to ni bilo najbolj pametno, in nekatere občine so šle že v
               izvedbe. In če sedaj začnejo z novo finančno perspektivo, kaj bo s temi projekti – bo
               treba verjetno kaj dodelati, ministrstvo za okolje verjetno ponovno dati potrditev.
               Tako da se neki zapleti pričakujejo, in prav bi bilo, da bi pravočasno z novimi
               pogoji seznanili investitorje, da bi občine te projekte pripravile po novi uredbi in
               novih navodilih že vzporedno, ko se ta uredba in pravila pripravljajo, da ne bi potem
               potrebovale občine še nekaj mesecev za pripravo in potrditev teh projektov – namreč,
               ti projekti imajo gradbena dovoljenja, od katerih naj bi nekatera že spomladi
               naslednjega leta potekla –, da so izbrani izvajalci, ki drago plačujejo vsak mesec
               bančne garancije in se s tem tudi dela škoda. Tako da bi bilo prav, da se občine
               takoj vključijo, čim prej, da skupaj s posredniškim telesom in vami <gap n="..."/> <stage type="signal">/ znak za
               konec razprave/</stage> <gap n="..."/> dopolnitvah teh projektov, če so potrebne, in na vlogah takoj, ko
               bodo pravila sprejeta, da lahko podajo vloge.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Ministrica Alenka Smerkolj, izvolite.</p>
            </sp>
            <sp who="SDZ7:SmerkoljAlenka">

               <speaker>ALENKA SMERKOLJ:</speaker>

               <p>Najlepša hvala za besedo.</p>
               <p>Še nekaj besed na temo teh 11 projektov. Pri treh od le-teh se soočamo s tem, da je
               JASPERS zahteval njihovo presojo. Ti projekti so bili na naše stroške prevedeni v
               angleščino in poslani na JASPERS, kjer smo dobili njihovo mnenje, da bodo nekje
               najkasneje do sredine februarja verjetno za vse tri projekte lahko že izdali svoje
               mnenje. To so v bistvu večji projekti, za vse ostale pa seveda velja. Mi bomo
               paralelno delali zato, da bomo vzpostavili sistem, ampak, verjemite, to ni zelo
               enostavno, zato ker je logika nove perspektive drugačna. Mi smo se zavezali, da bomo
               v tem delu poskušali slediti – tudi kazalniki v operativnem programu, ki bo na spletu
               do konca tega tedna, že sledijo tem 11 projektom. Se pravi, da je bilo tako na
               resorju kot tudi pri nas to vse vzeto v poštev. Prav gotovo pa bodo občine morale
               pripraviti nove vloge. In ravno na tem bomo poskušali čim več informacij čim prej
               zagotoviti, ker seveda mislim, da nam je vsem skupaj v interesu, na koncu koncev tudi
               Evropi sami, da te projekte končno spravimo pod streho. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Izvolite, gospod Zvonko Lah.</p>
            </sp>
            <sp who="SDZ7:LahZvonko">

               <speaker>ZVONKO LAH (PS SDS):</speaker>

               <p>Ker dopušča poslovnik, da glasujemo v Državnem zboru o tem, da se opravi razprava,
               mislim, da bi bilo prav, da damo tudi vam možnost, da se še tam pohvalite, da poveste
               konkretne zadeve glede samih prijav. Za dosego novih ciljev je potrebno, da te občine
               še veliko postorijo. Ker gre predvsem za projekte, kjer se gradijo glavni vodi, je
               treba potem še sekundarne vode narediti, tudi priključke, kjer gre za vodooskrbo,
               kjer gre za odvajanje in čiščenje odpadnih voda. V glavnem gre za te projekte. Občine
               morajo še veliko postoriti za dosego teh ciljev, ki so jih v samih projektih same
               zastavile. Zato bi bilo prav, da se čim prej razčistijo vsi pogoji do potankosti, da
               se projekti pripravijo, da res gradbinci mogoče še pred gradbeno sezono prevzamejo
               gradbišča, in ko se začne sezona, tudi pričnejo z deli.</p>
               <p>Vemo, da je treba v letu 2015 stare finančne perspektive več kot 800 milijonov še
               počrpati. To ni majhen zalogaj, to bo ogromno dela. Lahko pa bi še iz nove finančne
               perspektive, če se kmalu pričnejo gradbena dela, tudi nekaj sto milijonov počrpali.
               To bi bilo zelo dobrodošlo za naš proračun. Hkrati pa ima to tudi zelo ugoden učinek
               na gospodarsko rast. Ker pravi učinek bo šele takrat, ko bodo te občine, investitorji
               dosegli cilj, se pravi ko bo na to infrastrukturo priključeno toliko gospodinjstev,
               če gledam na ti dve osnovni javni gospodarski službi, ki ju občine izvajajo. Zato bi
               bilo prav, da se razprava opravi tudi v parlamentu, da se detajli razčistijo, saj teh
               34 občin težko pričakuje pričetek teh projektov, pa tudi prebivalci, ki jih je
               približno ena tretjina v Sloveniji, ki so vključeni v te projekte. In to bo tudi neka
               osnova za razvoj gospodarstva, predvsem na podeželju, kjer je ta infrastruktura zelo
               pomembna in tudi nujna.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Zvonko Lah, o vašem predlogu bo Državni zbor odločal jutri, 16. decembra.</p>
               <p>Gospa Andreja Katič bo zastavila vprašanje ministrici za delo, družino, socialne
               zadeve in enake možnosti dr. Anji Kopač Mrak.</p>
            </sp>
            <sp who="SDZ7:KatičAndreja">

               <speaker>ANDREJA KATIČ (PS SD):</speaker>

               <p>Hvala, spoštovani podpredsednik. Kolegice in kolegi, spoštovani minister in
               spoštovane ministrice! Spoštovana ministrica dr. Anja Kopač Mrak!</p>
               <p>Marca letošnjega leta je bil ustanovljen nov sklad za evropsko pomoč najbolj
               ogroženim za obdobje 2014–2020. Njegov ključni cilj je v skladu s ciljem strategije
               EU 2020, da do leta 2020 zmanjša število ljudi, ki sta jih prizadeli oziroma jih
               ogrožata revščina in socialna izključenost, za vsaj 20 milijonov. Gre za nudenje
               nefinančne pomoči najbolj ogroženim osebam v obliki hrane in osnovne materialne
               pomoči ter drugih aktivnosti socialnega vključevanja. Evropska komisija potrdi
               nacionalne programe za obdobje 2014–2020, na podlagi katerih potem nacionalni organi
               sprejemajo posamezne odločitve glede pomoči, konkretne ukrepe pa izpeljejo partnerske
               organizacije. Podoben pristop se že uporablja za kohezijske sklade. Države EU se same
               odločijo, na kakšen način bodo potem pomoč tudi zagotovile.</p>
               <p>Spoštovana ministrica:</p>
               <p>Kaj uvedba tega sklada, Sklada za evropsko pomoč najbolj ogroženim, pomeni za
               državljanke in državljane Republike Slovenije?</p>
               <p>Kakšno višino sredstev bo Republika Slovenija prejela glede na prejšnja leta, ko smo
               v Sloveniji zagotavljali hrano v okviru ukrepa EU dobava hrane iz intervencijskih
               zalog, in na kakšen način se bodo ti ukrepi izvajali?</p>
               <p>Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Ministrica dr. Anja Kopač Mrak, izvolite.</p>
            </sp>
            <sp who="SDZ7:KopačMrakAnja">

               <speaker>DR. ANJA KOPAČ MRAK:</speaker>

               <p>Spoštovana gospa poslanka Andreja Katič, hvala za vprašanje. Spoštovani
               podpredsednik, dragi poslanke in poslanci!</p>
               <p>Tako kot ste že v vprašanju omenili, smo v letošnjem obdobju prešli na nov sistem. V
               okviru nove finančne perspektive se več ne izvaja ukrep pomoči v okviru kmetijske
               politike, kot je bilo to v obdobju 2006–2013, ko se je razdeljevala hrana državam
               članicam na podlagi intervencijskih zalog. In kot se morda še kdo spomni, leta 2011
               je Nemčija sprožila postopek na evropskem sodišču, in evropsko sodišče je ugotovilo,
               da ta ukrep ni v skladu z evropsko zakonodajo, zato se je sprožilo dejansko zelo
               intenzivno kampanjo, pri kateri sta vodilno vlogo imeli Francija in Slovenija ob
               podpori Rdečega križa in podobnih organizacij v Evropi ter Karitasa, da smo uspeli
               ohraniti obliko pomoči v hrani tudi v naslednji finančni perspektivi. Je pa prešla s
               kmetijske politike, kjer je šlo za delitev zalog hrane, na področje socialne
               politike. Treba je povedati, da smo v obdobju 2006–2013 v okviru kmetijske politike
               razdelili 32 tisoč ton hrane. Torej je bilo teh prejemnikov hrane več kot 200 tisoč.
               In seveda imamo v Sloveniji dober sistem socialnih transferjev, ki razpolovijo
               stopnjo tveganja revščine. Vidite, da tudi v obdobju gospodarske rasti, ko govorim o
               obdobju 2006–2013, še ni bilo krize od leta 2006 do 2008, pa se je ta hrana
               razdeljevala.</p>
               <p>Potreba po teh oblikah je na žalost vedno, seveda pa imamo sedaj s to krizo še večje
               potrebe. Zato je zelo pomembno, da smo letos naredili vse potrebno, da se ta sklad
               pri nas ustanovi, da sprejmemo operativni program, da nam ga potrdi Evropska komisija
               in da lahko črpamo sredstva iz nove finančne perspektive. Prej ste slišali ministrico
               za kohezijo, da je sedaj Evropska komisija potrdila operativni program, ki je
               celoten. Mi smo imeli pa ločenega, in Ministrstvo za delo je zagotovilo vse potrebno,
               torej tudi mednarodni razpis, ki smo ga morali opraviti, in potrditev operativnega
               programa – vse to je dejansko že izvedeno, in hrano v tem trenutku že dobavljajo v
               skladišča Rdečega križa in Karitasa. Iz nove finančne perspektive, kjer smo si
               izborili več denarja – v obdobju 2014–2020 imamo za to na voljo 20,5 milijona
               evropskih sredstev, in ob tem 15-odstotnem sofinanciranju pomeni še 3,6 milijona naše
               lastne udeležbe. Dejansko smo pa pomembno skupaj z Rdečim križem in Karitasom, kjer
               onadva to razdeljujeta, ampak na podlagi tega mednarodnega razpisa bo že v teh dneh v
               skladišče pripeljano 388 tisoč kilogramov pšenične moke, 455 tisoč 500 kilogramov
               nejajčnih testenin, 293 tisoč kilogramov brušenega riža in 148 tisoč litrov jedilnega
               rafiniranega sončničnega olja.</p>
               <p>Hkrati je pa treba povedati, da je v letošnjem letu, ko je bila kriza, ko dejansko
               ni bilo na voljo več evropskih sredstev v tisti prejšnji perspektivi, torej zaloge,
               hkrati pa nov sistem še ni funkcioniral, pa ne da v Sloveniji ne bi, ampak dejansko
               cela Evropa prehaja na novo finančno perspektivo in je treba sprejeti vse potrebne
               dokumente, Vlada Republike Slovenije v maju sprejela sklep, kjer smo prvič razdelili
               hrano iz blagovnih rezerv, zato da sta Rdeči križ in Karitas dobila hrano, eno
               pošiljko v mesecu juliju in eno v avgustu, zato da smo premostili to obdobje, ker smo
               vedeli, da bo najprej konec leta v okviru nove finančne perspektive prišla zaloga
               hrane. Tako da smo se res trudili, ker se zavedamo pomena tega ukrepa za ljudi. Je pa
               treba morda povedati še podatek, da bo iz tega ukrepa evropske pomoči hrane tudi v
               obdobju 2006–2013 in sedaj več sredstev namenjenih, kot jih je bilo pred tem, da to
               pomeni dve tretjini vseh sredstev oziroma vse hrane, ki jo naši dve največji
               humanitarni organizaciji razdelita. Torej, ko govorimo o humanitarnosti,
               dobrodelnosti, je treba jasno povedati, da gresta dve tretjini hrane, ki se razdeli,
               iz evropskih sredstev. Torej na nek način država zagotovi to delitev. Seveda to ne
               pomeni, da niso zelo pomembni drugi donatorji, ampak vse grós te hrane, te pomoči
               država zagotovi in prostovoljni organizaciji Karitas in Rdeči Križ to razdelita, za
               kar smo jima hvaležni.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Suzana Lep Šimenko bo zastavila vprašanje ministru za gospodarski razvoj in
               tehnologijo gospodu Zdravku Počivalšku ter ministru za kmetijstvo, gozdarstvo in
               prehrano mag. Dejanu Židanu, ki je pa odsoten.</p>
            </sp>
            <sp who="SDZ7:LepŠimenkoSuzana">

               <speaker>SUZANA LEP ŠIMENKO (PS SDS):</speaker>

               <p>Hvala za besedo, predsedujoči. Spoštovani minister, spoštovani poslanke in poslanci!</p>
               <p>Kmetijska območja so pomembna s širšega družbenega vidika, saj z obdelano pokrajino
               povečujemo atraktivnost prostora. Kulturni in urejen videz pokrajine pa je tudi
               izjemno pomemben kazalec vsake družbe. V Sloveniji zaraščanje kmetijskih zemljišč na
               odročnih območjih dosega nezaželene in predvsem s stališča obdelanosti in
               poseljenosti zaskrbljujoče razsežnosti. Proces zaraščanja rodovitne zemlje se kaže na
               številnih območjih po Sloveniji, naj bo to obalno-kraško, goriško, Bela krajina, in
               ne nazadnje tudi v neposredni bližini mojega doma v hribovitih Halozah. Zaraščanje je
               za okolje izjemno negativen proces, ustvarja neprehodnost, nedostopnost, zmanjšuje se
               pestrost rasti, propada infrastruktura in zmanjšuje se estetska vrednost krajine,
               predvsem pomembne za turizem. Razlogi zaraščanja kmetijskih zemljišč so številni,
               večinoma pa so glavni vzroki v neugodnih razmerah za kmetovanje.</p>
               <p>Zelo pogosto je namreč tako, da ko ni več virov za podpiranje kmetovanja, pride do
               zapuščanja kmetijskih površin in preseljevanja ljudi, predvsem mlade populacije. Žal
               je generalno tudi razvoj v Sloveniji usmerjen v smeri večjih središč, večjih mest, in
               vsi bolj oddaljeni predeli v razvoju zaostajajo. S tega vidika so zato tudi za mlade
               bolj nezanimivi. Podobno se dogaja tudi z zaraščanjem vinogradov. Pa se bom spet
               nekoliko ustavila pri domačih Halozah. Biti vinogradnik v Halozah pomeni izjemno trdo
               delati, saj so vinogradi na zelo strmih pobočjih, zato marsikje delo s sodobnejšo
               kmetijsko mehanizacijo ni mogoče. Če navedem, skoraj 60 % vseh slovenskih vinogradov,
               ki rastejo na najbolj strmih pobočjih v Sloveniji, je prav v Halozah. Pomembno je
               izpostaviti, da imajo Haloze izjemno ugodne klimatske in geološke pogoje za
               vinogradništvo. Po podatkih, ki sem jih našla na Wikipediji, bi naj imelo takšne
               pogoje le 5 % svetovnih vinogradniških predelov. Pa znamo v Sloveniji to ceniti in
               izkoristiti?</p>
               <p>Ministra za kmetijstvo sprašujem:</p>
               <p>Kaj nameravate narediti za zmanjšanje zaraščenosti kmetijskih zemljišč in vinogradov
               v Halozah in na ostalih območjih, ki se soočajo s podobno problematiko?</p>
               <p>Katere konkretne ukrepe nameravate uvesti in kako vidite nadaljnji razvoj teh
               območij?</p>
               <p>Spoštovani minister za gospodarski razvoj in tehnologijo:</p>
               <p>Kako vi vidite razvoj teh območij?</p>
               <p>Kako vi vidite razvoj Haloz predvsem z vidika gospodarstva in turizma?</p>
               <p>Hvala za vaš odgovor.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Minister Zdravko Počivalšek, izvolite.</p>
            </sp>
            <sp who="SDZ7:PočivalšekZdravko">

               <speaker>ZDRAVKO POČIVALŠEK:</speaker>

               <p>Spoštovani predsedujoči, poslanke in poslanci! Spoštovana Suzana Lep Šimenko!</p>
               <p>Moram povedati, da me to vprašanje na nek način vrača v moj bivši poklic, ampak
               kakorkoli. Haloze so obmejno podeželsko območje z velikimi potrebami glede lokalne
               infrastrukture in programov razvoja podeželja. Za doseganje skladnega razvoja vseh
               takih problemskih območij je najbolj ključna zadeva, da to območje ostane poseljeno.
               Da pa ostane poseljeno, je pa treba narediti kar nekaj zadev, in sicer naloga države
               je, da na eni strani skrbi za to, da se vzdržuje in dela infrastruktura, prometna,
               telekomunikacijska, izobraževalna, socialna. To smo na nek način v preteklem obdobju
               počeli, mislim da, tudi v Halozah. Vprašanje je, če smo dovolj izkoristili potencial
               tudi evropskih sredstev v tem obdobju. Na drugi strani pa je treba, vsaj kar se mene
               tiče, v Halozah skrbeti za dve zadevi, za kmetijski del in za gospodarski. Samo s
               kmetijskim delom ne bomo rešili problema razseljevanja ali pa izseljevanja iz tega
               področja, pa potem posledično zaraščanja, na drugi strani pa potem tudi gospodarski
               del.</p>
               <p>Jaz ocenjujem, da je pred nami, ne samo za Haloze, zelo trdo časovno obdobje, ko se
               bo, ampak o tem bo več govoril kolega minister za kmetijstvo, treba boriti za to, da
               se bo naslednja faza tudi razvijala, to pa je takšna in drugačna predelovalna
               industrija, ki bo omogočila prebivalcem na teh območjih, da bodo lahko imeli s svojim
               kmetovanjem nek ekonomski interes. Na nas, na ministrstvu za gospodarstvo, pa je, da
               v okviru nove perspektive pripravimo nov evropski instrument za obmejna problemska
               območja, ki bo usmerjen v razvoj podjetništva in ustvarjanje novih delovnih mest, ki
               smatram, da lahko edina v podporo kmetijstva dosežejo to, o čemer ste postavili
               vprašanje – da se območje zadrži poseljeno in da ljudje na tem območju, pa ne samo na
               tem, tudi na ostalih, imajo neko ekonomsko podlago za življenje. Mi se bomo
               potrudili, da bomo programe v tej smeri naredili, seveda pa vzporedno tudi s
               programom razvoja podeželja, ki ga bo naredilo ministrstvo za kmetijstvo. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Suzana Lep Šimenko, izvolite.</p>
            </sp>
            <sp who="SDZ7:LepŠimenkoSuzana">

               <speaker>SUZANA LEP ŠIMENKO (PS SDS):</speaker>

               <p>Najlepša hvala za vaš odgovor, minister.</p>
               <p>Bi pa še vseeno mogoče želela eno dodatno obrazložitev, in sicer če gremo v sosednjo
               Avstrijo, imamo na nek način zelo podobne pokrajine, pa je, kar se tiče samega
               turizma med vinogradi, bi lahko rekli, tam situacija popolnoma drugačna, bolj tako
               cvetoče naravnana, zelo pozitivna. Pri nas pa vse bolj te naše vinograde zarašča
               gozd. Na eni strani imamo vinograde, na drugi strani pa imamo tudi te hribovske
               kmetije Haloz. In pred časom je bilo izpostavljeno, da so v letu 2012 naredili eno
               anketo s 480 hribovskimi kmetijami v Halozah, in rezultati so zelo zaskrbljujoči. 80
               % teh kmetij nima mlajše generacije, ki bi bila pripravljena to kmetijo prevzeti. 80
               % teh kmetij ne vidi prihodnosti za ohranitev teh kmetij, in 40 % vprašanih je že
               opustilo del kmetijske površine predvsem zaradi starosti in nezmožnosti obdelovanja
               te zemlje. Ključni problem, ki ga izpostavljajo, je sam relief in to, da morajo
               dejansko večino dela opraviti na roko. Se pa popolnoma strinjam z vami, da je
               pomemben na eni strani kmetijski del in pa gospodarski del. In če bo tukaj v tej
               smeri kakšen ukrep iz nove finančne perspektive, ki bo namenjen predvsem tem
               obmejnim, bolj kritičnim območjem, bom tega izjemno vesela.</p>
               <p>Bi lahko mogoče malo bolj konkretno navedli:</p>
               <p>Kakšni ukrepi, kakšen program bo znotraj tega?</p>
               <p>Mogoče samo nekaj alinej.</p>
               <p>Ali bo bolj v smeri turizma ali malega podjetništva, samostojnega podjetništva?</p>
               <p>Mogoče malo bolj konkretno. Hvala za dopolnitev.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Minister, izvolite.</p>
            </sp>
            <sp who="SDZ7:PočivalšekZdravko">

               <speaker>ZDRAVKO POČIVALŠEK:</speaker>

               <p>Na našem ministrstvu zdaj glede na novo perspektivo ne bo toliko sredstev za takšno
               in drugačno infrastrukturo. Edino, kar nam bo ostalo, nam bo ostalo to, da se bo
               pripravil program za spodbujanja razvoja podjetništva. V tem trenutku ne morem
               napovedati eksaktno, v katero smer, ampak verjamem, da je za to območje in tudi za
               ostala območja treba iskati izhod v obeh smereh – v čistem podjetništvu in pa tudi v
               turizmu, pa ne zato, da bi iskali novo toplo vodo, ampak imamo dober vzor na
               področju, ki ste ga omenili. Vendar je treba vzeti na znanje, da bomo za razvoj tega
               turističnega dela morali pa narediti še nekaj na tem, da bomo imeli ne samo notranji
               trg, tudi za Haloze, da bomo s promocijo Slovenije dosegli, da nas bo obiskalo dosti
               več ljudi na posameznih področjih. Mi se bomo definitivno potrudili za to, da bomo
               razvijali ta drugi, gospodarski del vseh problemskih območij in tudi Haloz.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>To je bil odgovor ministra Zdravka Počivalška.</p>
               <p>Gospod Jernej Vrtovec bo zastavil vprašanje ministru za gospodarski razvoj in
               tehnologijo gospodu Zdravku Počivalšku.</p>
            </sp>
            <sp who="SDZ7:VrtovecJernej">

               <speaker>JERNEJ VRTOVEC (PS NSi):</speaker>

               <p>Spoštovani gospod minister, spoštovani predsedujoči, kolegice in kolegi!</p>
               <p>Kazalnik uspešnosti gospodarstva v vseh državah je gospodarska rast, ustvarjanje
               novih delovnih mest in konkurenčnost podjetij. Država, ki ima jasno vizijo oziroma
               razvojno strategijo, za uravnoteževanje državnega proračuna ne bo zgolj povečevala
               davkov, ki dušijo podjetja in pomenijo dejansko beg v sivo ekonomijo. Nekaj mesecev
               nazaj, že takoj po začetku delovanja Vlade, še preden ste vi seveda postali minister,
               je Vlada predlagala paket davčnih obremenitev, med drugim tudi davek na sladke
               pijače, ki ste ga prejšnji teden umaknili. Predlagani paket tudi prinaša dajatve na
               emisijske kupone ogljikovega dioksida, prispevek za učinkovito rabo energije ter nov
               dvig prispevka za obnovljive vire energije. To pomeni dodatne obremenitve najmanj 50
               slovenskih podjetij, ki so zelo izvozno naravnana in so na trgu dnevno v stiku s
               konkurenti iz drugih držav članic in nečlanic Evropske unije, ki z davki in prispevki
               energente velikim porabnikom bistveno manj obremenjujejo kot Slovenija.</p>
               <p>Naj spomnim samo, da na primer Italija celo zmanjšuje te dajatve oziroma plačevanje
               teh dajatev. Gre torej za zmanjševanje konkurenčnosti teh podjetij, ki so v mnogih
               primerih tudi v tuji lasti. Predlog novih obremenitev tako pomeni ukinjanje delovnih
               mest v posameznih dejavnostih, ogrožen bo celo obstoj podjetij. Sprašujem se, pa
               hkrati tudi vas, ali res vlada želi zapirati delovna mesta v podjetjih, ki skupaj
               zaposlujejo preko 27 tisoč ljudi. Nenazadnje bi po zadnjih podatkih lahko zaradi teh
               novih dajatev brez delovnih mest ostalo približno 8 tisoč delavcev, in vse to ob
               dejstvu, da se je število zaposlenih v gospodarstvu od leta 2008 že znižalo za 90
               tisoč zaposlenih, medtem ko imamo po podatkih Statističnega urada Republike Slovenije
               okrog 12 tisoč zaposlenih v javnem sektorju. Gospodarska podjetja, ki torej omogočajo
               javnemu sektorju, da preživi, in ki ob koncu leta ne vedo, katere stroške naj sploh
               načrtujejo za prihodnje leto, bodo tako spet plačala svoj davek, ki je že tako ali
               tako zelo visok. Vlada namreč nima pripravljenih analiz o obremenitvah posameznega
               podjetja ne za področje energentov in tudi ne za katerakoli druga področja.</p>
               <p>Zato, spoštovani gospod minister, vas sprašujem:</p>
               <p>Ali boste predlagali umik predloga selektivne obremenitve slovenskega gospodarstva
               za izpuste ogljikovega dioksida in s tem preprečili nadaljnje pešanje podjetij in
               njihovo selitev v druge države?</p>
               <p>Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod minister Zdravko Počivalšek, izvolite.</p>
            </sp>
            <sp who="SDZ7:PočivalšekZdravko">

               <speaker>ZDRAVKO POČIVALŠEK:</speaker>

               <p>Spoštovani predsedujoči, poslanke in poslanci! Spoštovani gospod Vrtovec!</p>
               <p>Jaz moram vsem skupaj še enkrat povedati, da si bom kot gospodarski minister
               prizadeval za to, da gospodarstva ne bomo obremenjevali z novimi davki. Moj moto pri
               nastopu te funkcije je bil Stop novim dajatvam za gospodarstvo. Drugo dejstvo pa je,
               da sem stopil na vlak, ki se že pelje 80 ali pa 100 na uro in da so se nekatere
               zadeve dogovorile že prej. Kot ste že povedali, smo se odločili za umik selektivnega
               pristopa na področju davkov na sladke pijače. Zdaj v zaključni fazi razgovorov nas
               čaka, vsaj kar se dozdajšnjih dogovorov tiče, korekcija tudi na področju CO2 dajatev.
               Odločno moram povedati, da si bomo prizadevali za ohranitev in nova delovna mesta, ne
               pa za to, da bi jih s svojimi ukrepi zapirali. Pa če slikovito povem, pričakujem, da
               se ne bomo odločali za to, da bomo zaradi enega zrezka ubili celo kravo. V tem
               primeru gre za 31 podjetij. Ministrstvo ima natančne analize o prispevkih posameznih
               podjetij. Od pričakovanih oziroma načrtovanih 30 milijonov pa – treba je tudi to
               povedati, pa je situacija enako težka – približno dve tretjini odpadeta na
               termoelektrarne, ena tretjina, to je 10 milijonov, pa na energetsko intenzivno
               gospodarstvo. Zdaj imamo tri sisteme – CO2 dajatve 14,4 evra na tono, potem ETS
               zavezanci, ki imajo brezplačne kupone, ki dodatno onesnaževanje plačujejo po 5 evrov
               na tono, in pa imamo dajatve iz naslova učinkovite rabe energije, kjer naj bi 1,5
               milijona plačevalo 36 podjetij v obdobju 2015–2017. Prizadevamo si, da bi se ta
               načrtovana dajatev v veliki meri omilila, če ne popolnoma umaknila. V tem trenutku ne
               morem dati dokončnega odgovora, lahko pa zagotovim, da se bo zadeva ne v manjšem,
               ampak v pomembnem delu skorigirala v odnosu do energetsko intenzivnih podjetij
               oziroma do teh, mislim da, 31 podjetij. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Jernej Vrtovec, izvolite.</p>
            </sp>
            <sp who="SDZ7:VrtovecJernej">

               <speaker>JERNEJ VRTOVEC (PS NSi):</speaker>

               <p>Spoštovani minister!</p>
               <p>Ravno zaradi vaših stavkov Stop novim davkom!, ste v preteklosti dobili takšno močno
               podporo nas krščanskih demokratov. Tudi sam sem vas takrat podprl v nastopih. Potem
               smo bili označeni, da že prihajamo na tisto stran, k vam, v vladno koalicijo. Ampak
               ne, podpremo tisto, kar je dobro, in zavržemo tisto, kar je slabo, in Stop novim
               davkom! je zelo dobro. In jaz si želim, da kot minister še naprej zagovarjate takšna
               stališča, pa da boste s temi stališči čim bolj okužili ostali del vladne koalicije.
               Bi pa kljub temu želel še en konkreten odgovor. Prejšnji teden, pa tudi zdaj ste
               dejali – nekako ste omilili to stališče glede Stop novim davkom!, češ se bomo trudili
               in tako naprej, tudi ne bo šlo v celoti. Dejali ste ravnokar, da ste se usedli na ta
               vlak, ki pelje, bom tako rekel, samo 100 kilometrov na uro, kajti v tujini vlaki
               vozijo 300, 400 kilometrov na uro. Jaz si želim, da bi tudi naši tako vozili in da bi
               tudi Vlada delala tako pospešeno.</p>
               <p>Res me zanima:</p>
               <p>Ali Vlada to dodatno bremenitev izpusta CO2 po vašem mnenju predlaga z namenom
               zmanjševanja emisij – se pravi, smo zelo okoljevarstveni, tudi zaradi krize, kot kaže
               – ali gre zgolj za polnjenje proračuna z ozirom na dejstvo, da želimo v letu 2015
               primanjkljaj znižati pod 1,2 milijarde evrov?</p>
               <p>Kakšno je vaše stališče?</p>
               <p>Ali boste tudi v bodoče, kar se davkov tiče, gledali na okoljevarstvene stvari, sicer
               zelo pomembne zadeve, ampak nimajo prav nobene zveze s primanjkljajem oziroma <gap n="…"/> <stage type="inaudible">/
               nerazumljivo/</stage></p>
               <p>Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod minister, izvolite.</p>
            </sp>
            <sp who="SDZ7:PočivalšekZdravko">

               <speaker>ZDRAVKO POČIVALŠEK:</speaker>

               <p>Jaz moram povedati, da nisem nič omilil retorike, vendar sem glede na sledečo zadevo
               poskušal narediti najboljše, kar je v moji moči. Dejstvo je, da je treba primanjkljaj
               zmanjšati, tako kot ste rekli, pod milijardo 200 milijonov in da se iščejo možnosti
               za to, da se ta primanjkljaj uokviri v obstoječe številke. Jaz sem prepričan, da
               naprej gledano gospodarstva ne bomo obremenjevali z novimi dajatvami. Še več, sam si
               bom prizadeval, da bomo z zmanjševanjem po enoti in s povečevanjem obsega poslovanja
               na več področjih, če hočete obremenitvah dela, trošarinah, pa še kje, prišli do tega,
               da bomo z več dela, z več prometa ustvarili enako ali pa več kot do zdaj, ob tem, da
               bomo relativne obremenitve znižali. Vem, da je to zdaj na načelni ravni lahko reči,
               vendar pa je treba tudi nekje startati. In mi moramo naslednje leto zapreti pri tej
               milijardi 200 milijonih, in tu bo treba še najti kakšno rešitev, da bomo tudi ta del
               gospodarskega dela ubranili. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Franc Laj bo zastavil vprašanje ministru za gospodarski razvoj in tehnologijo
               gospodu Zdravku Počivalšku.</p>
            </sp>
            <sp who="SDZ7:LajFranc">

               <speaker>FRANC LAJ (PS SMC):</speaker>

               <p>Predsedujoči, hvala za besedo. Spoštovana ministrica, spoštovana ministra, dragi
               kolegice in kolegi!</p>
               <p>Spoštovani minister, dovolite mi, da vam postavim naslednje kratko vprašanje:</p>
               <p>Ali Vlada pripravlja strategijo za aktiviranje mrtvega kapitala in razvojnega
               potenciala na lokaciji Nafta Lendava, ki bi vsaj delno nadomestila izgubo več kot
               tisoč delovnih mest?</p>
               <p>Nafta Lendava je v večinski državni lasti. Dosedanje upravljanje in nadzorni sistemi
               s strani lastnika kapitala, se pravi države, so bili tako neuspešni in neučinkoviti,
               da smo na tej lokaciji kljub zadnji državni pomoči v višini 10 milijonov evrov
               izgubili več kot tisoč delovnih mest, zadnjih 111 žal že pod skrbništvom SDH z uvedbo
               stečajnega postopka nad hčerinsko družbo Nafta Petrochem. Poslovni sistem Nafte je z
               gospodarskega vidika za območje Lendave in celotno regijo strateškega pomena, saj je
               na njo vezana tudi koncesija za črpanje zemeljskega plina. Počasno reševanje omenjene
               problematike bi zaradi propadanja tehnološke opreme, ker je izven uporabe, in izgube
               kritične mase znanja izredno negativno vplivalo na možnost ponovnega ekonomsko
               upravičenega zagona celotne industrijske infrastrukture. Prepričan sem, da so le
               hitro ukrepanje in modre rešitve odgovornega lastnika lahko v korist državi, regiji,
               kraju, ki se bojuje z zelo visoko, tudi več kot 20, stopnjo registrirane
               brezposelnosti in izrazitimi negativnimi demografskimi trendi. Za vaš cenjen odgovor
               se vam vnaprej zahvaljujem.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Minister Zdravko Počivalšek, izvolite.</p>
            </sp>
            <sp who="SDZ7:PočivalšekZdravko">

               <speaker>ZDRAVKO POČIVALŠEK:</speaker>

               <p>Hvala, predsedujoči. Poslanke in poslanci! Gospod Laj!</p>
               <p>Moram povedati, da je situacija vsaj po mojih ocenah izredno težka, da Skupino Nafta
               združujejo podjetja Nafta Lendava, d. o. o., Nafta Petrochem, Eko Nafta, Nafta
               Varovanje in požarna varnost. V tej skupini deluje tudi družba Geoenergo, ki je v
               50-odstotni lasti Nafte Lendava in 50-odstotni lasti družbe Petrol, d. d. Vse to, kar
               ste povedali, drži, da ne ponavljam. V skladu z Zakonom o Slovenskem državnem
               holdingu je Slovenski državni holding pristojen za upravljanje s kapitalskimi
               naložbami v imetništvu Republike Slovenije, vključno s Skupino Nafta. Na našem
               ministrstvu spremljamo dogajanja v družbi Nafta Petrochem, ki so posebej povezana z
               uporabo skladiščnih kapacitet za obvezne rezerve naftnih derivatov, še posebej glede
               problematike industrijskega tira. Zavod Republike Slovenije za blagovne rezerve
               namreč na tej lokaciji skladišči več kot 150 milijonov litrov obveznih zalog naftnih
               derivatov. Tega je cca 24 milijonov v skladiščih Eko Nafte, ostalo pa v skladiščih
               Petrola. In tu imamo še eno dodatno težavo – da je dostop do skladišč možen le preko
               teh površin, in moramo tudi ta problem rešiti. Čisto konkretnega odgovora v tem
               kontekstu, na kakšen način bomo pristopili k reševanju problematike delovnih mest, ki
               so bila tam izgubljena, vam v tem trenutku ne morem podati. Lahko povem le to, da si
               SDH prizadeva, da se oživi obrtna cona, da tudi stečajni upravitelj išče potencialne
               partnerje za obnovo gospodarske dejavnosti. In zagotavljam, da bomo na MGRT oziroma
               na našem ministrstvu podprli vse perspektivne projekte z vidika ekonomike in novih
               delovnih mest. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Andrej Čuš bo zastavil vprašanje ministrici za zdravje gospe Mariji Milojki
               Kolar Celarc.</p>
            </sp>
            <sp who="SDZ7:ČušAndrej">

               <speaker>ANDREJ ČUŠ (PS SDS):</speaker>

               <p>Hvala, gospod predsedujoči, za besedo. Spoštovani kolegice in kolegi, gospa
               ministrica s svojo ekipo!</p>
               <p>Verjetno se boste spomnili svojega zaslišanja, ko ste bili na Odboru za zdravstvo
               kar nekajkrat vprašani glede projekta izgradnje desetih urgentnih centrov v Republiki
               Sloveniji. Kot povedano, v Sloveniji poteka izgradnja desetih urgentnih centrov –
               sicer mislim, da bi morala potekati gradnja dvanajstih, ne samo desetih –, in iz tega
               naslova smo dobili tudi 40 milijonov evrov sredstev iz kohezijskih sredstev. Pretekli
               mesec in pol sem bil v kontaktu z vsemi občinami in tudi vodstvi bolnišnic, kjer
               potekajo gradnje urgentnih centrov v Republiki Sloveniji. Dobil sem občutek, da ne
               poteka ravno vse najbolje oziroma tako, kot bi moralo. Najpogosteje predstavniki
               lokalnih oblasti ali vodstev bolnišnic poudarjajo, da je v Sloveniji res preveliko
               birokratskih ovir, zamud, nepotrebnih revizij, težav z izvajalci, prav tako pa
               marsikje na lokalni ravni tudi ogromno skrbi zaradi ukinjanja enot nujne medicinske
               pomoči. Do danes je bil žal odprt samo en urgentni center, v Brežicah. Za to seveda
               čestitam, sem zelo vesel, ampak mislim, da je pred vami na ministrstvu še ogromno
               trdega dela.</p>
               <p>Zato me zelo konkretno zanima, gospa ministrica:</p>
               <p>Kako daleč je izgradnja preostalih devetih urgentnih centrov v Republiki Sloveniji,
               od Murske Sobote, Maribora, Slovenj Gradca, tudi Izole in Jesenic, saj sem dobil
               občutek, da marsikje ne bomo uspeli počrpati vseh evropskih sredstev, ki smo jih
               dobili za izgradnjo urgentnih centrov, marsikje pa tudi tako zdravniki kot župani
               tarnajo nad neusklajenostjo zakonodaje?</p>
               <p>Sami poudarjajo, da marsikje sploh ne vedo, po katerem zakonu naj delujejo urgentni
               centri.</p>
               <p>Res bi zelo rad slišal, pa verjetno tudi slovenska javnost:</p>
               <p>Kako poteka ta projekt in spremembe zakonodaje na področju delovanja urgentnih
               centrov?</p>
               <p>Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa ministrica Marija Milojka Kolar Celarc.</p>
            </sp>
            <sp who="SDZ7:KolarCelarcMarijaMilojka">

               <speaker>MARIJA MILOJKA KOLAR CELARC:</speaker>

               <p>Hvala za vprašanje, spoštovani gospod Andrej Čuš. Gospod podpredsednik, spoštovani
               poslanke in poslanci!</p>
               <p>Gradnja desetih urgentnih centrov poteka v skladu z načrtom in bo končana tako, kot
               je predvideno za koriščenje kohezijskih sredstev. Če si pogledamo kar konkretno po
               posameznem urgentnem centru, v kakšni fazi je. Torej, tako kot ste že pravilno
               omenili, je Urgentni center Brežice dokončan, opremljen, ima pridobljeno uporabno
               dovoljenje in v njem že poteka dejavnost. Urgentni center Celje: zaključena so
               gradbeno obrtniška in inštalacijska dela, in prav danes sta bila predvidena tehnični
               pregled in pridobitev uporabnega dovoljenja. Za urgentni center se bo nabavil še del
               potrebne medicinske opreme. Urgentni center Slovenj Gradec: prav tako so zaključena
               vsa gradbeno obrtniška in inštalacijska dela. 13. novembra je bil izveden tudi
               tehnični pregled. Treba je samo še dobaviti opremo, za katero je bil pa tudi skupni
               razpis oziroma skupna nabava za opremo v teh centrih. Urgentni center Maribor: gre za
               adaptacijo obstoječih prostorov, kjer se že izvaja dejavnost, in se ta projekt izvaja
               v dveh etapah oziroma v dveh delih. Prva etapa je bila že dokončana, in 11. novembra
               je bil izveden tehnični pregled. Vselitev v adaptirane prostore je predvidena takoj
               po novoletnih praznikih. Tudi druga etapa se je začela že izvajati, v katero je
               vključeno, da bo do konca poletja dobavljena vsa predvidena oprema za ta center.</p>
               <p>Urgentni center Murska Sobota: gradnja se prav tako izvaja po terminskem načrtu in
               bo zaključena marca leta 2015. Celoten projekt skupaj z dobavljeno opremo bo
               zaključen predvidoma poleti 2015. Urgentni center Trbovlje: gradnja se izvaja.
               Začenja se montaža inštalacij, gradbeno obrtniški del pa bo končan do konca aprila
               2015, ko bo tudi dobavljena oprema. Urgentni center Jesenice: gradbena dela so se
               začela izvajati septembra 2014 in tečejo po terminskem planu. Projekt bo v skladu z
               načrti zaključen jeseni 2015. Urgentni center Izola: gradbena dela so se začela
               izvajati novembra 2014. Prav tako bo projekt v skladu z načrti zaključen jeseni 2015.
               Urgentni center Novo mesto: gradnja se je začela izvajati v začetku novembra 2014.
               Aktivnosti tečejo po terminskem planu, projekt bo zaključen leta 2015. Urgentni
               center Nova Gorica, o katerem smo že danes odgovarjali na poslansko vprašanje: v
               petek je bil z ustrezno razporeditvijo sredstev projekt uvrščen v nacionalni razvojni
               program. Isti dan je bila podpisana pogodba s strani ministrstva, tako da
               pričakujemo, da se gradnja prične te dni, če se ni to že zgodilo danes. In bo projekt
               prav tako zaključen jeseni 2015.</p>
               <p>Torej, iz povedanega sledi, da bo vseh deset urgentnih centrov realiziranih
               projektov, koriščena evropska sredstva v celoti in projekt zaključen v skladu s
               predvidenimi roki, to je konec novembra leta 2015. Hkrati pa bomo v naslednjem letu
               pristopili, seveda če bodo zagotovljena sredstva v proračunu za leto 2015, tudi še k
               adaptaciji oziroma izgradnji dveh dispečerskih centrov in enega pomožnega centra, ki
               bodo predstavljali zaključeno celoto celotnega sistema urgentnih centrov v Sloveniji,
               ki bodo bistveno pripomogli tako k boljši, hitrejši in kakovostnejši oskrbi
               zavarovancev kot tudi k določenemu prihranku sredstev. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Andrej Čuš, dopolnitev.</p>
            </sp>
            <sp who="SDZ7:ČušAndrej">

               <speaker>ANDREJ ČUŠ (PS SDS):</speaker>

               <p>Hvala lepa, gospod podpredsednik.</p>
               <p>Zahvaljujem se vam za vaš odgovor.</p>
               <p>Sem seveda vesel teh informacij, ki sem jih prebral glede urgentnega centra v
               Šempetru pri Novi Gorici, in imam konkretno vprašanje:</p>
               <p>Ali imate na ministrstvu, tudi v sklopu Vlade, že zaprto finančno konstrukcijo za
               izvedbo oziroma izgradnjo samega urgentnega centra?</p>
               <p>Kot drugo oziroma zadnje pa bi rad povedal, da sem občan Mestne občine Ptuj, ne samo
               najstarejše, ampak po mojem mnenju tudi najlepše občine. In verjetno tudi sami veste,
               da je bil Mestni občini Ptuj urgentni center obljubljen že leta 2011. In ko danes
               malo gledamo številke, primerjave, kje so ti urgentni centri, bi rad povedal, da tudi
               Mestna občina Ptuj potrebuje čim prej moderen urgentni center. V končni fazi, saj
               veste, ko gre za urgentno medicinsko pomoč, štejejo sekunde, ne minute in ure, in če
               bomo danes nekomu iz občin Ormoža, Markovcev ali pa Gorišnice rekli, da ga bomo
               peljali v Maribor, ne vem, če imamo še kaj možnosti, da bomo tega bolnika rešili. In
               poglejte samo popis prebivalstva. Območje Urgentnega centra Brežice pokriva 70 tisoč
               prebivalcev, Urgentni center Jesenice 66 tisoč, Nova Gorica 96 tisoč, Novo mesto 114
               tisoč prebivalcev, Urgentni center Trbovlje 65 tisoč, Urgentni center Murska Sobota
               120 tisoč, in Ptuj kot center Spodnjega Podravja, torej center regije, pokriva 110
               tisoč prebivalk in prebivalcev. In seveda upam, da boste vse napore vložili v to <gap n="..."/>
               <stage type="signal">/ opozorilni znak za konec razprave/</stage> <gap n="..."/> v sklopu proračuna za leti 2015 in 2016
               pridobimo prepotrebna sredstva za izgradnjo urgentnega centra na Ptuju.</p>
               <p>Tako da me zanima:</p>
               <p>Kako daleč je gradnja urgentnega centra na Ptuju?</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa ministrica, izvolite.</p>
            </sp>
            <sp who="SDZ7:KolarCelarcMarijaMilojka">

               <speaker>MARIJA MILOJKA KOLAR CELARC:</speaker>

               <p>Hvala za vprašanje.</p>
               <p>Naj odgovorim najprej na prvo. Za vse navedene urgentne centre, teh deset, so
               zagotovljena finančna sredstva, sicer ne bi mogli dobiti pozitivnega mnenja oziroma
               pozitivne odločbe in podpisati pogodbe. Glede Ptuja, urgentni center Ptuj – za to
               trenutno niso zagotovljena sredstva. To bo prišlo v poštev pri pogajanjih oziroma pri
               pripravi rebalansa proračuna za leto 2015. Jaz se lahko strinjam, da si glede na
               populacijo tudi Ptuj zasluži urgentni center. Mogoče ne v taki obliki, mogoče v
               nekoliko drugačni obliki. Se pa seveda zavedam, da bo za to treba v rebalansu
               proračuna zagotoviti sredstva, ker, kot vemo, se je ta predlog za urgentni center
               Ptuj priključil naknadno. In mogoče samo še odgovor, kjer prej nisem, da bo do konca
               leta Ministrstvo za zdravje pripravilo pravilnik o nujni medicinski pomoči v
               Sloveniji, kjer bodo definirani način dela, pravila in to, kako bodo urgentni centri
               funkcionirali v Sloveniji. Tako da bo to odgovor na to, kako bo to zakonsko
               regulirano. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Izvolite, Andrej Čuš.</p>
            </sp>
            <sp who="SDZ7:ČušAndrej">

               <speaker>ANDREJ ČUŠ (PS SDS):</speaker>

               <p>Hvala lepa za ta odgovor.</p>
               <p>Tudi ta zadnji podatek o delovanju urgentnih centrov je zelo pomemben podatek, tudi
               pravilniki, in seveda upam, da bodo čim prej sprejeti. Imam pa občutek, da bo v tej
               javnofinančni situaciji, v kateri se Slovenija nahaja že nekaj let, potrebnega kar
               nekaj, lahko rečem, pritiska ali pa nagovarjanja k temu, da poiščemo tudi dovolj
               finančnih sredstev za gradnjo urgentnih centrov drugje, konkretno tudi v Mestni
               občini Ptuj. Mislim, da je dovolj degradacije podeželja, degradacije Spodnjega
               Podravja. V končni fazi vsi vemo za to ihto, da se vedno ukinja upravne enote, davčne
               urade vsepovsod, samo da se degradira regijo, in sam se seveda s to politiko nikakor
               ne morem strinjati. Zato predlagam, da opravimo o vašem odgovoru razpravo na
               naslednji seji Državnega zbora, ne kot kritiko, ampak predvsem kot podporo temu, da
               tudi Mestna občina Ptuj čim prej dobi nek moderen urgentni center. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Andrej Čuš, Državni zbor bo o vašem predlogu glasoval jutri, 16.
               decembra.</p>
               <p>Gospa Irena Kotnik bo zastavila vprašanje ministrici za izobraževanje, znanost in
               šport dr. Stanislavi Setnikar Cankar.</p>
            </sp>
            <sp who="SDZ7:KotnikIrena">

               <speaker>IRENA KOTNIK (PS SMC):</speaker>

               <p>Spoštovani podpredsednik, spoštovani ministri in ministrice, kolegi in kolegice!</p>
               <p>Zanima me:</p>
               <p>Ali načrtujete na področju poklicnega izobraževanja spremembe?</p>
               <p>V kateri smeri in kdaj?</p>
               <p>Kajti opažamo, da mladi nimajo dovolj praktičnih izkušenj, ko po končanem
               izobraževanju vstopajo na trg dela, kar predstavlja tudi težave pri zaposlovanju
               mladih. Zaradi pomanjkanja izkušenj težko dobijo zaposlitev, saj delodajalci želijo
               kader, ki bo takoj prispeval k dvigu dodane vrednosti in k dvigu konkurenčnosti,
               predvsem na področju gospodarstva, kot tudi šolstva. Pogosto pa se pojavljajo tudi
               očitki, da so nekateri programi kurikuluma zastareli, kar tudi povzroča neskladje med
               ponudbo in povpraševanjem na trgu dela, sploh kar zadeva kompetentno opremljenost
               mladih.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa ministrica dr. Stanislava Setnikar Cankar, izvolite.</p>
            </sp>
            <sp who="SDZ7:SetnikarCankarStanislava">

               <speaker>DR. STANISLAVA SETNIKAR CANKAR:</speaker>

               <p>Spoštovani podpredsednik! Spoštovana poslanka, zahvaljujem se za vprašanje.</p>
               <p>Tudi sami zaznavamo težave, zato smo se zelo dejavno vključili v iskanje ustreznih
               rešitev. Naše razmišljanje, predvsem pa iskanje rešitev je šlo v več smeri, pri čemer
               smo imeli pred očmi zmožnosti gospodarstva na eni strani in interes mladih za vpis v
               poklicno in strokovno izobraževanje. Pri uvajanju dualnega sistema, ki bi mladim
               omogočil več izkušenj, pridobljenih neposredno na delovnem mestu, predvsem pa
               takojšnjo zaposlitev, je nekoliko več težav, saj je težko pridobiti predvsem učna
               mesta pri s krizo dokaj izčrpanih malih in srednje velikih podjetjih. Naj povem, da
               je na srečanju, ki ga je organizirala Obrtno-podjetniška zbornica in se ga je
               udeležilo nekaj sto njenih članov, bilo pri izpostavitvi tega vprašanja na eni strani
               zaznati veliko podporo, da se vendarle kaj naredi na tem področju poklicnega
               izobraževanja, na drugi strani pa veliko skepso, da bi v primeru, da se uredi
               delovnopravno razmerje, da ti mladi postanejo zaposleni pri delodajalcih, to predvsem
               obremenilo delodajalce, povečalo stroške in na ta način morda ogrozilo njihovo
               delovanje.</p>
               <p>Ravno to pa je ureditev, ki jo prakticirajo države, ki so s tem dualnim sistemom
               dosegle najboljše rezultate. Po našem vedenju sta to Avstrija, Švica, predvsem pa
               Nemčija. Zaradi tega načrtujemo v mesecu decembru ali pa januarju srečanje na
               upravnem odboru Obrtno-podjetniške zbornice, kjer bi predstavniki predvsem malih in
               srednjih podjetij povedali, ali bi, če bi ministrstvo pripravilo zakonsko ureditev
               –pripravljamo namreč besedilo zakona o poklicnem in strokovnem izobraževanju –, bili
               pripravljeni sprejeti vsaj del tega bremena. Namreč, njihovo pričakovanje, da bi to v
               celoti pokril proračun, nima nobene realne osnove. Ne glede na to pa v letu 2015
               načrtujemo, da bi začeli z nekaterimi elementi dualnega sistema, ki pa bi bili
               usmerjeni predvsem v dokvalifikacijo in prekvalifikacijo. Za vse programe za
               pridobitev srednje poklicne izobrazbe, ki se na novo razmeščajo na srednje šole, bo
               kot pogoj opredeljena individualna učna pogodba.</p>
               <p>V primeru omejitve vpisa v programe za pridobitev srednje poklicne izobrazbe se bo z
               razpisom uveljavila prednost za kandidate, ki imajo individualno učno pogodbo.
               Izobraževalni programi za prekvalifikacije, za dokvalifikacije, za izpopolnjevanje,
               ki omogočajo pridobitev novega naziva poklicne izobrazbe, se bodo izvajali
               prvenstveno za kandidate, ki so v delovnem razmerju in imajo z delodajalcem sklenjeno
               individualno učno pogodbo. Z zbornicami se dogovarjamo za opredelitev deficitarnih
               poklicev, ki bi se izvajali po posebnem modelu. Model je pristojni strokovni svet
               sprejel že pred leti, vendar pa se ni nikoli izvajal. In nazadnje, precejšen napor je
               bil narejen, da so se predlogi za operativni program za izvajanje kohezijske politike
               za obdobje 2014–2020 nanašali tudi na področje poklicnega izobraževanja, tako da so
               načrtovana sredstva iz evropskih strukturnih skladov, s katerimi bomo lahko podprli
               nove modele izobraževanja, predvsem pa zviševanja poklicnih kompetenc. Sedaj je samo
               eno vmesno obdobje, ker pričakujemo, da se bodo ti programi začeli izvajati v drugi
               polovici leta 2015.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Nada Brinovšek bo zastavila vprašanje ministru za infrastrukturo dr. Petru
               Gašperšiču.</p>
            </sp>
            <sp who="SDZ7:BrinovšekNada">

               <speaker>NADA BRINOVŠEK (PS SDS):</speaker>

               <p>Hvala za besedo, predsedujoči. Prav lep pozdrav vsem, ki ste še tukaj v dvorani!</p>
               <p>Nedvomno med pomembno turistično dejavnost pri nas sodi tudi gorski turizem. Pogosto
               pa geografske danosti omejujejo splošno dostopnost do gorskih turističnih centrov.
               Prevoz obiskovalcev se zato na nekaterih lokacijah zagotavlja z žičniško
               infrastrukturo oziroma z dostavnimi žičnicami, ki pripeljejo turista na področje,
               kjer se opravlja oziroma izvaja neka dejavnost, ki ustvarja novo dodano vrednost in
               nova delovna mesta. V zvezi z zagotavljanjem dostopnosti do gorskih turističnih
               centrov z vključitvijo dostavnih žičnic v sistem javnega potniškega prometa sta bili
               glede na predlog sprememb zakona o žičniških napravah izdelani tudi analiza minimalne
               dostopnosti z dostavnimi žičniškimi napravami do generatorjev turizma ter tudi ocena
               finančne vrzeli ob uvedbi javnega prevoza na izbranih žičniških napravah. Finančna
               ocena tudi predstavlja finančni učinek na proračun Republike Slovenije. Skupni
               stroški zagotavljanja dostopnosti na vključenih osmih dostavnih žičniških napravah bi
               letno znašali dobrih 736 tisoč evrov. Ti stroški predstavljajo osnovo za določitev
               zneska kompenzacije, do katerega bi bili upravljavci dostavnih žičniških naprav
               upravičeni ob vključitvi le-teh v sistem javnega potniškega prevoza in zagotavljanju
               minimalnih standardov dostopnosti.</p>
               <p>Glede na navedeno me zanima:</p>
               <p>Ali kot minister podpirate uvedbo izvajanja javnega prevoza potnikov z dostavnimi
               žičniškimi napravami, za katerega bi, kot sem že rekla, bilo treba tudi po podatkih
               združenja žičničarjev Slovenije v proračunu Republike Slovenije zagotoviti cca 736
               tisoč evrov?</p>
               <p>In če podpirate, v kateri smeri oziroma kdaj menite, da bo prišlo do potrebnih
               sprememb zakonodaje?</p>
               <p>Hvala za odgovor.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod minister dr. Peter Gašperšič, izvolite.</p>
            </sp>
            <sp who="SDZ7:GašperšičPeter">

               <speaker>DR. PETER GAŠPERŠIČ:</speaker>

               <p>Hvala, spoštovani predsedujoči. Spoštovana poslanka, hvala za vprašanje.</p>
               <p>Na Ministrstvu za infrastrukturo smo seznanjeni z analizo multiplikativnih učinkov
               potrošnje in zaposlovanja, ki so posledica obratovanja dostavnih žičniških naprav.
               Prav tako je ministrstvo seznanjeno s finančnimi posledicami v primeru uvedbe javnega
               prevoza potnikov na dostavnih žičniških napravah. Žal pa ta ocenjena sredstva v
               višini 736 tisoč evrov za te namene v proračunu zaenkrat niso zagotovljena. Prav tako
               na ministrstvu uvedbi gospodarske javne službe prevoza potnikov z dostavnimi
               žičniškimi napravami nismo naklonjeni, predvsem iz dveh razlogov. Ocenjujemo namreč,
               da v tem primeru ne gre za take vrste prevozov, ki bi upravičevali vlaganje javnih
               sredstev. Poleg tega pa menimo, da bi bilo financiranje takih prevozov primerneje
               zagotoviti s strani gospodarskih subjektov, ki delujejo na področju turizma in so z
               obratovanjem tovrstnih centrov eksistenčno povezani. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Matjaž Hanžek bo zastavil vprašanje ministrici za zdravje gospe Mariji
               Milojki Kolar Celarc.</p>
            </sp>
            <sp who="SDZ7:HanžekMatjaž">

               <speaker>MATJAŽ HANŽEK (PS ZL):</speaker>

               <p>Hvala lepa.</p>
               <p>S 1. januarjem 2015 se bodo v javnem zdravstvenem sistemu začele uporabljati tako
               imenovane bele napotnice. Z njimi bodo lahko zdravniki zasebniki, ki niso vključeni v
               sistem javne zdravstvene mreže niti preko zdravstvenih domov niti v obliki koncesij,
               napotili bolnike na pregled in zdravljenje v javnih zdravstvenih ustanovah. Zasebnik
               bo lahko bolnika napotil k specialistu na terciarno raven v javni mreži, če teh
               zdravstvenih storitev, za katere napotuje, ne opravlja sam. Tako bodo zdravniki
               zasebniki dobili možnost odločanja o delu javnih zdravstvenih ustanov in uporabi
               sredstev obveznega zdravstvenega zavarovanja in prostovoljnega dopolnilnega
               zdravstvenega zavarovanja. Z belimi napotnicami se, kot kaže, odstranjujejo
               administrativne varovalke proti preskakovanju vrst v javnem zdravstvenem sistemu, ki
               je vse bolj razširjeno. Največje razlike o dostopu so pri prvih specialističnih
               pregledih. Kdor si lahko privošči samoplačniški prvi pregled, bo bistveno prej prišel
               do končne diagnoze in ustreznega zdravljenja. Takšna ureditev pa je v nasprotju z
               načelom enakega dostopa vseh prebivalcev do ustreznega zdravljenja. Edini kriterij
               pri uvrščanju na čakalne liste bi moralo biti zdravstveno stanje, v praksi pa je bolj
               odločilno to, kdo si lahko privošči samoplačniške storitve. Koristi od tega imajo po
               eni strani premožnejši bolniki, ki si z denarjem kupujejo preskakovanje vrste, po
               drugi strani pa zdravniki zasebniki, ki imajo zaradi zlorab javnega sistema več
               strank in zaslužka. Do teh pojavov ne bi prihajalo, če bi bila sistema javnega in
               zasebnega zdravstva ločena in če se bi v javnem zdravstvu zagotovil dostop do
               zdravstvenih storitev v razumnem času.</p>
               <p>Zato vas sprašujem:</p>
               <p>Kako boste zagotovili ločitev med javnim in zasebnim zdravstvom? Konec koncev ste to
               zapisali v koalicijskem sporazumu, in brez tega ni mogoč enakopraven dostop do
               zdravstvenih storitev.</p>
               <p>In drugič:</p>
               <p>Kaj boste storili za skrajšanje čakalnih dob za prve preglede in za to, da bodo
               lahko osebni zdravniki čim bolj samostojno zdravili bolnike, namesto da so le
               posredniki med njimi in specialisti?</p>
               <p>Spoštovana gospa ministrica, hvala za odgovore.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja ministrica za zdravje gospa Marija Milojka Kolar Celarc.</p>
            </sp>
            <sp who="SDZ7:KolarCelarcMarijaMilojka">

               <speaker>MARIJA MILOJKA KOLAR CELARC:</speaker>

               <p>Hvala za besedo, spoštovani gospod predsednik Državnega zbora. Spoštovani gospod
               Hanžek! Pozdravljeni, poslanke in poslanci!</p>
               <p>Bela napotnica, ki se bo začela uporabljati s 1. januarjem leta 2015, kakor je
               pravilno ugotovil gospod poslanec, je rezultat že leta 1998 sprejete odločbe
               Ustavnega sodišča, s katero je razveljavilo določbo 257. člena Pravil obveznega
               zdravstvenega zavarovanja v delu, ki se nanaša na zavrnitev povračila stroškov
               zdravstvenih storitev, ki so bile opravljene na podlagi napotnice, izdane v
               samoplačniški ambulanti. Svojo odločitev je Ustavno sodišče utemeljilo s tem, da
               zavarovana oseba z izbiro osebnega zdravnika izven javne mreže, za katerega storitev
               je plačala polno ceno, kljub plačanim prispevkom obveznega zdravstvenega zavarovanja
               ne more biti kaznovana še s tem, da mora v celoti plačati storitve vseh drugih
               zdravstvenih delavcev, ki jih v svoji situaciji potrebuje. Zato je zavod kot
               zavarovalnica po mnenju Ustavnega sodišča dolžan dopustiti svobodno izbiro zdravnika
               in zdravstvenega zavoda na vseh ravneh zdravstvene dejavnosti, tako na primarnem kot
               na sekundarnem nivoju.</p>
               <p>Zato je Zavod za zdravstveno zavarovanje po izdaji te odločbe izvajalcem že
               nekajkrat pojasnil, da je v skladu s to odločbo zavarovana oseba, ki uveljavlja
               storitve pri zasebnem izvajalcu kot samoplačnik, lahko napotena k zdravniku javnega
               izvajalca in na podlagi te napotitve uveljavlja zdravstvene storitve pod enakimi
               pogoji, kot če bi jih uveljavljala na podlagi napotnice. Hkrati je izvajalcem tudi
               pojasnil, kateri podatki so potrebni za obravnavo zavarovane osebe pri javnem
               izvajalcu. Situacija torej ni nova, ni pa bila urejena tako, da so se zasebni
               izvajalci posluževali različnih načinov, kako dajati napotila oziroma napotnico za
               zavarovane osebe v javni mreži. Prav zaradi tega je na pobudo Zdravniške zbornice
               Slovenije skupaj v delovni skupini Zavod za zdravstveno zavarovanje pripravil vzorec
               te listine, ki se imenuje bela napotnica, na kateri so vsi podatki, ki so potrebni za
               izvajanje pravic iz obveznega zdravstvenega zavarovanja pri izvajalcih na sekundarnem
               ali terciarnem nivoju. Zavod je z namenom enakopravne obravnave vseh zavarovanih oseb
               oziroma enotnega ravnanja izvajalcev pripravil tudi okrožnico o uveljavljanju
               zdravstvenih storitev v breme obveznega zdravstvenega zavarovanja, če je v tem
               primeru izdal napotnico zasebni izvajalec.</p>
               <p>Gre za to, da so vsi zavarovanci v enakopravnem položaju, da si vsak sam lahko
               izbere svojega zdravnika oziroma zdravnika, pri katerem bo opravil ta pregled. In
               nikakor ne drži trditev, da so pri naročanju ljudje z belo napotnico v privilegiranem
               položaju, kajti izvajalci v javni zdravstveni mreži morajo pri naročanju na
               specialistične zdravstvene preglede in vpisovanju v čakalne sezname vse zavarovane
               osebe z belo napotnico obravnavati na enak način, kot če bi le-te uveljavljale
               storitve na podlagi običajno zelene napotnice. To pomeni, da mora biti edino merilo
               stanje bolnika oziroma osebe, ki potrebuje tak specialistični pregled. In še kako
               bomo ločili javno in zasebno. Pravilno ste ugotovili, da je to koalicija zapisala v
               svojo pogodbo. Vemo, da je Zakon o zdravstveni dejavnosti že zelo star, iz leta 1992,
               preživet, in da bo zato treba v novem zakonu jasno določiti kriterije in merila,
               razpis, kdo, kdaj in za koliko časa bo lahko pridobil koncesijo, kdo bo opravljal
               javno in kdo zasebno dejavnost. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Matjaž Hanžek.</p>
            </sp>
            <sp who="SDZ7:HanžekMatjaž">

               <speaker>MATJAŽ HANŽEK (PS ZL):</speaker>

               <p>Hvala lepa.</p>
               <p>Najprej, zanimiva ugotovitev, 16 let – za to seveda niste vi krivi, ampak vseeno,
               vlade. 16 let, da se odpravi ali pa da se poskuša odpraviti ena izmed neustavnosti v
               Sloveniji, kar kaže na odnos do pravne države. Pojav belih napotnic je samo vrh
               ledene gore mešanja zasebnega z javnim, zaradi česar mora večina prebivalcev na
               zdravstvene storitve čakati dlje, manjšina pa je lahko prej na vrsti kot upravičena.
               Problem še zdaleč ni v prvih specialističnih pregledih. Zelo dolge čakalne dobe so
               tudi za določanje vrste diagnostike. Tudi na tem področju lahko govorimo o dvotirnem
               sistemu, kjer je hitrost zdravljenja namesto od zdravstvenega stanja odvisna od
               premoženja. Spomnite se na poročilo KPK o zaslužkarskih praksah v zdravstvenem
               sistemu. Med drugim so v poročilu ugotovili, da so nekateri kirurgi v javnih
               bolnišnicah prednost pri operacijah dajali bolnikom, ki so prej opravili
               samoplačniške preglede v zasebnih ambulantah, kjer so ti zdravniki opravljali
               popoldansko dejavnost. S takimi praksami so oškodovani bolniki in vsi, ki smo
               vključeni v sistem. Očitno bomo imeli pri dostopu do zdravstvenih storitev tri
               kategorije državljanov. Prva kategorija bodo tisti z visokimi dohodki, ki si bodo
               kupili prednostno obravnavo, drugi bodo tisti, ki se bodo odrekli drugim stvarem, da
               si bodo lahko kupili prednostno obravnavo, tretji pa bodo taki, ki bodo morali
               čakati. Pojava belih napotnic ne smemo podcenjevati. Celo generalni direktor Zavoda
               za zdravstveno zavarovanje je priznal, da ta sistem povečuje tveganje, da bodo imeli
               samoplačniki neupravičeno prednost pri čakalnih dobah.</p>
               <p>Zato bi rad dobil še bolj konkreten odgovor o tem:</p>
               <p>Kateri ukrepi bodo uvedeni za ločitev javnega in zasebnega zdravstva?</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima ministrica za zdravje gospa Marija Milojka Kolar Celarc.</p>
            </sp>
            <sp who="SDZ7:KolarCelarcMarijaMilojka">

               <speaker>MARIJA MILOJKA KOLAR CELARC:</speaker>

               <p>Mogoče dve zadevi za začetek, ker ste omenjali čakalne dobe. Res je, lahko se vsi
               strinjamo, da čakalne dobe, predvsem v ortopediji, pomenijo neke vrste kršitev
               pravice do spoštovanja pacientovega časa in pravice do dostopnosti po potrebi oziroma
               do izvedbe zdravstvene storitve. Zaradi tega smo zdaj pred kratkim uspeli z aneksom 2
               k splošnemu dogovoru že za leto 2014 prav za namene čakalnih dob pridobiti 3,7
               milijona evrov dodatnih sredstev na letnem nivoju, potem pa dodatno še za širitev
               pregledov diagnostike 2,28 milijona evrov na letnem nivoju. Prav tako bo prišlo tudi
               do povišanja plačila prispevanja perspektivnih programov s 5 na 10 %, to vse še za
               leto 2014, kar bo izvajalcem izplačano v februarju leta 2015. Hkrati pa se povečuje
               za 63,5 milijona povečano plačilo programov vsem izvajalcem zdravstvenih storitev v
               letu 2015. In še na kratko, kako bo ločitev – težko je zelo v detajle zdaj vnaprej
               govoriti, to bo opredeljeval Zakon o zdravstveni dejavnosti, ki bo tudi ena od
               prioritet priprave nove zakonodaje, poleg krovne strategije v letu 2015 oziroma 2016.
               Gre dejansko za sistem oziroma za koncept, da bo dejansko tudi podeljevanje koncesij
               podeljeno, prvič, v skladu z razpisi za določen čas in fizični osebi, pred tem pa bo
               v Sloveniji treba vzpostaviti celotno mrežo primarnega zdravstva, celotno mrežo
               sekundarnega zdravstva, in opredeliti tam, kjer je pomanjkanje potreb, in tam v
               bistvu dati možnost, da se podelijo koncesije oziroma zasebna praksa. To je en
               osnoven koncept oziroma vodilo, ki bi ga ministrstvo zasledovalo pri pripravi tega
               zakona. Bo pa v javni obravnavi predebatirano z vsemi deležniki. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Matjaž Hanžek.</p>
            </sp>
            <sp who="SDZ7:HanžekMatjaž">

               <speaker>MATJAŽ HANŽEK (PS ZL):</speaker>

               <p>Hvala lepa, gospa ministrica.</p>
               <p>Jaz zdravstvo in zdravje, predvsem zdravje, bolj kot zdravstvo, kot sociolog
               spremljam že kakšnih 20 let, predvsem me pa tudi zanima vsaj 20 let potekajoča
               reforma zdravstvenega sistema v Sloveniji, ki jo že 20 let delamo. To je krasno,
               običajno se dela v svetu po 10 let, da je dobra, pri nas je 20 let. Ampak vsaka vlada
               jo začne na novo, iz svojih izhodišč, v glavnem pa temelji na raznih individualnih
               ukrepih. Zato me je tudi zbodla ta bela napotnica. In se spet eden izmed sistemov
               malo spremeni, da se ne bi spremenilo. Ta zdravstvena reforma se dela več kot 20 let
               na ta način, da se ali nekaj spremeni, kar je nepomembno, ali se spremeni tako, da se
               kakšen lobi zadovolji, tako da ni kakšne posebne kontrole glede preskakovanja vrst,
               kar je še malo po drugi strani korupcije, ki je je v zdravstvu veliko in podobno. Ali
               pa zaradi tretjega cilja, kako čim več prišparati, da ne bi bilo treba kaj posebnega
               narediti.</p>
               <p>Jaz bi samo opozoril gospo ministrico, da obstaja Ljubljana Charter ali Ljubljanska
               listina o reformi zdravstvenega varstva, ki jo je Svetovna zdravstvena organizacija
               leta 1996 v Ljubljani sprejela. Pri vseh teh reformah je skoraj nikoli ne
               uporabljamo, čeprav bi lahko bili na to ponosni, ker ima še ljubljansko ime. In ta
               listina pravi, da morajo reforme zdravstva izhajati iz vrednot: človeško
               dostojanstvo, enakost, solidarnost, profesionalna etika – dvomim, da je bela
               napotnica karkoli od tega –, biti usmerjena v zdravje, ne pa varčevanje, da bomo
               lahko banke plačevali, in predvsem mora biti osredotočena na ljudi, predvsem pa mora
               zagotavljati univerzalno dostopnost in enake možnosti. Predvsem, kar je pa bistveno,
               česar jaz v 20 letih, odkar to spremljam, nisem videl: mora temeljiti na celostnem
               pristopu. In ta bela napotnica, zato me je posebej zmotila, ne temelji na tem, in v
               16 letih bi že lahko to uredili. Zato predlagam, ne samo zaradi bele napotnice, ampak
               zaradi našega razmišljanja o zdravstvenem sistemu in o odnosu do zdravja ljudi, ki je
               širše kot le zdravstveni sistem, da se o tem opravi obravnava. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>O vašem predlogu bo Državni zbor odločil jutri, 16. decembra 2014, v okviru
               glasovanj.</p>
               <p>Zdaj pa bo ministru za infrastrukturo dr. Petru Gašperšiču vprašanje zastavila gospa
               Jelka Godec.</p>
            </sp>
            <sp who="SDZ7:GodecJelka">

               <speaker>JELKA GODEC (PS SDS):</speaker>

               <p>Hvala za besedo, predsednik. Lep pozdrav ministru in vsem ostalim!</p>
               <p>Konec meseca novembra je AMZS objavil poročilo oziroma rezultate varnostnega
               ocenjevanja slovenskih cest. Verjetno ste s to oceno seznanjeni. Namreč, gre za
               projekt SENSOR, kjer so ocenjevali avtoceste, hitre ceste in dve tretjini glavnih in
               regionalnih cest. V sam projekt je vključenih 12 evropskih držav. Iz tega je bilo
               ugotovljeno, da je skoraj 60 % slovenskih glavnih in regionalnih cest ocenjenih z eno
               ali dvema zvezdicama, kar je najslabša ocena na 5-stopenjski lestvici, da je skoraj
               30 glavnih in regionalnih cest z le po eno zvezdico in da je največ smrtnih žrtev
               tudi na regionalnih cestah. Hkrati AMZS opozarja, da ni nacionalnega programa za
               izboljšanje varnosti cest. Ena izmed takšnih regionalnih cest, ki je ocenjena z eno
               zvezdico, torej visoko tveganje nesreč s smrtnim izidom, je tudi cesta
               Sele–Ponikva–Dolga Gora–Loče ali R3-687. Gre namreč za cesto, ki je bila nazadnje
               rekonstruirana nekje v 70. letih. To je tudi cesta, ki je bila močno poškodovana v
               času, ko se je gradila avtocesta Maribor–Celje in tudi ko so se obnavljali železniški
               tiri na relaciji Celje–Maribor.</p>
               <p>Tudi iz tega stališča je bila ta cesta uvrščena leta 2008 v proračun, in leta 2009
               je bila tudi izdelana idejna zasnova za rekonstrukcijo te ceste. Do danes kljub več
               poslanskim vprašanjem, vprašanjem državnih svetnikov ni bilo na tej cesti popolnoma
               nič narejenega. Cesta je v stanju, ko dobesedno tudi državljani oziroma krajani, ki
               se tam vozijo, ugotavljajo, da gredo po tej cesti samo še samomorilci, pešci ali
               kolesarji. Tudi dva avtomobila se več na tej cesti ne moreta srečati. Opozorila bi pa
               tudi na to, da je ta regionalna cesta pomembna tudi takrat, kadar je zaprta avtocesta
               Celje–Slovenske Konjice, in da tam prihaja tudi do obvozov, torej vozijo po tej cesti
               tudi tovornjaki s priklopniki in tako naprej. Jaz sem vam že postavila tudi pisno
               vprašanje v zvezi s to cesto, vendar z odgovorom enostavno nisem zadovoljna.</p>
               <p>Zato vas ponovno sprašujem:</p>
               <p>Kdaj bo ta cesta časovno uvrščena oziroma kdaj se bo začela rekonstrukcija na tej
               cesti?</p>
               <p>Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja minister za infrastrukturo dr. Peter Gašperšič.</p>
            </sp>
            <sp who="SDZ7:GašperšičPeter">

               <speaker>DR. PETER GAŠPERŠIČ:</speaker>

               <p>Hvala, predsednik. Spoštovani poslanke in poslanci! Spoštovana gospa poslanka Jelka
               Godec!</p>
               <p>Vse, kar ste povedali v zvezi s to cesto, drži. V zvezi s to cesto je bilo
               postavljenih že kar nekaj poslanskih vprašanj, zato je problematika te ceste dokaj
               dobro poznana. Direkcija Republike Slovenije za ceste ima odprt investicijski
               projekt, ki predvideva rekonstrukcijo te regionalne ceste. Na tej regionalni cesti ni
               zagotovljenih ustreznih elementov ceste zaradi preozkega vozišča. Projekt je tudi
               uvrščen v načrt razvojnih programov s potrjenim dokumentom identifikacije
               investicijskega projekta. Tako kot ste tudi že omenili, je bila v letu 2009 izdelana
               projektna dokumentacija za izvedbo, in sicer za krajši odsek, od križišča Sele do
               novozgrajenega mostu. Za ta krajši odsek so bila tudi pridobljena dokazila o
               razpolaganju z zemljiščem. Vrednost gradnje tega odseka je bila ocenjena na 140 tisoč
               evrov. Izdelana je bila pa tudi že idejna zasnova za celoten preostali odsek.
               Vrednost investicije pa je bila ocenjena na 21 milijonov evrov, skupaj z vsemi
               predhodnimi pripravljalnimi deli ter samo gradnjo.</p>
               <p>Vmes je bilo pripravljeno tudi še naročilo za izdelavo projektne dokumentacije
               projekta za izvedbo za vmesne odseke, vendar pa sedaj sledi tisti del odgovora, s
               katerim niti jaz nisem zadovoljen, pa tudi vi ne boste in tudi niste bili že v pisnem
               odgovoru. Skratka, v času potrjevanja te projektne naloge je bil potem sprejet
               rebalans proračuna za leto 2013, sledili so potem še rebalansi proračuna za leto 2014
               in sam proračun za leto 2015, v katerih so bila odvzeta sredstva iz omenjenega
               investicijskega projekta, zato niti do naročila tiste omenjene projektne
               dokumentacije ni prišlo. Glede na veljavni proračun za leto 2015, s katerim ni za
               investicijske projekte v glavne in regionalne ceste – z izjemno projektov, ki so
               financirani z evropskimi sredstvi – predvidenih nobenih sredstev, tudi ne morem
               zaenkrat podati terminskega plana aktivnosti na tem projektu. Si pa bom ob sprejemu
               rebalansa za leto 2015 prizadeval, da bi se zagotovila ustrezna finančna sredstva za
               investicije v cestno infrastrukturo, ki je v tako slabem stanju, kot je ta odsek. Ker
               pa razrez za rebalans 2015 zaenkrat še ni poznan, vam v tem trenutku tudi ne morem
               več dati podrobnejšega odgovora, ali bo možno potem v 2015 že zagotoviti kakšne
               aktivnosti na tem odseku. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Jelka Godec.</p>
            </sp>
            <sp who="SDZ7:GodecJelka">

               <speaker>JEKLA GODEC (PS SDS):</speaker>

               <p>Še enkrat poudarjam, da je ta cesta, pa ni edina, označena z visokim tveganjem; da so
               na tej cesti že bile nesreče s smrtnim izidom; da tako kot pravijo, si lahko izbereš
               dober avto, varen avto, lahko greš v šolo varne vožnje, ampak po tej cesti se morajo
               državljani voziti vsak dan in na enem delu te ceste, glejte, je celo tako, da se bo v
               bistvu samo zaprla. Plazovi, ne na enem, ampak na treh delih, ogrožajo cesto do te
               mere, da se en avto komaj pelje in da smo imeli zdaj v zadnjih poplavah dobesedno
               gejzir sredi ceste, da je bruhala voda ven in da se je potem spet že ponovno, po
               domače povedano, <q>"zaflikal"</q> tisti del. In se je ustanovila civilna iniciativa, ki
               vedno bolj pritiska tudi name kot poslanko, da naj tudi jaz naprej sprožim te zadeve.
               In zanima me tudi, zakaj so bila sredstva odvzeta v tem rebalansu. Verjetno kot
               minister, ki ste pač v vladi, poznate tudi sredstva, ki bodo namenjena v novem
               proračunu oziroma za leto 2015 in verjetno lahko vseeno malo nakažete, ali bodo ta
               sredstva ali jih ne bo, glede na to, da je civilna iniciativa ustanovljena in da so
               ljudje zelo nezadovoljni – pred letom je bila smrtna žrtev med mladimi – in da ljudje
               vedno bolj želijo nekaj narediti oziroma želijo novo cesto, vsaj v tistih delih, kje
               je res poškodovana. Danes se namreč vsi vozimo po sredini ceste, narisana je črta, ni
               se možno normalno peljati.</p>
               <p>Tako da bi vas jaz vseeno prosila, če lahko malo bolj konkretno poveste, ali bo ta
               denar v 2015 ali ne. Namreč odmikanje, zdaj 2008 in da gremo na 2015, potem pa vemo,
               kaj to pomeni, to pomeni nekje 2018, če bodo ta sredstva sploh namenjena. Tako da vas
               lepo prosim, konkretnejše za naslednje leto. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima minister za infrastrukturo dr. Peter Gašperšič.</p>
            </sp>
            <sp who="SDZ7:GašperšičPeter">

               <speaker>DR. PETER GAŠPERŠIČ:</speaker>

               <p>Hvala lepa.</p>
               <p>V rebalansu za leto 2014 sredstev za ta odsek ni bilo možno zagotoviti, zato ker smo
               že s prerazporejanjem sredstev iz projektov, kjer je bila dinamika iz različnih
               razlogov počasnejša, iz projektov, ki so financirani tudi z evropskimi sredstvi,
               namenjali za najnujnejše redno vzdrževanje, se pravi za gospodarsko javno službo, za
               katero vemo, da ni bilo zagotovljenih dovolj sredstev v letu 2014. Skratka, to smo
               namenjali res za najnujnejše zadeve.</p>
               <p>V letu 2015 pa, kot rečeno, na tem projektu ni predvidenih sredstev. Glede na to, da
               pa je ta odsek v kritičnem stanju, tako kot sami navajate, bomo pač v skladu s
               prioritetami, ki jih na direkciji za nadaljevanje tega investicijskega vzdrževanja in
               teh investicijskih projektov načrtujemo, da bomo prioriteto dali tovrstnim odsekom,
               ki so bili najslabše ocenjeni tudi po tej metodologiji ocenjevanja, ki ste jo tudi
               omenili. Vendar je vse to odvisno od tega, koliko denarja bo dejansko po rebalansu na
               voljo. In te ocene zaenkrat žal še ne morem podati. Vemo tudi, da se proračun
               zaenkrat še ni v celoti zaprl, tako da ta razrez po ministrstvih še ni poznan. Če
               bodo zagotovljena vsaj nekaj višja sredstva v 2015 kot so na voljo sedaj, računamo,
               da bomo lahko zagotovili vsaj sredstva za nadaljevanje projektov, projektne
               dokumentacije v letu 2015. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Ministrico za okolje in prostor gospo Ireno Majcen bo spraševal gospod Žan
               Mahnič.</p>
            </sp>
            <sp who="SDZ7:MahničŽan">

               <speaker>ŽAN MAHNIČ (PS SDS):</speaker>

               <p>Hvala za besedo, gospod predsednik Državnega zbora. Kolegice in kolegi, poslanke in
               poslanci!</p>
               <p>Gospa ministrica, v zadnjem obdobju se Slovenija srečuje z vse več naravnimi
               nesrečami od plazov, žleda, suše do obsežnih poplav. Območja, ki jih takšne poplave
               prizadenejo, si sploh ne morejo opomoči od prve katastrofe, saj jih že v parih
               mesecih ali pa celo tednih prizadene že naslednja katastrofa. Letos smo tako imeli že
               četrtič tako obsežne poplave, ki pa so največkrat posledica neustreznega urejanja
               oziroma sploh ne urejanja vodotokov. Posledice pa so tako hude, da povzročijo ogromno
               škodo na infrastrukturni, predvsem lokalni, kot tudi prebivalstvu – četudi imajo
               zavarovano premoženje, ne zmorejo tako visokih stroškov. Ker torej država že leta ne
               vzdržuje vodotokov in odgovorni niso opravili svoje naloge, je večina škode letos
               nastala na občinski infrastrukturi. Kot vemo, je Vlada z akcijskim načrtom
               interventnih aktivnosti zaradi škode po jesenskih poplavah letos namenila 1,1
               milijona evrov, v letu 2015 pa 36,4 milijona evrov. Vendar pa bodo ta sredstva
               namenjena izključno za sanacijo vodotokov ter njihovo vzdrževanje. Prav tako bodo ta
               sredstva namenjena za sanacijo državne infrastrukture. Kot vemo pa je v poplavah
               večina škode nastala ravno na vodotokih, vodni infrastrukturi in občinskih cestah. Za
               sanacijo le-teh pa v akcijskem načrtu Vlade ni ne duha ne sluha. Občine bodo torej
               prepuščene same sebi, ob tem pa naj samo izpostavim dejstvo, da se bo znižala
               glavarina oziroma primerna poraba občine, kar pomeni, da bodo dobile občine manj
               denarja, po drugi strani pa da bodo morale same sanirati celotno škodo, nastalo na
               občinski infrastrukturi.</p>
               <p>Zato vas kot pristojno ministrico sprašujem:</p>
               <p>Kako se nameravate lotiti sanacije območja po jesenskih poplavah? Koliko sredstev
               boste namenili za sanacijo lokalne infrastrukture, ki je nastala zaradi neustrezno
               urejenih vodotokov, kar vemo, da je naloga države. Kdaj in kako boste zagotovili ta
               sredstva?</p>
               <p>Predvsem pa me zanima, kje vidite vlogo občin. Sprašujem vas torej, kako bodo občine
               same zmogle ta velik delež sanacije, predvsem lokalne infrastrukture, glede na to, da
               škoda, o kateri govorimo, vemo, da preseže en ali celo dva občinska proračuna na
               leto.</p>
               <p>Gospa ministrica, prosim, da mi odgovorite na zastavljeno vprašanje.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima ministrica za okolje ni prostor gospa Irena Majcen.</p>
            </sp>
            <sp who="SDZ7:MajcenIrena">

               <speaker>IRENA MAJCEN:</speaker>

               <p>Spoštovani predsednik, spoštovani poslanec Žan Mahnič!</p>
               <p>Mi smo danes že na nekaj zastavljenih vprašanj odgovarjali o postopkih, torej, kako
               ukrepati, kdaj se Vlada loti tudi odpravljanja posledic naravnih nesreč. V tem vašem
               postavljenemu vprašanju ste, vsaj po mojem mnenju, nekako v isti nabor dali različne
               stvari. Jaz bi rada povedala, da so pristojne inštitucije v letošnjem letu že
               opravile ugotovitev škode po žledu, ta je bila, smo danes že povedali, nekaj čez 429
               milijonov, in pa škodo po poplavah 12. in 16. septembra, 153 milijonov in 895
               tisoč.</p>
               <p>Postopka ocenjevanje škoda po poplavah oktobra in novembra še nista končana, še
               potekata in seveda je treba potem pripraviti program sanacije škode po naravnih
               nesrečah. Tega ni mogoče enačiti z akcijskim programom protipoplavne varnosti iz več
               razlogov. Prav gotovo je res, da je bilo v preteklih letih za redno vzdrževanje
               vodotokov namenjeno premalo sredstev, ni pa res, da se je s to prakso se nadaljevalo
               tudi letos, predvsem iz tega razloga, ker je bilo za samo vzdrževanje vodotokov v
               letu 2014 porabljenih že nekaj blizu 18 milijonov evrov. To pomeni, da so se dela
               izvajala takoj po neurjih. Torej, ko je bil žled, so se recimo v Poljanski dolini vsi
               ti vodotoki usposobili predvsem zaradi zagotavljanja pretočnosti vodotokov. Vloženih
               je bilo blizu 200 tisoč evrov sredstev in temu ne moremo reči redno vzdrževanje, ker
               to ni redno vzdrževanje. Gre za odpravo že teh posledic. Po neurju v oktobru so bila
               prav tako zagotovljena sredstva za interventno vzpostavljanje pretočnosti teh
               vodotokov v višini približno 300 tisoč evrov. Po neurju v avgustu je bilo treba
               zagotoviti pretočnost Hrastnice, prav tako Zabrežnika in če povem, da bo še v
               decembru in januarju izdelanih še nekaj teh ukrepov, recimo sanacija pragov za
               zaplavne pregrade in odstranjevanje prekomerno odloženih naplavin, bi jaz rekla, da
               so to pravzaprav interventna dela po naravnih nesrečah. Torej, če vzamemo zdaj samo
               Poljansko dolino malo širše, je to približno milijon evrov sredstev. Ker pa
               zagotavljamo seveda ta interventna dela po celi Sloveniji, gre za veliko število
               vodotokov na vseh porečjih, je seveda ta vrednost potem nekaj čez 11 milijonov. In
               pri naboru teh ukrepov, ko govorimo o infrastrukturnih objektih, gre dejansko za
               nabor tistih ukrepov, kjer je sama izvedba propustov pod cestami ali sama izvedba
               vodotokov, ki se približujejo cesti, torej gre resnično samo za interventna dela na
               teh javnih cestah.</p>
               <p>Lokalne ceste so prav gotovo zajete v sanaciji ali pa v intervencijah na delu strug
               teh vodotokov. Kako, pod kakšnimi pogoji in kasneje, koliko sredstev bo država
               namenila za sanacijo, pa bo seveda v elaboratih, ki se bodo pripravljali v začetku
               naslednjega leta po izdelani oceni škode po poplavah. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Žan Mahnič.</p>
            </sp>
            <sp who="SDZ7:MahničŽan">

               <speaker>ŽAN MAHNIČ (PS SDS):</speaker>

               <p>Gospa ministrica, jaz nisem govoril o Poljanski dolini, ampak me veseli, da že veste,
               od kod sem in da veste, kje je problem. Tako da se vam res zahvaljujem za ta vaš
               odgovor, čeprav mi niste odgovorila na niti eno vprašanje, ki sem vam ga zastavil,
               zato se bom ponovil, pa mogoče malo na drugačen način.</p>
               <p>Veste, problem ni samo Poljanska dolina, nad državo so obupali tudi v Občini Loška
               dolina, v Občini Cerknica in tako naprej. Izpostavljam Poljansko dolino oziroma
               Občino Gorenja vas - Poljane in pa Občino Žiri, zaradi tega, ker od tam prihajam.
               Veseli me, da tudi vi zdaj to že veste. In gospa ministrica, takrat, ko ste bili tam,
               pogovarjal sem se z našimi župani, ste obljubili pomoč. Kakšna ta pomoč je? Očitno te
               pomoči ne bo. Ne rečem, veseli me, da ste uspeli zagotoviti 25 milijonov evrov
               prihodnje leto. Tudi z našim županom sva bila na vašem ministrstvu in sva videla, da
               je nek delež namenjen tudi za urejanje vodotokov v Poljanski dolini oziroma v porečju
               Poljanske Sore. Pa vendarle, jaz mislim, da škoda, ki je nastala na lokalni
               infrastrukturi <gap n="…"/> Govorili ste, da to ni del sanacijskega načrta. Seveda je del
               akcijskega načrta, ker akcijski načrt govori o sanaciji državne infrastrukture. Ne
               govori pa o lokalni infrastrukturi. In če je cesta lokalna, kjer imamo recimo cesto
               in nasip ter pod to cesto vodotok, do kje je zdaj tisto, kjer je država in kjer je
               občina? Jaz mislim, da če se vodotok dvigne in zaradi tega odnese nasip, zaradi
               katerega se potem cesta ugrezne, da je naloga države, da zagotovi denar za sanacijo
               tega vodotoka, ker če pogledamo, je ta škoda na lokalni infrastrukturi nastala zaradi
               tega, ker država ni zagotovila sredstev, da bi bili ti vodotoki že prej ustrezno
               urejeni.</p>
               <p>Zato, gospa ministrica, še enkrat. Koliko sredstev boste namenili za sanacijo lokalne
               infrastrukture? Kdaj in kako boste zagotovili ta sredstva? Predvsem pa, kje vidite
               vlogo občine? Hvala za odgovor.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja ministrica za okolje in prostor gospa Irena Majcen.</p>
            </sp>
            <sp who="SDZ7:MajcenIrena">

               <speaker>IRENA MAJCEN:</speaker>

               <p>Hvala.</p>
               <p>Saj ne, da vas prepričujem, ampak vam zagotavljam, da je Vlada s svojim sklepom,
               pripravljenim akcijskim načrtom interventnih aktivnosti zaradi poplav posegla samo v
               pretočnost vodotokov, ki se deloma, torej v višini pol milijona evrov, izvaja tudi
               tako, da se nekateri infrastrukturni objekti ustrezno uredijo. Torej, Vlada je
               zagotovila 37 milijonov. Za interventna dela gre približno 12 milijonov, 25 milijonov
               pa je namenjenih ne samo rednemu vzdrževalnemu delu na vodotokih, ampak tudi dodatnim
               delom. In kot ste že sami povedali, gre torej za celo Slovenijo.</p>
               <p>Sedaj pa se ponavljam – pa ne, da se odmikam od dogajanja ob obisku, ko sem
               zagotovila, da jih ne bom pozabila, in smo nemudoma pristopili k čiščenju vodotokov,
               da se ob morebitnih naslednjih padavinah ne bi zgodila še večja tragedija –, da je za
               pripravo ukrepov, ki pa se potem na nek način odražajo v urejanju infrastrukture
               občin, v nadomestilu za potrebne ukrepe pri zasebnih hišah oziroma pri gospodarskih
               objektih, treba najprej ugotoviti torej kolikšna škoda je nastala in potem izdelati
               sanacijski program odprave posledic te škode. Za poplave v mesecu oktobru in novembru
               bo to izdelano naslednje leto. Izdelujemo pri nas, na sektorju za odpravo posledic
               naravnih nesreč. To je običajen postopek.</p>
               <p>Ne vem, v čem je smisel vašega vprašanja, da bi naj sanacija cest potekala v
               akcijskem programu, ki ga je bilo treba izdelati ne samo za vzdrževanje vodotokov,
               ampak tudi interventna dela. In seveda ima ta akcijski načrt potem še podprojekte,
               med drugim tudi pripravo načrta za zagotavljanje poplavne varnosti za vseh 61
               območij, kjer je to poplavno varnost treba izdelati. Tako da jaz mislim, da vi mene,
               bi rekla, tako malo vlečete s tem vašim vprašanjem. Zagotavljam vam, v akcijskem
               programu ni nobene sanacije državnih cest, ampak gre samo za zagotavljanje
               pretočnosti vodotokov.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Žan Mahnič.</p>
            </sp>
            <sp who="SDZ7:MahničŽan">

               <speaker>ŽAN MAHNIČ (PS SDS):</speaker>

               <p>Hvala za besedo, gospod predsedujoči.</p>
               <p>Na podlagi poslovnika zahtevam, da se opravi razprava, ker to, kar si je pa sedajle
               ministrica privoščila, da je meni rekla, da se sprašujem o primernosti vprašanja, s
               tem vi prebivalcem Poljanske doline sporočate, gospa ministrica, ali je sploh
               primerno, da se sprašujejo, ali jim bo država priskočila na pomoč. Zakaj niste tega
               povedali prebivalcem Poljanske doline ob vašem obisku? Raje ste se slikali z gasilci
               in nekaj obljubljali, sedaj pa tukaj v Državnem zboru govorite drugače.</p>
               <p>Jaz bi zelo pazil na vašem mestu. Gre za premoženje in za življenje ljudi, ko
               govorimo o sanaciji lokalne infrastrukture, ko govorimo o zagotavljanju urejanja
               vodotokov. Če me poslušate, gospa ministrica, boste kdaj drugič lahko komentirali.
               Veste, ne zdi se mi pošteno, da nekaj na terenu poveste, potem pa tukaj poslušam neke
               druge zadeve. Niste mi odgovorili na niti eno vprašanje. Rekli ste, da ne veste,
               kakšna je škoda. Evo, vam takoj sedaj povem. V občini Gorenja vas - Poljane 860 tisoč
               evrov na lokalni infrastrukturi. Od države ne bo zagotovljenega nič. Proračuna je 9
               milijonov, že tako bo potrebno krčenje proračuna zaradi tega, da bomo zagotovili vsaj
               tiste interventne oziroma nujne ukrepe, ki bodo ljudem nekako olajšali življenje po
               teh poplavah. Ampak iz vašega odgovora sem začutil, da je vam pač vseeno, vi ste tam
               v neki pisarni na ministrstvu, do vas to sploh ne pride. Kaj pa je neki poslanec iz
               Poljanske doline, ki mi teži oziroma ki se mu gre za ljudi, da bi končno nekaj
               dobili?</p>
               <p>Ja, urejanje vodotokov. Sprašujem se pa, zakaj pa do sedaj to ni bilo urejeno?
               Opozarjali smo, tudi v prejšnjem sklicu, poslanke in poslanci, tako koalicije kot
               opozicije, kaj se bo zgodilo, ker niste pristopili k urejanju posledic žledoloma.
               Vemo, kako je v gozdu, kako je bilo ob teh vodotokih, ker se ni resno pristopilo, ker
               se je obljubljalo ne vem kakšne denarje, ki jih potem ni bilo. Ko bo prišla voda, bo
               vse skupaj odneslo. In točno to se je zgodilo. Ne samo v Poljanski dolini, tudi
               drugje, kjer so bile oktobra poplave. In, gospa ministrica, namesto da vi na tak
               aroganten način govorite tu o poslancih oziroma naših vprašanjih, vam toplo
               priporočam oziroma, bom tako rekel, vas prosim, da se končno lotite urejanja te
               problematike.</p>
               <p>Predlagam, gospod predsednik, da opravimo razpravo o odgovoru ministrice. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>O odgovoru ministrice oziroma o razpravi o tej problematiki bomo odločali jutri, 16.
               decembra 2014, v okviru glasovanj. Obenem bi si pa človek včasih želel, da bi bil
               vsaj del te problematike, ki se jo naslavlja, označen tudi v pisnem delu vprašanja,
               ki je podlaga za to.</p>
               <p>Zdaj bo ministru za zunanje zadeve gospodu Karlu Viktorju Erjavcu, ki je upravičeno
               odsoten, vprašanje zastavil gospod Kamal Izidor Shaker, ki ga ob tem prosim, da pove
               tudi, ali želi pisni ali ustni odgovor.</p>
            </sp>
            <sp who="SDZ7:ShakerKamalIzidor">

               <speaker>KAMAL IZIDOR SHAKER (PS SMC):</speaker>

               <p>Hvala lepa, spoštovani predsednik. Spoštovani zbor, kolikor ga je še ostalo
               danes!</p>
               <p>Želel bi pisni odgovor, ker želim, da so te stvari zapisane. Na seji Odbora
               Državnega zbora za zunanjo politiko 14. 11. 2014, ko je bila na dnevnem redu
               obravnava Rebalansa proračuna Republike Slovenije za leto 2014, je minister Erjavec
               namreč dejal, da bo moralo v zaostreni javnofinančni situaciji Ministrstvo za zunanje
               zadeve še naprej iskati nekatere kompromisne rešitve. Pri tem pa je posebej
               izpostavil in poudaril vprašanje tako potencialnega širjenja kot vzdrževanja
               obstoječe mreže DKP – diplomatsko-konzularnih predstavništev Republike Slovenije po
               svetu.</p>
               <p>Ob dejstvu, da se bo trenutna javnofinančna situacija, vključno z nekaterimi
               restriktivnimi proračunskimi ukrepi, nadaljevala tudi v letu 2015, gospoda ministra
               Karla Erjavca sprašujem: Kako bodo varčevalni ukrepi vplivali na delo Ministrstva za
               zunanje zadeve v prihodnjem letu? Pri tem bi prosil tudi, da minister Erjavec
               izpostavi, katere področne in območne prioritete slovenske zunanje politike bodo
               zaradi varčevalnih ukrepov trpele najbolj, saj je namreč mreža
               diplomatsko-konzularnih predstavništev kar pomembna tudi za razvoj in predstavljanje
               Slovenije v tujini. In se mi zdi izjemno pomembno, da to mrežo DKP širimo in ne
               krčimo ter da v njih tudi vlagamo. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Hvala lepa.</p>
               <p>Zdaj bo ministru za kmetijstvo, gozdarstvo in prehrano mag. Dejanu Židanu vprašanje
               zastavil gospod Bojan Podkrajšek. Tudi njega prosim, da pove, ali želi pisni ali
               ustni odgovor, ker je minister upravičeno odsoten.</p>
            </sp>
            <sp who="SDZ7:PodkrajšekBojan">

               <speaker>BOJAN PODKRAJŠEK (PS SDS):</speaker>

               <p>Spoštovani predsednik Državnega zbora, hvala za besedo. Spoštovani kolegice in
               kolegi!</p>
               <p>Že vnaprej se gospodu ministru zahvaljujem za pisni odgovor na vprašanje, ki se
               nanaša na kmetijstvo v Sloveniji, predvsem na prirejo mleka. Vsi vemo in že kar nekaj
               časa poslušamo, da bodo z letom 2015 ukinjene mlečne kvote, ki so vrsto let tako v
               Sloveniji kot Evropski skupnosti omejevale količino proizvodnje mleka. Ko bodo te
               mlečne kvote odstranjene, se bo bistveno povečevala tudi količina proizvodnje mleka.
               Pri tem se slovenski kmetje bojijo, da bodo cene mleka začele padati. Vsi vemo, da
               smo v Sloveniji z mlekom samooskrbni 120 % in slovenski kmetje imajo tu velike
               težave, predvsem na eni strani hribovske kmetije, ki težko pridelujejo to prirejo
               mleka, pa tudi seveda večje kmetije, ki imajo mogoče za kak kanček lažje pogoje, so
               pa seveda šle v večje investicije v preteklosti in so seveda tudi te investicije
               vezane na odkup tega mleka.</p>
               <p>Zato bi spoštovanega ministra v skrbi za vse slovenske kmete, predvsem tiste, ki se
               ukvarjajo s prirejo mleka, vprašal, glede na ukinitev mlečnih kvot v prihodnje:
               Kakšna bo kmetijska politika na tem področju? Ali se bodo iskali novi trgi izven
               evropske skupnosti, ki bi zagotavljali to ceno? Pa tudi vprašanje, če bo cena padala,
               da bi bil ta manko nadomeščen s subvencijami.</p>
               <p>Seveda se spoštovanemu ministru iskreno zahvaljujem za njegov odgovor. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Hvala za vprašanje.</p>
               <p>Zdaj pa bo ministru za finance dr. Dušanu Mramorju vprašanje zastavil dr. Franc
               Križanič.</p>
            </sp>
            <sp who="SDZ7:KrižaničFranc">

               <speaker>DR. FRANC KRIŽANIČ (PS SD):</speaker>

               <p>Predsedujoči, spoštovani zbor in minister!</p>
               <p>Moje vprašanje je naslednje. Glede na podatke zadnjega biltena Banke Slovenije je
               javni dolg 30. junija, to je zadnji objavljen podatek, znašal 25,3 milijarde evrov v
               Sloveniji. Zanima me, koliko bo po predvidevanju Ministrstva za finance javni dolg
               znašal ob koncu tega leta, leta 2014? Kolikšen delež celotnega javnega dolga je
               namenjen pokritju proračunskega primanjkljaja in kolikšen delež teh sredstev, zbranih
               z javnim dolgom, je potem naprej plasiran v gospodarstvu in zanima me kakšna je
               donosnost teh sredstev, teh različnih dokapitalizacij, plasmanov, depozitov in
               podobno. In ker je ta donosnost očitno sorazmerno nizka, me zanima tudi, katere
               ukrepe se pripravlja oziroma se vsaj razmišlja o tem, da bi se jih pripravilo, da se
               donosnost teh sredstev poveča? Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja minister za finance dr. Dušan Mramor.</p>
            </sp>
            <sp who="SDZ7:MramorDušan">

               <speaker>DR. DUŠAN MRAMOR:</speaker>

               <p>Ja, spoštovani, hvala lepa za vprašanje.</p>
               <p>Najprej glede predvidenega dolga države v letu 2014, se pravi na koncu leta 2014. Mi
               imamo napovedan konsolidiran dolg države v višini 30 milijard 339 milijonov evrov ali
               82,2 % bruto domačega proizvoda. Kolikšen delež celotnega javnega dolga je namenjen
               pokritju proračunskega primanjkljaja? Moram reči, da vem za podatek za letošnje leto,
               kjer bo približno 4,86 %. Računal sem tudi od leta 2008 povečanje dolga, koliko je
               šlo na račun dokapitalizacije in koliko na račun javnofinančnega primanjkljaja in je
               bilo približno razmerje ena tretjina za dokapitalizacije, dve tretjini za pokrivanje
               javnofinančnega primanjkljaja.</p>
               <p>Pri donosnosti sredstev je takole. V državni proračun se je v obdobju od januarja do
               novembra 2014 z upravljanjem prostih sredstev ustvaril donos v višini 19,3 milijona
               evra. Donosi iz upravljanja denarnih sredstev na EZR države so pa približno planirani
               za letošnje leto v višini 11,7 milijona, skupaj 31 milijona evrov. Katere ukrepe
               načrtujemo? Kaj smo naredili? Razširili smo skupino domačih bank, s katerimi lahko
               sklepamo posle depozitov. Razširili smo naložbeno politiko v ameriških dolarjih tudi
               na domače poslovne banke in v septembru izvedli plasma depozitov v ameriških dolarjih
               v poslovne banke. Razširili smo nabor tujih poslovnih bank evro območja, s katerimi
               bi ministrstvo lahko sklepalo depozitne posle in tako povečala obseg plasmajev v tuje
               poslovne banke. V preučevanju uskladitev agentskega posla Ministrstva za finance in
               Banke Slovenije in v dogovarjanju tudi za sodelovanje z ESM za namene plasiranja, to
               je ta evropski mehanizem za reševanje, presežnih denarnih sredstev državnega
               proračuna. In tudi v noveli Zakona o javnih financah, ki ga zdaj pripravljamo, je
               predvidena širitev naložbene politike še na posle začasnega nakupa dolžniških
               vrednostnih papirjev z obvezno povratno prodajo, tako imenovane <q>"repo posle"</q>, in
               posle nakupa in prodaje zakladnih menic držav članic evropske monetarne unije. Ti
               ukrepi naj bi zagotovili višjo donosnost.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Zdaj bo ministru za finance dr. Dušanu Mramorju ter ministru za zunanje zadeve
               gospodu Karlu Viktorju Erjavcu, ki je upravičeno odsoten, vprašanje zastavil gospod
               Jožef Horvat.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovani ministrici, spoštovani minister za finance
               dr. Dušan Mramor, spoštovani kolegice in kolegi!</p>
               <p>Čas gospodarske krize in visoke stopnje brezposelnosti je v Sloveniji povzročil
               povečano čezmejno mobilnost na področju dela. Po neuradnih podatkih si blizu 20 tisoč
               naših državljanov, pretežno iz obmejnih regij – Pomurja, Štajerske in Koroške, svoje
               preživetje zagotavlja z delom v sosednji Avstriji. Ker pač v Sloveniji ne najdejo
               dela. Ti čezmejni delovni migranti so zavezanci za plačilo davkov od dohodka v
               Avstriji, poleg tega so dohodninski zavezanci istega dohodka še v Sloveniji. Evropska
               unija zagotavlja prosto mobilnost delovne sile med državami članicami, ni pa
               vzpostavila mehanizma za enako davčno obremenitev delavcev migrantov. O tej
               problematiki smo veliko govorili, bilo je veliko poslanskih vprašanj na to temo,
               danes je minister za finance dr. Mramor na to temo že odgovarjal, jaz pa zadevo
               postavljam nekoliko drugače, zato sem v pisni najavi mojega ustnega poslanskega
               vprašanja najprej vprašanje naslovil na ministra za zunanje zadeve gospoda Karla
               Viktorja Erjavca, ki ima znotraj hiše, znotraj MZZ, tudi Direktorat za evropske
               zadeve in mislim, da se je Republika Slovenija premalo potrudila, da bi znotraj
               Evropske unije poiskala prave rešitve.</p>
               <p>Z uvedbo evropskega državljanstva, ki le dopolnjuje nacionalno državljanstvo, se je
               namreč izgradil notranji trg Evropske unije z zagotovitvijo prostega pretoka blaga,
               oseb, storitev in kapitala, s tem pa se je začel spreminjati tudi ekonomski koncept
               prostega gibanja ljudi in oblikovati širši koncept državljanstva. Uveljavitev
               temeljne svoboščine prostega gibanja delavcev lahko začrtamo s sprejetjem uredbe iz
               leta 1968 in Direktive št. 360, prav tako iz leta 1968. Od takrat dalje pretok
               delovne sile v državah članicah narašča, kar se kaže tudi v povečanju števila
               atipičnih delavcev, obmejnih delavcev kot dnevnih migrantov. Obmejni delavci so
               postavljeni v drugačen delovnopravni, socialno-pravni in davčnopravni položaj kot
               domači delavci, saj zaposlitev opravljajo v sosednji državi članici po pravilih,
               določenih s tujo zakonodajo.</p>
               <p>Zato sprašujem oba ministra, ministra za zunanje zadeve in ministra za finance, ali
               bo Vlada poskušala poiskati dokončno rešitev obdavčitve delovnih migrantov s pomočjo
               predvsem Pogodbe o delovanju Evropske unije in seveda v sodelovanju z Evropsko
               komisijo. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja minister za finance dr. Dušan Mramor.</p>
            </sp>
            <sp who="SDZ7:MramorDušan">

               <speaker>DR. DUŠAN MRAMOR:</speaker>

               <p>Hvala za vprašanje.</p>
               <p>V zvezi z obdavčevanjem v okviru Evropske unije in harmonizacije tega obdavčevanja
               poteka proces že dolgo časa, vendar je proces izjemno počasen. Izjemno je pa počasen
               predvsem zaradi tega, ker ima recimo na Ecofinu, na svetu finančnih ministrov, na
               katerem sodelujem, vsaka država veto pri davčni zakonodaji in harmonizaciji, tako da
               je to usklajevanje izjemno počasno, kot sem že rekel.</p>
               <p>Sprožajo se raznorazne pobude, ki poskušajo v bistvu doseči, da bi se poenostavilo
               obdavčevanje v primerih, ko imamo čezmejne ne samo migracije, ampak tudi druge
               dohodkovne tokove in denarne tokove, vendar moram reči, da je za zdaj rezultat
               relativno pičel.</p>
               <p>Mogoče imate prav, da bi bilo to treba sprožiti bolj na širši ravni kot samo na ravni
               davčne zakonodaje in harmonizacije in dejansko bom jaz tudi predlagal ministru
               Erjavcu, da na Svetu zunanjih ministrov sprožijo to vprašanje.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Jožef Horvat.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala, gospod minister.</p>
               <p>To je pravzaprav spodbudna napoved. Jaz mislim, da jo bodo veseli vsi delovni
               migranti, dnevni migranti, tedenski migranti, ki torej, kot rečeno, delo iščejo
               predvsem v Avstriji. Kot veste, je tudi z vami v kontaktu Civilna iniciative Apače,
               ki si močno prizadeva za dokončno rešitev tega problema. In gotovo bo prava rešitev,
               da tudi ministri za zunanje zadeve vložijo maksimalne napore, da se ob upoštevanju,
               da se število migrantov povečuje iz leta v leto, to vprašanje dejansko dokončno tudi
               reši. Pogodba o delovanju EU ne vsebuje določb za koordinacijo nacionalne politike na
               področju neposredne obdavčitve obmejnih delavcev, zato položaja ni mogoče enotno
               urediti, ampak se presoja v skladu z nacionalno zakonodajo vsake posamezne države
               članice.</p>
               <p>Mi se tudi vsi skupaj spomnimo odločbe Ustavnega sodišča 29. maja 2013, ki je
               ugotovilo protiustavnost posebne davčne olajšave čezmejnemu delovnemu migrantu,
               rezidentu v višini 7 tisoč evrov letno, zakonodajalec, Državni zbor torej, pa je
               protiustavnost odpravil z ukinitvijo te olajšave. Vedeli smo, da je samo vprašanje
               časa, kdaj bo dejansko Ustavno sodišče stopilo na zavoro glede te olajšave. In taka
               utemeljitev sodišča drži, vendar menim, da bi bilo treba položaj obmejnih delavcev
               presojati tudi z vidika nadnacionalnega prava, saj obmejni delavci sodijo v
               kategorijo delavcev v Evropski uniji, ki jim je v skladu s 45. členom Pogodbe o
               delovanju Evropske unije zagotovljeno prosto gibanje, s tem pa tudi odprava vsakršne
               diskriminacije na podlagi državljanstva.</p>
               <p>Dajem še možnost gospodu ministru, da morda še bolj pojasni koncept reševanja tega
               problema.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima minister za finance dr. Dušan Mramor.</p>
            </sp>
            <sp who="SDZ7:MramorDušan">

               <speaker>DR. DUŠAN MRAMOR:</speaker>

               <p>Kot sem odgovoril že na prej zastavljeno vprašanje prejšnjič, vendar sem bil
               odsoten, tako da sem odgovarjal danes, si je Ministrstvo za finance zelo prizadevalo,
               da bi ta problem rešilo. Kot veste je prišlo do spremembe Zakona o dohodnini, kjer je
               uvedel to olajšavo v višini 7 tisoč 500 evrov. Kot ste že sami omenili, je potem
               Ustavno sodišče odločilo, da je tak zakon protiustaven in rešitev protiustavna in
               zato s 1. 1. 2014 te olajšave več ni. Res je tudi, da se število teh mejnih
               migrantov, delovnih migrantov, zelo hitro povečuje in zopet smo iskali druge rešitve.
               Rešitve, da smo primerjali stroške prehrane v Sloveniji s stroški prehrane v Avstriji
               in tako naprej in iskali rešitve, kjer bi poskušali te razlike v obdavčitvi
               zmanjšati. Pripravili smo Zakon o dohodnini, ki je upošteval recimo te razlike med
               Avstrijo in Slovenijo, vendar je tudi Služba Vlade za zakonodajo menila, da je tudi
               ta rešitev ustavno sporna in tako pač Vlada ni obravnavala tega poskusa ureditve
               razmer. Tako da je za sedaj dejansko verjetno treba iskati rešitve v smeri, ki so
               bile nakazane. Širši evropski problem.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Jožef Horvat.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala, gospod predsednik.</p>
               <p>Jaz se ministru zahvaljujem za njegove odgovore in tudi sam še enkrat prosim, da to
               problematiko posreduje svojemu kolegu, ministru Erjavcu. 246. člen Poslovnika
               Državnega zbora pa mi daje možnost, da predlagam oziroma zahtevam razpravo Državnega
               zbora o navedeni problematiki in mislim, da bi lahko vsi poslanci ob vlaganju
               maksimalnih naporov prispevali k neki dokončni rešitvi na evropski ravni.</p>
               <p>Čeprav imajo državljani Evropske unije pravico do enake obravnave v povezavi, načelo
               davčne enakosti ne more prevladati nad specialnimi določbami temeljne svoboščine
               prostega gibanja na notranjem trgu, ki po mnenju Komisije ne sme biti oslabljena, saj
               je mobilnost delavcev eden ključnih potencialov za povečanje rasti in zaposlovanja.
               To pa je naš skupni cilj. To bo moral imeti v mislih tudi zakonodajalec, torej mi,
               kolegice in kolegi, in seveda tudi Vlada, ki pripravlja zakonodajo, pri ureditvi
               položaja obmejnih delavcev, ki lahko kljub temu sledi objektivno utemeljenemu cilju,
               primernemu za zagotovitev uresničitve tega cilja in ne presegati nujno potrebnega za
               dosego tega cilja.</p>
               <p>Trenutne gospodarske razmere niso argument, ki bi državi omogočal sedanjo ureditev.
               Ne glede na vse bi zakonodajalec, torej Državni zbor, moral upoštevati tudi dejstvo
               množičnega izseljevanja iz države. Danes razpolagamo s podatki nekaj tisoč, morda že
               čez 10 tisoč ljudi se je od trenutka, ko je Ustavno sodišče sprejelo omenjeno
               odločbo, izselilo iz naše države. To gotovo ni naš cilj. In to moramo zajeziti z
               novo, boljšo, stimulativnejšo zakonodajo. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>O vašem predlogu bo Državni zbor odločil jutri, 16. decembra 2014, v okviru
               glasovanj.</p>
               <p>Kot naslednji sprašuje ministra za finance dr. Dušana Mramorja, mag. Marko Pogačnik.
           </p>
            </sp>
            <sp who="SDZ7:PogačnikMarko">

               <speaker>MAG. MARKO POGAČNIK (PS SDS):</speaker>

               <p>spoštovani predsednik, hvala za dano besedo. Kolegice, kolegi, spoštovani minister
               za finance dr. Mramor!</p>
               <p>Zastavljam vam vprašanje, in sicer: Ali se seznanjeni s finančno-poslovnim načrtom
               Družbe za upravljanje terjatev bank za leto 2015? Koliko naj bi bil predvideni
               prihodek v proračun od Družbe za upravljanje terjatev bank?</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima minister za finance dr. Dušan Mramor.</p>
            </sp>
            <sp who="SDZ7:MramorDušan">

               <speaker>DR. DUŠAN MRAMOR:</speaker>

               <p>Hvala lepa za vprašanje.</p>
               <p>Dovolite mi, da malo širše odgovorim na to vprašanje. Saj bi ga lahko neposredno
               odgovoril, da poznam poslovni finančni načrt in tako naprej. Ampak naj razložim v
               bistvu, kakšna je logika delovanja DUTB.</p>
               <p>Kot vemo, je to delniška družba. Uporabljajo se določbe Zakona o gospodarskih
               družbah, če ni z Zakonom o ukrepih Republike Slovenije za krepitev stabilnosti bank
               določeno drugače. V skladu s tem zakonom je od bank DUTB odplačno pridobila
               premoženje, ki ga opravlja s ciljem, da maksimira njegovo vrednost. Plačilo
               premoženja je bilo izvedeno z obveznicami, ki imajo poroštvo države. Prevzela je
               premoženje po dolgoročni ekonomski vrednosti, ki je vrednost, kot jo je razumno
               pričakovati v stabilnem finančnem sistemu, potem ko prenehajo krizni pogoji. Ta
               vrednost pri večini sredstev presega tržno vrednost na dan prenosa. Iz revidiranega
               letnega poročila DUTB za 2013 izhaja, da so negativni odmiki pri prenosu iz NLB in
               NKBM znašali samo 39 milijonov evrov, torej samo 4 % prenosnih cen, to se pravi, da
               je bila v bistvu logika določena teh cen smiselna. Dodatno je DUTB v letu 2000
               ustvarila nekaj manj kot 6 milijonov evrov izgube iz poslovanja. Zavedati se moramo,
               da v 2013 resno poslovanje praktično ni bilo mogoče, ker je bil prenos izvršen šele
               ob koncu leta, prenos recimo posameznih terjatev tega materiala in tako naprej pa
               dejansko šele v letu 2014. V 2014 je DUTB prevzela tudi premoženje Abanke in konec
               decembra se načrtuje še prevzem premoženja od Banke Celje, to se pravi v naslednjih
               dneh, v prenosni vrednosti 127 milijonov. Interno vrednotenje, ki bo vrednotilo tržno
               vrednost tega premoženja pa še ni izvedeno.</p>
               <p>Osnovni kapital DUTB znaša 203 milijone evrov. V letu 2013 realizirana izguba je
               ostala nepokrita. DUTB nima oblikovanih rezerv. Kapital služi kot blažilnik za kritje
               tveganj in dejansko omogoča učinkovito upravljanje prevzetega premoženja. Primarni
               cilj DUTB je čim višje poplačilo od vsake posamezne terjatve. Z namenom zvišati
               kakovost premoženja in tako zmožnost poplačila terjatev mora DUTB igrati proaktivno
               vlogo pri prestrukturiranju gospodarskih družb, to nam je ključno. DUTB lahko
               prestrukturira te družbe z eno ali več aktivnostmi – znižanje terjatev, odložitev
               dospelosti terjatev, znižanje obrestne mere, konverzija terjatev deleža gospodarskih
               družb in prevzem drugih terjatev in deležev oziroma povečanje osnovnega kapitala z
               novimi denarnimi ali stvarnimi vložki. Za te omenjene aktivnosti rabi tudi primeren
               kapital.</p>
               <p>Če gremo na leto 2015, zapade v letu 2015 v izplačilo obveznice DUTB 1, konec 2015
               načrtuje DUTB izplačilo, ki presega 500 milijonov evrov, se mora glavnico plačati na
               DUTB 1 in obresti iz drugih izdanih obveznic. DUTB namerava večji del izplačila, 340
               milijonov refinancirati z izdajo obveznic, saj prilivi iz upravljanja premoženja ne
               bodo dovolj. Skratka, zaradi tega ne bo sposobna plačevati dividend. Kot določa
               ZGD-1, lahko delniška družba izplača delničarje ali preko dividend, ali v primeru
               zmanjšanja osnovnega kapitala in v primeru likvidacije ali stečaja. Enako velja za
               DUTB in njena vplačila v proračun. V skladu z navedenim v letu 2014 in 2015 ni
               možnosti za plačilo sredstev v proračun. Vplačila v proračun se načrtujejo za
               kasnejša leta, ko bo DUTB odplačal večji del izdanih obveznic. Cilj DUTB v temu
               načrtu, ki ni samo za 2015, ampak je daljši, za celo obdobje delovanja, je 8 % donos
               na kapital v povprečju letno.</p>
               <p>Ministrstvo za finance je seznanjeno s tem načrtom. Trenutno se načrtuje, da se bo
               poslovni načrt DUTB poslal v Državni zbor, sočasno s predlogom novele Zakona o
               ukrepih za krepitev stabilnosti bank, predvidoma v prvem četrtletju 2015. Ob sprejemu
               zakona in diskusij glede poslovno-finančnega načrta se bo namreč lahko izvedla
               celovita diskusija glede poslanstva strategije in ciljev DUTB, ker tukaj <gap n="…"/> <stage type="inaudible">/ izklop
               mikrofona/</stage></p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Marko Pogačnik.</p>
            </sp>
            <sp who="SDZ7:PogačnikMarko">

               <speaker>MAG. MARKO POGAČNIK (PS SDS):</speaker>

               <p>Predsednik, hvala za dano besedo.</p>
               <p>Spoštovani minister, odgovorili ste mi deloma na to vprašanje. Jaz sem zelo
               konkretiziral vprašanje. Jaz predvidevam, da mora imeti vsaka resna družba, tako v
               Sloveniji kot v svetu, poslovno-finančni načrt za naslednje leto. Danes smo 15.
               decembra in jaz pričakujem, da bi morala imeti Družba za upravljanje terjatev bank en
               poslovno-finančni načrt za leto 2015. In iz tega naslova mene zanima, kakšen bo
               priliv v proračun sredstev. Ali bo kakšen ali ne bo? Če sem vas jaz v vašem odgovoru
               prav razumel, tega priliva naj ne bi bilo. To pomeni, da proračun za leto 2015 iz
               naslova Družbe za upravljanje terjatev bank ne bo imel nobenega priliva</p>
               <p>Sam zakon v namenih in ciljih ustanovitve te družbe govori, da je eden izmed glavnih
               namenov in ciljev povrnitev proračunskih sredstev. In kdaj lahko mi zdaj od te Družbe
               za upravljanje terjatev bank pričakujemo povrnitev proračunskih sredstev? Eden izmed
               členov tega zakona pa seveda tudi govori, da naj bi družba odprodala letno vsaj 10 %
               ocenjenega premoženja. Zanima me tudi, kakšen je načrt za odprodajo tega premoženja v
               letu 2015? To bi moralo biti verjetno razvidno iz poslovno-finančnega načrta.</p>
               <p>Še enkrat vas vprašam:</p>
               <p>Ali ste vi seznanjeni s poslovno-finančnim načrtom Družbe za upravljanje terjatev
               bank za leto 2015?</p>
               <p>Ali ta načrt obstaja ali ne?</p>
               <p>In pa, če mi lahko odgovorite na vprašanje:</p>
               <p>Zakaj ste Družbi za upravljanje terjatev bank prepovedali unovčevanje poroštev?</p>
               <p>Kakšne bodo posledice iz tega naslova? 
                   Vemo, da so tukaj upniki. 
               Ali bo iz tega naslova Družba za upravljanje terjatev lahko potem delala
               gospodarno naprej?</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja minister za finance dr. Dušan Mramor.</p>
            </sp>
            <sp who="SDZ7:MramorDušan">

               <speaker>DR. DUŠAN MRAMOR:</speaker>

               <p>Še enkrat neposredno odgovarjam na vprašanje. Seveda prilivi od Družbe za upravljanje
               terjatev bank v državni proračun za leto 2015 niso predvideni in v tem poslovnem
               načrtu, o katerem sem govoril, tega nimajo predvidenega, ker mora naprej DUTB
               poravnati svoje obveznosti, obveznosti iz obveznic, ki jih je izdal, ko se je
               preneslo premoženje od bank na DUTB, ki jih je izdal bankam in seveda smo za tiste
               obveznice mi jamčili.</p>
               <p>Drugo vprašanje. Zakaj smo prepovedali unovčenje jamstev za posojila? Razlog je bil
               zelo preprost zaradi tega. Če bi unovčila ta jamstva DUTB do ministrstva, pač do
               države, bi morala država vzpostaviti svojo terjatev do te družbe, ker bi bilo
               unovčeno jamstvo. V tem primeru pa lahko država zelo malo naredi, praktično je zelo
               omejena pri tem, kaj lahko naredi pri pomoči pri prestrukturiranju podjetja. Ker
               takšno podjetje v težavah, je pri DUTB, DUTB ima druge možnosti kot država in je
               ustanovljeno zato, da prestrukturira podjetja. Sem že prej navedel, kaj vse so lahko
               ukrepi, ki jih DUTB lahko izvede. Je cela vrsta teh ukrepov, ki jih država ne more
               izvesti, nam je pa cilj prestrukturiranje podjetij, ne samo finančno, ampak tudi
               poslovno. In če bi prišlo do tega unovčenja jamstva pri državi, bi imela država
               terjatev, ki je pa ne bi mogla niti prolongirati, niti je ne bi mogla odpisati in
               tako naprej, kar pa lahko DUTB naredi. Zato je bil ta sklep tudi takrat sprejet na
               Vladi in v takšnem smislu se je potem tudi uveljavil. Toliko z moje strani.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Ministra za kmetijstvo, gozdarstvo in prehrano mag. Dejana Židana, ki je upravičeno
               odsoten, bo spraševala gospa Vesna Vervega, ki jo ob tem prosim, da pove, ali želi
               pisni ali ustni odgovor.</p>
            </sp>
            <sp who="SDZ7:VervegaVesna">

               <speaker>VESNA VERVEGA (PS SMC):</speaker>

               <p>Hvala, gospod predsednik. Spoštovani prisotni!</p>
               <p>Program razvoja podeželja za obdobje 2014–2020 je vsebinsko usklajen in bo potrjen
               na Evropski komisiji verjetno do konca tega meseca. To so predstavniki Ministrstva za
               kmetijstvo, gozdarstvo in prehrano povedali v sredo na matičnem odboru ter člane
               seznanili z vsebino programa in načrtov izvedbe dela na terenu.</p>
               <p>Za slovensko kmetijstvo in razvoj podeželja je finančna podpora, ki jo program
               omogoča, odločilnega pomena. Izražam zadovoljstvo, da so v novi verziji programa
               povečali delež namenjenih sredstev za ekološko kmetijstvo in da bodo spodbujali
               ekološko kmetijstvo tudi v bodoče, ker ima ta oblika v slovenskem prostoru dobro
               perspektivo. Namreč, povpraševanje po ekološki hrani se povečuje in zato moramo
               uvažati tri četrtine te hrane. Ima manjši vpliv na podnebne spremembe, prispeva k
               zmanjšanju onesnaževanja in trajnostnemu razvoju.</p>
               <p>Tudi v okviru Programa razvoja podeželja 2014–2020 se bodo izvajali ukrepi LEADER,
               kjer imajo glavno vlogo spodbujevalci razvoja lokalne akcijske skupine, tako
               imenovani LAS. V tem primeru naj bi šlo za pobude prebivalstva v lastni lokalni
               skupnosti za uvajanje novih dejavnosti, kot so domača obrt, podjetništvo, prenos
               znanja, kulturna in naravna dediščina. V prejšnjem finančnem obdobju nekatere manjše
               lokalne skupnosti, kot sta na primer občini Pesnica in Šentilj, niso uspele znotraj
               lokalne razvojne strategije LAS uveljaviti tistih ukrepov, ki so za to lokalno
               skupnost najpomembnejši. Za novo finančno obdobje so predvidene spremembe tudi v
               načinu organizacije in delovanja LAS.</p>
               <p>Gospoda ministra sprašujem: Katere so te ključne spremembe ter ali bodo le-te lahko
               prispevale k večji samostojnosti in avtonomnosti pri delovanju posameznih manjših
               lokalnih skupnosti oziroma občin?</p>
               <p>Prosim, da gospod minister odgovori pisno. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Hvala.</p>
               <p>S tem prehajamo na drugi krog vprašanj poslank in poslancev. Najprej bo ministrico
               za delo, družino, socialne zadeve in enake možnosti dr. Anjo Kopač Mrak spraševal dr.
               Franc Trček.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>Hvala za besedo, predsedujoči. Pozdravljeni ministrici, pozdravljen preostanek SMC v
               dvorani!</p>
               <p>Več kot očitno je, da socialna politika v Republiki Sloveniji ne daje zadovoljivih
               rezultatov. Evropska komisija je 5. decembra 2014 odobrila operativni program za
               materialno pomoč najbolj ogroženim za obdobje 2014–2020. Slovenija bo do leta 2020
               prejela 20,5 milijona evrov, ki naj bi jih dopolnila s 3 milijoni evrov iz državnega
               proračuna. Na voljo so tudi sredstva Evropskega socialnega sklada za zaposlovanje in
               socialne inovacije ter programa PROGRESS, ki se v bistvu zaključuje finančno.
               Tovrstnih sredstev je, žal, vedno premalo, zato nas v Združeni levici vse bolj
               skrbijo pristopi k reševanju problematike revščine. Večina sredstev iz evropskih
               skladov se uporabi za dejavnosti, ki jih izvajajo zunanji izvajalci, podjetja ali
               nevladne organizacije. Del uradov za delo se birokratizira, postali so posredniki med
               brezposelnimi in zunanjimi izvajalci storitev dvomljive koristi. Po vrsti sprememb
               socialnovarstvene zakonodaje, ki zaostruje merila za prejemanje socialnovarstvenih
               prejemkov, se zaposleni na centrih za socialno delo ukvarjajo z administrativno
               dejavnostjo, veliko manj pa s samim socialnim delom na terenu. Rezultati takšnega
               delovanja niso zadovoljivi. Slovenija se oddaljuje od ciljev, ki si jih je zastavila
               strategija Evropa 2020. Namesto da bi se število ljudi, ki jih ogroža revščina in
               socialna izključenost, zmanjševalo do leta 2020 za 40 tisoč, se je v zadnjih treh
               letih povečalo za 44 tisoč. Stopnja zaposlenosti je bila lani le 67,2 %. Dolgoletno
               povprečje dolgotrajne brezposelnosti, ki se je gibalo okrog 3,5 %, je lani doseglo
               5,2 %. V Združeni levici nam gre za trezno oceno položaja in iskanje boljših rešitev.
               Socialne razmere se slabšajo. V Sloveniji se je v obdobju 2006–2013 stopnja tveganja
               revščine povečala s 17,1 na 20 %. Cilji Evrope 2020 bi morali biti odprava absolutne
               revščine v Evropski uniji ali pa vsaj v Sloveniji, če si evrokracija ni sposobna
               zastaviti takega cilja. Minimaliziranje problema revščine ni sprejemljivo. Dejstvo,
               da je položaj v Sloveniji boljši kot najboljši v prizadetih državah EU, ne sme biti
               izgovor za zadovoljstvo, kajti dokler je revščina omejena, se jo da odpraviti,
               pozneje, ko se razvije v kulturo revščine, je prepozno.</p>
               <p>V zvezi s tem se, gospa ministrica Anja Kopač Mrak, zastavljajo naslednja vprašanja:</p>
               <p>Ali imajo centri za socialno delo in uradi za delo dovolj sredstev in kadrov za
               opravljanje svoje funkcije?</p>
               <p>Ali se sredstva, ki se stekajo v zasebni sektor, koristno porabljajo?</p>
               <p>Ali lahko s temi metodami, recimo, da bi sredstva povečali, odpravimo absolutno
               revščino?</p>
               <p>Hvala za odgovore.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima ministrica za delo, družino, socialne zadeve in enake možnosti dr. Anja
               Kopač Mrak.</p>
            </sp>
            <sp who="SDZ7:KopačMrakAnja">

               <speaker>DR. ANJA KOPAČ MRAK:</speaker>

               <p>Hvala za vprašanja, kolega dr. Trček.</p>
               <p>Glede na uvod, ki ste ga naredili, vprašanja, ki se mi jih postavili, se verjetno vi
               najbolj zavedate, da ne morem odgovoriti zgolj z odgovorom na vprašanje, ali ima
               center za socialno delo dovolj zaposlenih in ali so sredstva, ki jih namenjamo,
               izpostavili ste, zasebnemu sektorju, dovolj učinkovita. Izpostavili ste namreč
               problem Evropske unije, vprašanje revščine znotraj Evropske unije. Znotraj tega ste
               postavili vprašanje Slovenije, problem zaposlenosti, padca zaposlenosti v Sloveniji
               in s tem povezane brezposelnosti. Omenili ste vprašanje uradov za delo, ki se po
               vašem mnenju birokratizirajo. Omenili ste, da imamo, baje, 20 % stopnjo revščine. Jaz
               sem vesela, da taka še ni, ampak je okoli 14,5 %. Tako da je, ko govorimo tako vse
               povprek, malce težko biti konkreten. In midva s Fakultete za družbene vede veva, da
               je včasih na ta družbena vprašanja veliko težje dati neke celovite odgovore, še
               posebej v treh minutah, kot jih imamo na voljo v Državnem zboru. Vsekakor, revščina
               je problem modernih družb. Tako kot ste omenili, recimo, vprašanje tega sklada, ki ga
               imamo. Rekli ste, da imamo 20,5 milijona. Dejstvo je, da smo imeli pa pred tem malce
               manj milijonov, ampak tudi v času gospodarske rasti smo, na žalost, tako kot večina
               evropskih držav namenjali tudi sredstva za pomoč najbolj ogroženim. Torej, problem
               revščine je na nek način, na žalost, naša stalnica. Koliko je tega, je seveda
               vprašanje, vprašanje, na kakšen način se moderne družbe soočajo z vprašanjem
               revščine. Vsekakor Evropa v tem trenutku ni najbolj učinkovita. Postavlja se
               vprašanje predvsem delovanje notranjega trga, ker je pač harmonizacija zakonodaje,
               medtem ko socialna politika kot taka ostaja zaradi principa subsidiarnosti predvsem v
               pristojnosti nacionalnih držav. In, če imamo že tako široko vprašanje, bi jaz
               odgovorila, da je v bistvu problem v tem trenutku tudi revščina na tej globalni
               ravni, predvsem neskladje med politikami. Če globalno politiko, finančne trge
               določajo na nekem globalnem segmentu, nacionalna politika ostaja v pristojnosti
               nacionalnih držav. Seveda je s tega zelo omejena v svoji možnosti delovanje. In
               seveda znotraj Evropske unije je vprašanje ustavnih pristojnosti – na žalost se vse
               več držav vedno pogosteje zanaša na princip subsidiarnosti in ne želi skupnih
               aktivnosti Evropske unije v boju proti revščini. Slovenija tukaj znotraj vedno
               zagovarja aktivno vlogo Evropske unije in bo to tudi v prihodnje.</p>
               <p>Kar se tiče ob vsem tem dokaj ne nepomembnih, ampak seveda ne tako usodnih vprašanj,
               je delovanje centrov za socialno delo. V tem trenutku je eden ključnih ciljev
               naslednjega leta reorganizacija dela Centrov za socialno delo, treba jim je dati več
               možnosti za delo na terenu, z ljudmi, da se zopet posvetijo strokovnemu delu. Na
               žalost pa to zmanjšanje števila zaposlenih vpliva tudi na centre za socialno delo. Mi
               se borimo predvsem, da to z evropskimi sredstvi čim bolj učinkovito kompenziramo,
               tako da so bili v letu 2014 informatorji na centrih za socialno delo, torej v okviru
               evropskih sredstev je bilo financiranih 62 strokovnih delavcev. Ministrstvo za delo
               že ves čas od leta 2010 sofinancira pripravništva, samo v lanskem letu je bilo več
               kot 100 pripravnikov. Potem imamo tudi javne delavce v sistemu, ki sicer ne
               opravljajo strokovnih del, ponudijo pa administrativno pomoč. Centri za socialno delo
               se prijavljajo tudi na redne razpise, namenjene socialno-varstvenim programom.
               Dejansko številke, ki upadajo, poskušamo učinkovito zmanjševati z drugimi viri, z
               evropskimi sredstvi. V novi finančni perspektivi, ki je ključna tudi za razvoj
               socialne politike in teh programov, je prvič poleg politike zaposlovanja tudi
               socialna politika, spada pod 9. operativni program, kjer je prioriteta v naslednjih
               sedmih letih predvsem priprava programov socialne aktivacije in
               deinstitucionalizacija. S tem bomo krepili Centre za socialno delo, predpogoj je pa
               seveda učinkovita reorganizacija in tudi sprememba Zakona o uveljavljanju pravic iz
               javnih sredstev. S tem je povezan tudi Zakon o socialnem varstvu, ki mora novo
               strukturo centrov za socialno delo, ki bo mnogo bolj regijsko skoncentrirana,
               predvsem pa tudi uveljavitev socialnega računa, ki bo administrativno razbremenil
               delavcev centrov za socialno delo. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima dr. Franc Trček.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>Z odgovorom seveda v celoti, žal, nisem zadovoljen. Jaz ne dvomim v vaše dobre
               namene, gospa ministrica. Dejstvo je, kot ste sami nakazali, da Evropa očitno
               socialne politike nima, ampak mi smo del te Evrope in mi moramo proaktivno delovati
               in težiti v smeri tega in se tudi povezovati. Vi ste rekli, da sem postavil široka
               vprašanja. Jaz bi rekel, da imamo bolj širok problem kot samo vprašanja. Glejte, vem,
               da ste seznanjeni, prihajam iz Maribora. Morali so nehati izplačevati izredne
               socialne pomoči. Imamo situacijo, da nekemu nezaposlenemu gospodu umre brat, pa lahko
               dobi socialno pomoč in poplača pogreb. Mu potem umre mati in je nima s čim pokopati,
               po domače. Imamo primere v centru Maribora, da je gospa v denacionaliziranem
               stanovanju, ker lastnik ni plačeval, brez elektrike in vode v 21. stoletju. Grozi nam
               ukinitev vseh socialnih programov, pustimo zdaj ob strani, če je to slab Fištravčev
               piar. Gospe v Centru za socialno delo v Mariboru doživljajo živčne zlome. Skratka,
               moramo se zavedati neke resnosti položaja in bi vseeno rad nekoliko bolj konkretne
               Odgovore, kako boste urgentno reševali težave, ki le niso v Mariboru – Zasavje, Bela
               krajina, Koroška, Prekmurje, Kočevska, lahko bi tu male pognala analize. Vem, da se
               tega zavedate, in rad bi nekoliko bolj konkretne odgovore. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima ministrica za delo, družino, socialne zadeve in enake možnosti dr. Anja
               Kopač Mrak.</p>
            </sp>
            <sp who="SDZ7:KopačMrakAnja">

               <speaker>DR. ANJA KOPAČ MRAK:</speaker>

               <p>Hvala.</p>
               <p>Gospod Trček, midva oba zelo dobro veva, da socialna politika razdeljuje ustvarjeno.
               To je ključ. Vprašanje, ki ga imamo na področju socialne politike, je, ali to
               razdeljujemo na pravičen način. Predvsem je pa v ospredju, ko izpostavljamo te res
               krizne situacije ljudi, predvsem na kakšen način bomo ustvarili več, da bomo lahko
               razdelili.</p>
               <p>Maribor je vsekakor problem, ki je, in je tudi vprašanje socialne politike kot take,
               kot se je od 90. let dalje poskušala vzpostaviti večja vloga lokalnih skupnosti pri
               izvajanju programov, ki sodijo v socialno politiko ali socialno-varstvene programe.
               Na žalost analize Inštituta Republike Slovenije za socialno varstvo kažejo, da so
               neenaka dostopnost do teh storitev, ki jim je bila v obdobju 90. let prenesena
               pristojnost na lokalno skupnost, najbolj očitna. Torej, dejansko prej ste očitali
               predsedniku nekaj o centralizaciji države, medtem ko na področju socialne politike je
               bil ves čas tega razvoja, od osamosvojitve dalje, poskus krepitve lokalnih skupnosti.
               Ta nikoli ni dovolj dobro zaživel. Seveda so razlogi številni. Maribor ima tudi svoje
               probleme. Jaz se spomnim v letu 2013 je bilo zanimivo to, da ko smo bili julija
               takrat z vlado v Mariboru, je bilo veliko vprašanj glede Maribora, na koncu, ko sem
               dobila podatke iz Zavoda za zaposlovanje, je bilo pa ugotovljeno, da niso porabili
               sredstev za javna dela. Zdaj, problemi so številčni in seveda Maribor tako, kot je,
               je predvsem problem delovnih mest, razpoložljivih delovnih mest, vprašanje razvoja
               gospodarstva, da bodo lahko ljudje imeli zaposlitve. Vsekakor je pa treba ljudem s
               programi preprečevati njihovo materialno ogroženost in jaz vseeno <gap n="…"/> Slovenija, če
               pogledamo, koliko damo, namenimo za socialno politiko, smo nad povprečjem Evropske
               unije. Tudi pri učinkovitosti pri zmanjševanju stopnje tveganja revščine v evropskem
               kontekstu smo med boljšimi državami. Tudi v vsej tej krizi mi zmanjšali sredstev,
               vsaj v zadnjih dveh letih, nismo. Še vedno namenjamo milijardo 300 milijonov za pomoč
               ljudem, kar seveda glede na splošno situacijo v državi, se bi marsikateri kolegi na
               kakšni drugi strani mislili, da preveč temu namenjamo. Skratka, poskušamo glede na
               tisto, kar imamo razpoložljivo, ljudem čim bolje pomagati, potrebujemo pa več
               ustvarjenega, da bomo lahko delili, in ljudje morajo imeti predvsem možnost, da lahko
               opravljajo delo in se tako tudi preživijo. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima dr. Franc Trček.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>Seveda v skladu s poslovnikom predlagam razpravo. Jaz seveda gospodu Cerarju nisem
               očital, da se dogaja centralizacija v Sloveniji, lahko vam to empirično dokažem.
               Dejstvo je, da se je skozi sektor, ki ga je nekako fevdalizirala Socialna
               demokracija, zgodila neka revolucija. Glejte, mi zadnja leta govorimo o krivdnih
               razlogih, o goljufanju v zvezi s socialo in tako naprej. Zdi se mi, da se premalo
               sprašujemo o nekem konkretnem težkem stanju, ki ga imamo.</p>
               <p>Zdaj, seveda se midva v večini zadev na teoretski ravni ujemava, ampak vi ste zdaj
               <q>"capo"</q> te izvršilne oblasti, ki se mora s tem ukvarjati, da ne zdrsnemo v spiralo
               kulture revščine, ker oba kot družboslovca zelo dobro veva, ko enkrat zdrsnemo v to,
               bo težko priti nazaj. Oba sva tudi toliko metodološko podkovana, da veva, da vi
               iščete statistike, ki vam bolj odgovarjajo, jaz statistike, ki bolj kažejo na te
               težave. Jaz bi odkrito rekel, da četrtina ljudi v tej državi živi zelo slabo, da so
               revni, da je to problem, s katerim se moramo soočati, da je to bolj pomemben izziv,
               kot fiskalno pravilo in tako naprej.</p>
               <p>Zdaj, da ne bom predolg, ker večina je že utrujena – evo, celo še kolegica od
               opozicije je prišla –, upam, da bomo imeli neko temeljito razpravo o tem. Mene ne
               zanimajo povprečja. Mene zanima problem neke absolutne revščine, ki je zelo viden v
               Mariboru. Pridite enkrat, vas bom povabil v nedeljo v Maribor, kolegica, vam bom
               skuhal kosilo pa bova šla na bolšji trg v Mariboru, to je ta drugi obraz Maribora, pa
               bomo videli, kako je tam. Upam, da bova tudi našla kakšno praktično rešitev. Tudi to
               balinanje, koliko je kriva neka lokalna, občinska oblast, koliko je na strani
               nacionalne oblasti, navsezadnje nekoga, ki je reven, niti ne zanima. Vi se morate,
               kot bi rekla vsaka tipična piarovka z magisterijem FDV, skomunicirati. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Štejem, da je to predlog za razpravo v odgovoru, zato bomo o vašem predlogu odločali
               jutri, 16. decembra 2014, v okviru glasovanj.</p>
               <p>Zdaj pa ministrico za izobraževanje, znanost in šport dr. Stanislavo Setnika Cankar
               sprašuje gospod Žan Mahnič.</p>
            </sp>
            <sp who="SDZ7:MahničŽan">

               <speaker>ŽAN MAHNIČ (PS SDS):</speaker>

               <p>Hvala za besedo, gospo predsednik. Kolegice in kolegi, gospa ministrica!</p>
               <p>Dovolite mi, da preberem nekaj stavkov iz koalicijske pogodbe za začetek:
               <q>"Koalicijski partnerji se zavedamo, da šport svojo družbeno, vzgojno in socialno
               vlogo predstavlja enega izmed temeljnih gradnikov nacionalne identitete, in s tem
               pomembno vsebino širšega javnega interesa države. Zaradi množile družbenih vlog, ki
               jih ima šport, je potrebna natančna in usklajena koordinacija vseh področij, z
               namenom ustreznega razvoja, podpore in spodbujanja športnih aktivnosti kot sestavnih
               delov javnega interesa. Posebno pozornost je potrebno nameniti tistim športnim
               dejavnostim in skupinam, ki za svoje delovanje potrebujejo začetno oporo za čim bolj
               nemoteno prihodnje samostojne delovanje, ter obenem preprečiti, da bi aktualne
               družbene okoliščine onemogočale športno dejavnost najbolj občutljivim družbenim
               skupinam. Prav tako se koalicija zavezuje, da bo še naprej podpirala razvoj
               vrhunskega športa na vseh ravneh njegove pojavnosti, s ciljem povečanja
               prepoznavnosti Slovenije. Za navedene namene se bomo zavzemali za vzpostavitev
               odprtega in transparentnega sistema delovanja, posodobitev obstoječe športne
               infrastrukture ter ozaveščanje o družbeni in ekonomski vlogi profesionalnega ter
               rekreativnega športa,"</q> pa da nadaljujem, <q>"predvsem s poudarkom na posodobitev
               obstoječe športne infrastrukture"</q>.</p>
               <p>Gospa ministrica, pogledal sem si nekatere razpise. V preteklosti sta bila predvsem
               razpis, recimo, 2009 za športno infrastrukturo. Vemo, leta 2009 smo imeli prirejen
               razpis za športno dvorano Stožice, ki je pobrala približno 9 milijonov in 400 tisoč
               evrov. Potem letos smo imeli razpis v višini 7 milijonov 800 tisoč evrov o
               zloglasnem, za gimnastični center v Ljubljani.</p>
               <p>In zaradi tega vas, gospa ministrica, sprašujem naslednje vprašanje:</p>
               <p>Kdaj lahko pričakujemo razpis za sofinanciranje investicij v javno športno
               infrastrukturo v času vašega mandata?</p>
               <p>Kaj boste naredili, da v prihodnje ne bo prihajalo do prirejenih razpisov?</p>
               <p>In pa v okviru vašega mandata:</p>
               <p>Ali lahko pričakujemo kakšen razpis, ki bo vseboval pogoj, da bo športni objekt,
               kateri bo kandidiral za sofinanciranje, v nekem ne ravno urbanem okolju?</p>
               <p>Hvala za odgovor.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima ministrica za izobraževanje, znanost in šport dr. Stanislava Setnika
               Cankar.</p>
            </sp>
            <sp who="SDZ7:SetnikarCankarStanislava">

               <speaker>DR. STANISLAVA SETNIKA CANKAR:</speaker>

               <p>Spoštovani, zahvaljujem se za vprašanje, ki je seveda zelo aktualno.</p>
               <p>Pravilne so ugotovitve, da brez investicij, vlaganj v to infrastrukturo ne moremo
               zasledovati ciljev, ki so izjemno pomembni. Poleg vzgoje, izobraževanja, športna
               dejavnost pomembno določa kriterije za vključevanje ljudi v družbo in za dosedanje
               določenih ciljev. Res je, omenili ste, da so v preteklosti obstajale večje možnosti
               za naložbe, obstajali so razpisi. Imam podatek, da se je v obdobju 2000–2010 za
               gradnjo športnih objektov iz javnih sredstev namenilo 415 milijonov 141 tisoč evrov.
               Tukaj so seveda vključena tudi evropska sredstva. Torej, resnično velik del sredstev,
               s katerim se je lahko ta infrastruktura zelo dobro izboljšala. Ni bila namenjena samo
               objektom, ki služijo bolj profesionalnim oblikam športa, veliko tega je bilo
               namenjeno tudi izobraževalnim inštitucijam in zaradi tega menimo, da so v tem obdobju
               te naložbe v veliki meri zadostile povpraševanjem na različnih področjih. Na žalost
               smo pri opredeljevanju pogojev za operativni program 2014–2020 z obžalovanjem
               ugotovili, da ni bilo več mogoče kandidirati z infrastrukturnimi objekti, tudi ne na
               področju športa. Zato se v naslednjem obdobju pravzaprav predvidevajo gradnje, ki
               bodo pomenile do neke mere bolj zaključevanje gradenj investicij, ki so se pričele
               ali pa prenesle v naslednjem obdobju. Dovolite, da vam povem nekaj informacij.
               Omejujem se na investicije, ki so na področju javnih zavodov s področja
               izobraževanja, torej na investicijah Prve gimnazije Celje in Srednje šole Domžale so
               bile v letu 2010–2011 pridobljena gradbena dovoljenja, ki že podaljšano potečejo
               novembra 2015 oziroma 2016. Na teh dveh objektih je treba pred potekom gradbenih
               dovoljenj začeti z gradbenimi deli, sicer je treba ponovno vložiti vlogo za izdajo
               gradbenega dovoljenja. Konkretno, športna dvorana Domžale, za projekt telovadnice pri
               Srednji šoli Domžale je ministrstvo v letu 2011 pridobilo to dovoljenje, zaradi
               zmanjšanja sredstev rebalansa 2011, 2012, 2013 in 2014 je potem objava javnega
               naročila in izvedba del zamaknjena v leta 2015–2017. Gradbeno dovoljenje je bilo leta
               2014 podaljšano do januarja 2016. Pred iztekom roka je pa treba začeti z gradbenimi
               deli. Torej, gre za razpis za izbor izvajalca, ki bo objavljen v začetku 2015. Prva
               gimnazija Celje – športna dvorana, šola deluje v obupnih prostorskih pogojih, ker
               imajo resnično miniaturno telovadnico. V projektu je pridobljeno gradbeno dovoljenje,
               urejena okolico, prestavljeno športno igrišče, pri izvedbi gradbenih del se je
               proučila možnost javno-zasebnega partnerstva. Tak način izvedbe nam prihrani
               sredstva, ki bi jih sicer vložili v visoke temelje zaradi poplavne ogroženosti
               lokacije. Zopet zaradi zmanjšanja sredstev, to je bil rebalans proračuna 2011, 2012,
               2013 in 2014, je sedaj objava javnega naročila izvedba del zamaknjena po letu 2016.
               Gradbeno dovoljenje je bilo leto 2013 podaljšano do novembra 2015. Pred iztekom roka
               je treba začeti z gradbenimi deli, sicer gradbeno dovoljenje zapade. Še eno
               investicijo bi omenila, to je Slovenj Gradec. Predvidena je novogradnja objekta,
               telovadnica za potrebe Šolskega centra Slovenj Gradec za programe poklicne gostinske,
               lesarske šole, 15 oddelkov in za 8 oddelkov Srednje strokovne zdravstvene šole. Za
               novogradnjo je bil izveden javni arhitekturni tečaj, izbran prvonagrajeni elaborat in
               v letu 2015 bo izdelana projektna dokumentacija za pridobitev gradbenega dovoljenja <gap n="…"/>
               <stage type="signal">/ znak za konec razprave/</stage> Začetek izvedbe je predviden v letu 2017.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Žan Mahnič.</p>
            </sp>
            <sp who="SDZ7:MahničŽan">

               <speaker>ŽAN MAHNIČ (PS SDS):</speaker>

               <p>Hvala še enkrat, gospod predsednik. Hvala, ministrica, za ta odgovor.</p>
               <p>Veseli me, da se strinjava, da so investicije v športne objekte zelo pomembne. Kot
               ste sami dejali, v preteklosti jih je nekaj bilo, pa vendar menim, da investicije
               katerekoli, bodisi na športnem področju bodisi drugje, morajo biti. Sam sem se in
               tukaj tudi v dvorani gospa Murgelj in gospod Zorman smo se prejšnji teden udeležili
               podelitve nagrad za invalida športnika 2014. Tam smo videli res odlične dosežke teh
               ljudi, ki žal nimajo takih pogojev za delo, kot mi in z marsikaterim, ko sem tam
               govoril, mi je dejal, da stvar, ki si jo želi, poleg seveda večjih finančnih sredstev
               in večje podpore države občine in tako naprej, je predvsem primerna športna
               infrastruktura, primerni prostori, v katerih lahko trenirajo.</p>
               <p>Sam sem postavil to poslansko vprašanje, verjamem, da je veliko takšnih projektov,
               ki bodisi so že v teku, kot ste dejali in lepo, da so vsaj za te namenjena finančna
               sredstva. Postavil pa sem to vprašanje zaradi tega, ker v Poljanski dolini, v občini
               Gorenja vas – Poljane in v občini Žiri smo že zelo blizu temu gradbenih dovoljen.
               Tako v občini Gorenja vas – Poljane kot v občini Žiri bomo gradili nove športne
               dvorane oziroma večnamenske dvorane. In, ker naši župani niso takšni, da bi si vzeli
               dva, tri, štiri milijonsko posojilo in si zgradili spomenik, če lahko tako rečem,
               čakajo na razpis, čakajo na evropska sredstva oziroma na razpis države.</p>
               <p>Zato, gospa ministrica še enkrat, če mi lahko mogoče malo bolj konkretno odgovorite,
               da tudi lokalna skupnost, ki nekaj pričakuje, ki že res dolgo, težko čaka te nove
               objekte, sami ste rekli, da imate tudi sorodnike v Poljanski dolini, verjamem, da si
               bova te objekte ogledala:</p>
               <p>Ali lahko v okviru vašega mandata pričakujemo kakšen razpis za sofinanciranje teh
               športnih objektov, ki jih imamo namen zgraditi?</p>
               <p>Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima ministrica za izobraževanje, znanost in šport dr. Stanislava Setnikar
               Cankar.</p>
            </sp>
            <sp who="SDZ7:SetnikarCankarStanislava">

               <speaker>DR. STANISLAVA SETNIKAR CANKAR:</speaker>

               <p>Seveda bi vam rada odgovorila, da sredstva za nove investicije obstajajo tudi v
               integralnem proračunu. Na žalost pravzaprav tega zagotovila za leto 2015 ne morem
               dati iz preprostega razloga, ker smo v iskanju prihrankov morali rezervirati samo
               sredstva za investicijska vzdrževanja, posebno objektov, ki so na potresnih področjih
               in drugih, in zato na žalost kakšnih preostankov sredstev za nove investicije ni.
               Veste, da se spreminja možnost črpanja. Pravzaprav ni možnosti črpanja za
               investicijske, za infrastrukturne objekte zaenkrat, morda pa se bodo sprostile
               možnosti v letu 2016 in 2017. Osebno si bom prizadevala, da okolja, ki do zdaj niso
               nikoli bila udeležena v tovrstnih razpisih, če se bodo nakazale te možnosti, dobijo
               to priložnost. Ne poznam konkretnega primera, ampak hvala lepa, ker ste mi že v
               preteklosti podali to vabilo, z veseljem, ne letos, prihodnje leto se oglasim v
               Poljanski dolini.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Dobro, besedo ima gospod Žan Mahnič.</p>
            </sp>
            <sp who="SDZ7:MahničŽan">

               <speaker>ŽAN MAHNIČ (PS SDS):</speaker>

               <p>Gospod predsednik, prosim ne mi reči, da sem zlorabil poslovnik. Ne bom zahteval
               razprave, samo želel sem reči, gospa ministrica, hvala za iskren odgovor.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Ministrici za kulturo mag. Julijani Bizjak Mlakar bo vprašanje postavil gospod Andrej
               Čuš.</p>
            </sp>
            <sp who="SDZ7:ČušAndrej">

               <speaker>ANDREJ ČUŠ (PS SDS):</speaker>

               <p>Hvala lepa za besedo, gospod predsednik. Dober večer, gospa ministrici ter seveda
               kolegice in kolegi, ki vztrajate z nami.</p>
               <p>Sam sem se odločil, da po dolgem času postavim eno ustno poslansko vprašanje s
               področja kulture. Zakaj? Ne zaradi tega, ker sem drugi mandat zapored član Odbora za
               kulturo in tu in tam seveda dobim kakšen elektronski naslov ali pa pošto, ki se veže
               problematike kulture, ampak, ker tudi sam nekako smatram, da mora biti tudi kultura
               nekako gonilo razvoja ne samo družbe, mislim, da tudi mest in seveda podeželja. In
               precej elektronskih pošt in seveda tudi fizične pošte sem dobil s strani kar nekaj
               lokalnih skupnosti po državi, sporočajo, da dajte prosim urgirati, saj Ministrstvo za
               kulturo ne more izpolnjevati oziroma ne izpolnjuje svojih finančnih obveznosti za
               vzdrževanje kulturne dediščine, torej spomenikov in tako naprej, po državi.</p>
               <p>Zato sem se seveda odločil, da vas, gospa ministrica vprašam:</p>
               <p>Kako je z realizacijo finančnih sredstev za vzdrževanje kulturne dediščine v tem
               koledarskem letu?</p>
               <p>Ker je bil v prejšnjem letu oziroma v tem letu, še v prejšnjem sklicu, v Državnem
               zboru v proceduro dan tudi zakon o zagotavljanju finančnih sredstev za nujne programe
               v kulturi, ki je bil zavrnjen – po mojem mnenju je bil zavrnjen predvsem zaradi
               napake Socialnih demokratov, ki so pripravili svoj predlog tega zakona in k
               sodelovanju pri oblikovanju tega zakona niso povabili lokalnih skupnosti, drugih
               poslanskih skupin, in žal je zakon na koncu padel. V medijih ste večkrat povedali, da
               je to ena izmed vaših prioritet delovanja v naslednjih tednih oziroma mesecih, zato
               me konkretno zanima:</p>
               <p>Kako daleč je ta, lahko rečemo, priprava zakona?</p>
               <p>Ali ste se odločili, da pristopite k oblikovanju tega zakona tudi z drugimi
               poslanskimi skupinami ter lokalnimi skupnostmi?</p>
               <p>Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima ministrica za kulturo mag. Julijana Bizjak Mlakar.</p>
            </sp>
            <sp who="SDZ7:BizjakMlakarJulijana">

               <speaker>MAG. JULIJANA BIZJAK MLAKAR:</speaker>

               <p>Hvala lepa, gospod predsedujoči. Spoštovani poslanke in poslanci!</p>
               <p>Spoštovani poslanec, gospod Andrej Čuš! Za vprašanje se vam zahvaljujem. Ministrstvo
               za kulturo v skladu z Nacionalnim programom za kulturo podpira tudi investicije v
               javno infrastrukturo ter obnovo kulturnih spomenikov, ki so v lasti občin in
               presegajo lokalni pomen. Opredeljena prednostna merila za izbor investicij v občinsko
               javno infrastrukturo in občinske kulturne spomenike, ki presegajo lokalni pomen, so v
               grobem naslednja: zagotavljanje sofinancerskega deleža občine, pripravljenost
               projekta oziroma investicije za takojšnji začetek izvedbe, skladnost ciljev
               investicije s cilji Nacionalnega programa za kulturo, učinki projekta za razvoj
               širšega okolja in pridobitev novih površin za kulturne dejavnosti. Sredstva se
               dodeljujejo na podlagi javnih razpisov. V Nacionalnem programu za kulturo je naveden
               seznam investicij lokalnih skupnosti, ki pridejo v poštev za sofinanciranje oziroma
               financiranje s strani Ministrstva za kulturo; seznam se lahko dopolnjuje. Po
               Nacionalnem programu za kulturo za obdobje 2014–2017 znaša v letu 2014 celotna višina
               investicij v občinsko javno kulturno infrastrukturo in kulturne spomenike v lasti
               občin 3 milijone 191 tisoč 789 evrov, v letu 2015 več kot 26 milijonov evrov, v letu
               2016 skoraj 82 milijonov evrov, v letu 2017 okoli 26 milijonov evrov in po letu 2017
               skupaj 17 milijonov evrov oziroma vse skupaj okoli 155 milijonov evrov. Podatki
               kažejo, da so sredstva, s katerimi je Ministrstvo za kulturo razpolagalo doslej iz
               integralnega proračuna, za te namene zanemarljiva, glede na prej navedene velike
               potrebe občin. Po sprejetem proračunu 2014, enako po rebalansu proračuna 2014, je
               bilo teh sredstev le 882 tisoč 9 evrov. Po proračunu 2015, ta je še iz obdobja
               prejšnje vlade, pa je teh sredstev polovico manj, to je 478 tisoč 56 evrov. S temi
               sredstvi se ne da veliko pripomoči k investicijam občin. Pravzaprav se je že v letu
               2013 in 2014 združilo sredstva za ta namen in se za obdobje 2013 in 2014 objavilo
               javni razpis za ta sredstva. Na razpisu so se prijavile večinoma župnije in nekaj
               zasebnikov. V ta namen je bilo skupaj izvedenih 15 projektov s področja gradbenih ali
               konservatorsko-restavratorskih del, ki jih je Ministrstvo za kulturo sofinanciralo v
               višini 1,7 milijona evrov. Sofinancirana sta bila tudi obnova strehe na skladišču
               soli Monfort v Portorožu, ki jo je prijavila občina Piran, v višini 98 tisoč 450
               evrov, in prenova male dvorane kulturnega doma Velenje, ki je projekt občine Velenje,
               v višini 148 tisoč 978 evrov. Nizka so tudi integralna sredstva za investicije v
               kulturno infrastrukturo, ki prav tako padajo že vrsto let, od 26 milijonov evrov v
               proračunu leta 2009 do 10 milijonov v letu 2011, do 3 milijone v letu 2013 in le
               milijon in še nekaj evrov po rebalansu proračuna 2014. Kljub nizkim sredstvom je
               ministrstvo v preteklosti sofinanciralo nekatere občinske projekte v javno kulturno
               infrastrukturo, ki so imeli obenem tudi status kulturne dediščine. Gre za občinske
               projekte Mestne občine Ljubljana in občin Vipava, Lenart, Krško, Piran, Pivka,
               Šentjur, Šmarješke Toplice, vse skupaj iz integralnih sredstev ministrstva 335 tisoč
               811 evrov in iz nepovratnih sredstev Evropske unije v višini 7,2 milijona evra. Iz
               sredstev finančne perspektive iz leta 2007–2013, ki jih bomo lahko črpali še v letu
               2015, je tako Ministrstvo za kulturo uspelo obnoviti in revitalizirati skupno 20
               objektov kulturne dediščine in javne kulturne infrastrukture, v katerih je bilo konec
               leta 2013 ustvarjenih 600 novih bruto delovnih mest. V novem programskem obdobju
               2014–2020 <gap n="…"/> <stage type="signal">/ znak zakonec razprave/</stage> pa verjetno potem v nadaljevanju. Hvala
               lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Andrej Čuš.</p>
            </sp>
            <sp who="SDZ7:ČušAndrej">

               <speaker>ANDREJ ČUŠ (PS SDS):</speaker>

               <p>Ja, hvala lepa, gospod predsednik. Zahvaljujem se vam za te vaše odgovore, vseeno pa
               bi rad povedal, da je eden izmed glavnih razlogov, da sem se sploh odločil, da vam
               postavim to ustno poslansko vprašanje, tudi iz lokalnega okolja. Verjetno ste se v
               zadnjih dneh kar nekaj časa pogovarjali in pa iskali rešitve za dvorec v občini
               Dornava. Sicer jaz pravim, da je Ptuj najlepša občina, ampak Dornava je tudi zelo
               lepa občina. V bistvu en dvorec, zelo velik, lahko rečemo, biser, eden izmed biserov
               spodnjega Podravja, kjer pa ste žal pred nekaj dnevi dobili iz strani lokalne
               skupnosti po pošti ključe za vstop v dvorec. Razlog za to je seveda v tem, da niste
               mogli kot Ministrstvo za kulturo izpolniti svojih finančnih obveznosti do lokalne
               skupnosti, torej v tem primeru občine Dornava, gre za 30 tisoč evrov finančnih
               sredstev za vzdrževanje za to leto. Mogoče se zdi komu hecno ali pa češ, kaj se ta tu
               za tak vložek bori, ampak moram povedati, da gre za res enega izmed, lahko rečem, kar
               se tiče kulture, največjih spomenikov v regiji, tudi na državni ravni. Sem bil precej
               razočaran, ko sem moral v medijih in tudi s strani lokalnih skupnosti dobiti v
               obvestilo, da je Ministrstvo za kulturo dobilo po več kot desetih letih ključe za
               upravljanje s tem dvorcem, ker enostavno ne more nakazati 30 tisoč evrov. In seveda
               me zanima konkretno ta primer in pa seveda upam danes, ko so ljudje videli, da imam
               tudi najavo tega ustnega poslanskega vprašanja, sem že dobil nekaj ememesov, tudi
               sporočil, češ, nekaj se pa baje premika.</p>
               <p>Ampak vseeno bi rad vedel:</p>
               <p>Ali bo zdaj država izpolnila te svoje pogodbene ter zakonske obveznosti do Občine
               Dornava in kako bo seveda s tem tudi v prihodnje?</p>
               <p>Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima ministrica za kulturo mag. Julijana Bizjak Mlakar.</p>
            </sp>
            <sp who="SDZ7:BizjakMlakarJulijana">

               <speaker>MAG. JULIJANA BIZJAK MLAKAR:</speaker>

               <p>Hvala lepa še za to dopolnitev.</p>
               <p>Kar se tiče tega problema, o katerem govorite, je zadeva malo drugačna. V bistvu naj
               bi šlo za to, da gre za zamik plačila zaradi tega, ker v letu 2010 naj ne bi bil
               pravočasno oddan zahtevek za plačilo. Z gospodom županom smo dogovorjeni, da se
               srečamo in mislim, da bomo to stvar tudi razrešili. Tako da ne gre za to, da
               ministrstvo ne bi razpolagalo s 30 tisočaki. Tudi kar se tega tiče, v tem delu
               ministrstvo izpolnjuje svoje obveznosti. Verjamem pa, da je vsakomur njegovo mesto,
               koder živi, mu je to seveda najlepši kraj, in se veselim tega, da je tudi vam.</p>
               <p>Želela sem pa še povedati, da se v programskem obdobju leta 2014–2020, ne moremo
               zanašati na to, da bomo ponovno dobili evropska sredstva zaradi tega, ker se ni
               zagotovilo prednostne naložbe ohranjanja, varovanja, promocije in oživljanje kulturne
               dediščine. Tako da neke manjše projekte bi se morda dalo tudi kar se tiče kulturne
               dediščine izvesti v okviru prednostne osi, boljše stanje okolja ali biotske
               raznovrstnosti, vendar pa ne gre za to, da bi bilo Ministrstvo za kulturo nosilec te
               prednostne naložbe, ti projekti bodo tudi v funkcij izboljšanja stanja okolja oziroma
               varovanja biotske raznovrstnosti. Tako da iz teh naložb ne pričakujemo, da bi bilo
               možno kaj veliko narediti. Pač pa se ministrstvo zelo trudi projekte kulturne
               dediščine uvrstiti v morebitne druge programe Evropske unije. Tako smo se konec
               novembra s kulturnimi projekti vključili tudi v nabor slovenskih projektov, tako
               imenovanega programa Junckerjevih projektov, v katerega smo se vključil kar s tremi
               projekti, med njimi tudi s projektom revitalizacije in obnove kulturne dediščine in
               javne kulturne infrastrukture v višini 140 milijonov evrov, kolikor bi s tem
               projektom uspeli, potem bi lahko v veliki meri nadoknadili trenutni izpad prihodkov.
               Je pa ta projekt, resnici na ljubo, še precej negotov. Nadaljnja usoda sofinanciranja
               občinske kulturne dediščine pa tudi dediščine na državni ravni bo odvisna seveda od
               zakona, ki ste ga omenili, ki naj bi zagotavljal nujne investicije v kulturno
               dediščino in javno kulturno infrastrukturo, ki ga nameravamo vložiti. Upamo, da boste
               poslanci glasovali za ta zakon in tudi poskrbeli za to, da bodo res sredstva
               zagotovljena. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Hvala za ta odgovor.</p>
               <p>Predsedniku Vlade, ministricam in ministrom se zahvaljujem za podane odgovore.</p>
               <p>S tem prekinjam to točko dnevnega reda, ki jo bomo nadaljevali jutri, 16. decembra
               2014, ko bo Državni zbor v okviru glasovanj odločal o predlaganih sklepih.</p>
               <p>Prekinjam tudi 3. sejo Državnega zbora, ki jo bomo nadaljevali jutri ob 9. uri.
                  Hvala. <stage type="time">(SEJA JE BILA PREKINJENA 15. DECEMBRA 2014 OB 19.57.)</stage>
               </p>
            </sp>
         </div>
      </body>
   </text>
</TEI>