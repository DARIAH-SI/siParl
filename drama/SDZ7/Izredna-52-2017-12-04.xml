<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Izredna-52-2017-12-04">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|ED93A675CE3DC189C125827A002BF0DE</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=ED93A675CE3DC189C125827A002BF0DE</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Izredna-52-2017-12-04.DZ" n="52">
               <name>Izredna</name>
               <date when="2017-12-04"/>
            </setting>
         </settingDesc>
         <particDesc>
            <listOrg>
               <org xml:id="Izredna-52-2017-12-04.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">52. izredna seja</stage>
            <stage type="chairman">Sejo sta vodila predsednik Državnega zbora dr. Milan Brglez ter podpredsednik
            Primož Hainz. </stage>
            <stage type="time">Seja se je začela ob 14. uri. </stage>


            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam 52. izredno sejo Državnega zbora, ki je bila sklicana na podlagi prvega
               odstavka 58. člena ter drugega odstavka 60. člena Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in
               poslanci: gospa Urška Ban, gospa Suzana Lep Šimenko, gospa Marija Bačič, mag. Bojana
               Muršič, gospa Nada Brinovšek od 15.30, gospa Jelka Godec od 15.30 dalje, dr. Vinko
               Gorenak, mag. Matej Tonin, gospod Miha Kordiš, dr. Milan Brglez do 15.30, mag. Branko
               Grims, gospod Franc Breznik, gospod Žan Mahnič od 14.30 dalje in gospod Bojan
               Podkrajšek.</p>
               <p>Na sejo so povabljeni predstavniki Državnega sveta in predstavniki Vlade. Vse
               prisotne lepo pozdravljam!</p>
               <p>Prehajamo na <title>določitev dnevnega reda</title> 52. izredne seje Državnega zbora. Predlog dnevnega reda ste
               sprejeli v petek, 1. decembra 2017 s sklicem seje. O predlogu dnevnega reda bomo
               odločali v skladu s prvim odstavkom 64. člena Poslovnika Državnega zbora. Predlogov
               za razširitev dnevnega reda seje nisem sprejel, zboru predlagam, da za današnjo sejo
               določi dnevni red, kot ste ga prejeli s sklicem. Prehajamo na odločanje. Poslanke in
               poslance prosim, da preverijo delovanje glasovnih naprav.</p>
               <p>Glasujemo. Navzočih je 66 poslank in poslancev, za je 66, proti ni glasoval
               nihče.</p>
               <p><stage>(Za je glasovalo 66.)</stage> <stage>(Proti nihče.)</stage></p>
               <p>Ugotavljam, da je dnevni red 52. izredne seje Državnega zbora določen.</p>
               <p>Prehajamo na <title>1. TOČKO DNEVNEGA REDA, TO JE NA PONOVNO ODLOČANJE O ZAKONU O
                  SPREMEMBAH ZAKONA O FINANCIRANJU OBČIN.</title>
               </p>
               <p>Državni svet je na 33. izredni seji 21. novembra 2017 zahteval, da Državni zbor na
               podlagi tretje alineje prvega odstavka 97. člena Ustave Republike Slovenije pred
               razglasitvijo ponovno odloča o Zakonu o spremembah Zakona o financiranju občin.</p>
               <p>Za obrazložitev zahteve dajem besedo predstavniku Državnega sveta, gospodu Milan
               Ozimiču.</p>
               <p>Izvolite.</p>
            </sp>
            <sp who="SDZ7:OzimičMilan">

               <speaker>MILAN OZIMIČ:</speaker>

               <p>Hvala za besedo in lep pozdrav vsem prisotnim v dvorani na današnji izredni seji, ki
               odloča o zelo pomemben oziroma enem od najpomembnejših zakonov, ki opredeljuje
               položaj občin in izvrševanje njihovega poslanstva.</p>
               <p>Ker je Državni svet ob obravnavi tega zakona v vseh dejanjih, kjer je pravzaprav
               sodeloval, izražal nestrinjanje in opozarjal na pomanjkljivosti takšne ureditve, je
               treba kljub temu bil na koncu opozoriti na to, da ta zakon ne predstavlja izboljšave
               problematike financiranja občin, ampak celo njeno poslabšanje v bodoče, če bo
               uveljavljen, in občin kot partnerja v tej zgodbi funkcioniranja države oziroma
               uresničevanja poslanstva občin na lokalni ravni to celo zelo otežuje in je s tega
               vidika za občine škodljiv. Škodljiv je tudi po oceni Državnega sveta zaradi tega, ker
               ni nastal v soglasju z reprezentativnimi združenji občin. Namreč to je partner, ki je
               na drugi strani pretežni uporabnik tega zakona, kroji njihovo usodo, ker ni upošteval
               reševanja problematike tudi na podlagi izhodišč sprejete strategije razvoja lokalne
               samouprave, ki jo sicer občine zavračajo, ker je pač bila dokaj enostransko sprejeta
               na vladni ravni. In tretjič, ker tudi ne sledi ugotovitvam in priporočilom Računskega
               sodišča. To poudarjam zaradi tega, ker je bil to eden od glavnih argumentov, da je
               zakon dober, in da sledi. V revizijskem poročilu je bilo takrat priporočilo, da se
               kriteriji za financiranje občin opredelijo na podlagi izračuna dejanskih stroškov
               občin in tistih obveznih nalog, ki jih občine izvajajo, in se na tej stroškovni
               podlagi zagotovi primerno financiranje za tisti del, ki ga je država predpisala, da
               ga morajo občine izvajati. V tem zakonu to ni upoštevano. To je konec koncev izrazil
               tudi predsednik Računskega sodišča v enem od intervjuju v prejšnjem tednu na eni od
               radijskih postaj, da je zakon še vedno nejasen, netransparenten in še vedno omogoča
               zelo arbitrarno določanje povprečnine, ki je odvisna od teh rešitev, zdaj od nekega
               izračuna na fiktivni občini in makroekonomskih razmer, ki tudi za upoštevanje teh
               kriterijev tega elementa ni kriterijev, kako naj bi se te makroekonomske razmere
               upoštevale.</p>
               <p>Podrobnejši očitki so seveda v gradivu in v obrazložiti veta bili izpostavljeni
               oziroma jih imate v pisni obliki, zato jih ne bi posebej obrazlagal, ker ste z njimi
               zelo seznanjeni. Bi pa seveda apeliral, da pred ponovnim odločanjem premislite, da je
               ta odločitev za tiste, ki jo bodo morali uporabljati in ji kot takšni ves čas
               nasprotujejo, malo patetično rečeno, usodnega pomena za nadaljnji razvoj in
               izvrševanje poslanstva, ki ga imajo. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Zahtevo je obravnaval Odbor za notranje zadeve, javno uporabo in lokalno samoupravo
               kot matično delovno telo. Za predstavitev mnenja odbora dajem predsedniku mag. Dušanu
               Verbiču.</p>
               <p>Izvolite.</p>
            </sp>
            <sp who="SDZ7:VerbičDušan">

               <speaker>MAG. DUŠAN VERBIČ:</speaker>

               <p>Hvala lepa za besedo. Spoštovani poslanke in poslanci, predstavnika izvršilne veje
               oblasti, prav lep pozdrav!</p>
               <p>Odbor za notranje zadeve, javno upravo in lokalno samoupravo je na 60. nujni seji 24.
               11. 2017 kot matično delovno telo obravnaval zahtevo Državnega sveta, da Državni zbor
               ponovno odloča o Zakonu o spremembah Zakona o financiranju občin.</p>
               <p>Zahtevo je predstavil državni svetnik, ki je na začetku poudaril, da Državni svet ne
               podpira Zakona o spremembah Zakona o financiranju občin, saj je bil predložen v
               zakonodajni postopek brez resnejše uskladitve s Skupnostjo občin Slovenije, z
               Združenjem občin Slovenije in z Združenjem mestnih občin Slovenije ter vsebuje
               rešitve, ki so nastale brez predhodno opravljene objektivne analize, ki bi nakazale
               usmeritev nujnih sprememb sistema financiranja občin in opredelile temeljni odnos do
               financiranja lokalne samouprave. Kot izhaja iz Revizije Računskega sodišča o
               učinkovitosti poslovanja vlade in ministrstev, pristojnih za lokalno samoupravo in
               financiranje, pri financiranju primerne porabe občin v letu 2014, 2015, bi morale
               biti naloge, katerih stroški se upoštevajo pri določitvi povprečnine, jasno določene
               in da se mora višina primerna porabi za občine čim bolj približati stroškom nalog, ki
               jih morajo občine izvajati. Šele objektivna analiza lahko nakaže smer spreminjanja
               sistema financiranja občin. Čeprav je dosežen napredek glede sofinanciranja
               investicij občin in so za ta namen v prihodnjih letih 2018–2023 iz državnega
               proračuna zagotovljena sredstva v višini treh odstotkov v obliki nepovratnih sredstev
               in povratna sredstva v enakem obsegu kot dodatno zadolževanje občin v proračunu
               države, to še zmeraj ne zadošča za vse potrebe občin. Gre za sistemski zakon, ki
               poleg Zakona o lokalni samoupravi ureja obstoj in poslanstvo občin, je še enkrat
               poudaril predstavnik, in sicer da mu Državni svet nasprotuje.</p>
               <p>Državni sekretar na Ministrstvu za javno upravo je dejal, da je iz obrazložitve
               zakona razvidno, da navedbe niso utemeljene glede novele Zakona o financiranju občin,
               kajti nastala je prav zaradi večletnega preverjanja učinkov predpisa, ki je bil
               sprejet pred desetimi leti. Te analize so pokazale, da je treba izboljšati sedanji
               model izračuna povprečnine in pri tem upoštevati podatke o standardiziranih stroških,
               kjer je to mogoče glede na vrsto zakonskih nalog občin. Analiza je pokazala na
               nekatere dodatne odklone, ki jih je treba urediti s spremembo Zakona o financiranju
               občin. Občine več kot 80 % stroškov ustvarijo le znotraj zgolj sedmih od skupno
               enaindvajset programskih obdobij. Novela Zakona o financiranju občin-1C sledi tudi
               ugotovitvam Računskega sodišča iz junija 2017 in Ustavnega sodišča iz novembra 2016,
               tako da v kombinaciji s področnimi zakoni in podzakonskimi predpisi nedvoumno določa
               obvezne naloge občin. Ustavno sodišče je namreč ugotovilo, da podzakonski predpis, ki
               je veljal do 2017, ni bil skladen z Zakonom o financiranju občin, ker je vseboval
               tudi naloge, ki niso občinske, ali pa jih ni določil zakon in zato niso obvezne za
               vse občine. Novela hkrati sledi večkratnim ugotovitvam Ustavnega sodišča, da mora
               biti sistem financiranja občin naravnan na tako imenovano abstraktno občino, saj je
               le na tak način mogoče določiti objektiviziran in univerzalen način financiranja
               potreb občin. Novela Zakona o financiranju občin-1C posodablja določbo, ki ureja
               določitev povprečnine tako, da se pri postopku določitve upoštevajo makroekonomske
               javnofinančne okoliščine blagajn javnega financiranja. Novela prav tako hkrati
               prispeva k bolj poglobljenemu medobčinskemu sodelovanju občin, saj uvaja
               spodbujevalne ukrepe za vključevanje večjega števila občin z več skupnimi nalogami,
               ki jih sofinancira država. Na podlagi navedenih razlogov Vlada predlaga Državnemu
               zboru, da Zakon o financiranju občin-1C sprejme.</p>
               <p>Predstavnica Zakonodajno-pravne službe je povedala, da se navedbe Državnega sveta
               zgolj nanašajo na vprašanja, povezana s presojo primernosti zakonske ureditve.</p>
               <p>Po razpravi je odbor z večino glasov vseh članov, 11 za, 2 proti, sprejel naslednje
               mnenje: <q>»Zakon o spremembah Zakona o financiranju občin je primeren.«</q> Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Za obrazložitev mnenja dajem besedo predstavnici Vlade kot predlagateljici zakona.
               Besedo dajem mag. Kseniji Klampfer, državni sekretarki Ministrstva za javno upravo.
           </p>
            </sp>
            <sp who="SDZ7:KlampferKsenija">

               <speaker>MAG. KSENIJA KLAMPFER:</speaker>

               <p>Hvala za besedo. Spoštovani poslanke in poslanci!</p>
               <p>Državni svet Republike Slovenije je na svoji 33. izredni seji 21. novembra 2017
               izglasoval zahtevo, da Državni zbor Republike Slovenije ponovno odloča o Zakonu o
               spremembah in dopolnitvah Zakona o financiranju občin. Iz obrazložitve zahteve
               izhaja, da se Državni svet Republike Slovenije ne strinja s predlaganim besedilom,
               ker da je bil pripravljen brez analiz, da se nanaša na fiktivne občine, da niso jasno
               določene naloge, ki se upoštevajo pri določitvi preteklih izdatkov občin, ter da se
               povečuje razkorak med glavnim mestom in ostalimi mestnimi občinami.</p>
               <p>Vlada je v svojem pisnem stališču poudarila, da navedbe iz obrazložitve zahteve niso
               utemeljene. Novela zakona je nastala prav zaradi večletnega spremljanja učinkov
               predpisa, ki je bil sprejet pred desetimi leti. Te analize so pokazale, da je treba
               izboljšati sedanji model izračuna povprečnine in primerne porabe občin ter pri tem
               upoštevati podatke o realnih stroških občin. Spremembe, ki jih prinaša predlog
               zakona, sledijo ugotovitvam omenjenih analiz. Sistem razdelitve dohodnine kot
               primarnega vira za financiranje obveznosti in nalog občin skozi primerno porabo bo
               tako bolj pravičen in bo bolje kot doslej odražal dejanske obveznosti občin. Novela
               zakona sledi tudi ugotovitvam Računskega sodišča iz letošnjega junija in Ustavnega
               sodišča iz lanskega novembra, tako da v kombinaciji s področnimi zakoni in
               podzakonskimi predpisi nedvoumno določa obvezne naloge občin. Novela hkrati sledi
               večkratnim ugotovitvam Ustavnega sodišča, da mora biti sistem financiranja občin
               naravnan na tako imenovano abstraktno občino, saj je le na ta način mogoče določiti
               objektiven in univerzalen način financiranja občin. Novela prav tako določa, da se
               pri postopku določanja višine povprečnine upoštevajo makroekonomske javnofinančne
               okoliščine blaga in javnega financiranja. Hkrati bolj pregledno določa vlogo in
               sodelovanje združenj občin pri postopku sklenitve dogovora o višini povprečnine.
               Novela bo hkrati prispevala k bolj poglobljenemu medobčinskemu sodelovanju občin, saj
               uvaja spodbujevalne ukrepe za proučevanje večjega števila občin z več skupnimi
               nalogami, ki jih sofinancira država. Pri pripravi konkretnih besedil členov je
               predlagatelj v največji meri vključil tudi predlog združenj občin, tako pri določanju
               višine povprečnine, pri sofinanciranju skupnih občinskih uprav in pri določitvi
               predhodnega obdobja, v katerem bodo dosegli najvišji odstotek sofinanciranja
               občinskih investicij, ki jih predvideva zakon.</p>
               <p>Računsko sodišče Republike Slovenije je pred nekaj dnevi, točneje, 22. novembra
               2017, objavilo porevizijsko poročilo po opravljeni reviziji primarne porabe občin za
               leti 2014 in 2015 iz junija letos. Popravljalne ukrepe Vlade, Ministrstva za javno
               upravo in Ministrstva za finance, je ocenilo kot zadovoljive. Poročilo potrjuje, da
               je predlagatelj novele Zakona o financiranju občin sledil revizijskim ugotovitvam.
               Vlada hkrati ugotavlja, da je revizija pomembno prispevala k boljšim zakonodajnim
               rešitvam, ki se nanašajo na sistem financiranja občin.</p>
               <p>Na podlagi navedenih razlogov Vlada Republike Slovenije predlaga Državnemu zboru
               Republike Slovenije, da Predlog zakona o spremembah in dopolnitvah Zakona o
               financiranju občin sprejme.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo dajem predstavnikom poslanskih skupin za predstavitev stališč. Gospod Zvonko
               Lah bo predstavil stališče Poslanske skupine Nove Slovenije – krščanskih demokratov.
           </p>
            </sp>
            <sp who="SDZ7:LahZvonko">

               <speaker>ZVONKO LAH (PS NSi):</speaker>

               <p>Spoštovani predsedujoči, kolegice in kolegi!</p>
               <p>Prav neverjetno je, kako zlahka Vlada zavrača vse argumente Državnega sveta
               Republike Slovenije. Edini cilj je, kot kaže, prepričati samo sebe, da Zakon o
               financiranju občin občinam prinaša boljše in pravičnejše financiranje njihovih nalog.
               Prepričuje nas, kako so ravno večje občine na slabšem, ker imajo več starejših
               prebivalcev in več mlajših in imajo zato večje stroške za socialno varstvo in
               predšolsko vzgojo. Kaj pa manjše občine, tiste z velikim številom kilometrov lokalnih
               cest in neurejeno komunalno infrastrukturo? Vlada očitno pozablja, da govorimo o
               sistemskem zakonu, ki skupaj z Zakonom o lokalni samoupravi predstavlja temelj
               delovanja občin, in pozablja na dejstvo, da se je obseg nalog nenehno povečuje,
               sredstva za njihovo delovanje pa se konstantno znižujejo. Če upoštevamo dejstvo, da
               je povprečnina že pred štirimi leti znašala 536 evrov, ne moremo govoriti, da se
               povprečnina zvišuje tako, kot trdi Vlada, naslednje leto bo namreč komaj ujela višino
               nekdanje povprečnine, ki je bila v vmesnem obdobju močno zmanjšana.</p>
               <p>V Novi Sloveniji bomo tudi tokrat zakonu nasprotovali in lahko le ponovimo naše
               stališče, da gre za nerazumno nasprotovanje vsem reprezentativnim združenjem občin,
               Državnemu svetu, pozicijskim poslancem in navsezadnje občanom. Kljub temu stališče
               Vlade in koalicije ostaja nespremenjeno, celo več, trdijo, da je zakon rezultat
               večletnega preverjanja učinkov veljavnega zakona in da bo prispeval k poglobljenemu
               medobčinskemu sodelovanju občin, ker uvaja spodbujevalne ukrepe za vključevanje več
               občin z več skupnimi nalogami. Seveda, saj bo s takšnimi ukrepi občine dobesedno
               prisilila, da se združujejo.</p>
               <p>Takšno pojmovanje lokalne samouprave je po našem mnenju zgrešeno in ne vodi k
               enakomernemu regionalnemu razvoju države. Kako lahko trdite, da sprememba zakona za
               občine prinaša pravičnejše financiranje, ko bo pa kar 145 občin dobilo manj denarja,
               v povprečju za okrog 2 %, medtem ko bo na boljšem le 67 občin? Seveda bodo to le
               večje občine, ki bodo prejele v povprečju manj kot 1 % več sredstev. Torej bo več
               občin prejelo manjše zneske povprečnine in za večino občin ta sprememba zakona
               prinaša velik minus. Če pogledamo samo primere: Mestna občina Ljubljana bo prejela 2
               milijona 108 tisoč več, Mestna občina Maribor bo prejela 571 tisoč več. Kaj pa tiste
               male občine, ki bodo prejele več kot 2 % manj kot do zdaj? To so občine Loška dolina,
               Luče, Oplotnica, Ribnica na Pohorju, Osilnica in recimo Žužemberk, ki ima verjetno od
               vseh občin v Suhi krajini, ker je na kraškem področju, najbolj neurejeno vodooskrbo
               od vseh občin v Sloveniji. To so rezultati tega zakona. Po drugi strani pa bo Mestna
               občina Ljubljana iz naslova, da upravlja specifične naloge kot glavno mesto,
               pridobila kar 3,3 milijona več. In ne pozabimo, da je te naloge opravljala tudi do
               sedaj, obseg vseh teh nalog se ni povečal, povečala se je višina sredstev, ki jih bo
               Ljubljana dobila na račun drugih občin.</p>
               <p>Z vsako spremembo Zakona o financiranju občin se položaj slovenskih občin slabša. Če
               se bo takšen trend nadaljeval, bodo kmalu izničeni vsi pozitivni učinki, ki jih je po
               letu 1995 prinesla nova lokalna samouprava, predvsem občinam na podeželju, ki so z
               osamosvojitvijo dokazale, da znajo in zmorejo bolje gospodariti s svojim prostorom
               kot v nekdanjih skupnih občinah, ki so vsa sredstva večinoma namenjala razvoju samih
               centrov.</p>
               <p>V Novi Sloveniji bomo tudi v ponovnem odločanju o zakonu, sprejetju le-tega
               nasprotovali.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Franc Trček bo predstavil stališče Poslanske skupine Levica.</p>
               <p>Izvolite.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS Levica):</speaker>

               <p>Hvala za besedo, lep pozdrav vsem skupaj!</p>
               <p>Da se bo zgodilo današnje ponovno odločanje o noveli Zakona o financiranju občin, je
               bilo pravzaprav jasno že ob vložitvi predloga v zakonodajni postopek. Zakaj? Kopica
               negativnih mnenj, nasprotovanje občin, pomanjkanje dialoga. Vse to je, žal, ustaljena
               praksa te in tudi številnih preteklih vlad. Namesto nujno potrebne reforme lokalne
               samouprave vsako leto ob sprejemanju proračunskih dokumentov vlada tik pred zdajci
               išče možne rešitve. Motiv za te rešitve pa ni razvoj lokalne samouprave, ampak je
               izključno finančni oziroma proračunski in največkrat še vedno varčevalno zavozlan. Že
               v prejšnjih fazah obravnave smo opozarjali, da je poseg v financiranje občin brez
               kakršnekoli resne analize najmanj neresen in seveda tudi škodljiv. Imamo revizijsko
               poročilo računskega sodišča. Dobro vemo, kjer so največje anomalije sistema, a kljub
               temu se ministrstvo ni lotilo resne reforme, še mini reforme ne. Nejasen postopek
               določitve povprečnine, nejasno določene naloge občin, nejasen vrstni red aktivnosti,
               sistem ne upošteva vseh pomembnih dejavnikov, povprečnina se določa in ne izračunava,
               ministrstvo ne izvaja ustreznih analiz. To je le nekaj ključnih ugotovitev, ki so
               zapisane v revizijskem poročilu Računskega sodišča. Nič od tega se s predlagano
               novelo ne rešuje. Pravzaprav resne debate o lokalni samoupravi in njenem financiranju
               v tem mandatu resorno ministrstvo sploh ni odprlo. Obravnavali smo sicer tako
               imenovano Strategijo razvoja lokalne samouprave, ki jo težko poimenujemo strategija.
               V njeno pripravo niso bili vključeni številni poznavalci lokalne samouprave, čeprav
               sta tako minister kot Vlada trdila nasprotno. A že iz korakov, ki jih ministrstvo
               naredilo po njenem sprejetju, je bilo jasno, da bodo v njej predvidene rešitve v
               bistvu ostale le črka na papirju.</p>
               <p>Eden izmed korakov v napačno smer so tudi spremembe zakona o financiranju občin.
               Predlog ne rešuje ključnih problemov, ki jih je izpostavilo Računsko sodišče, ki jih
               izpostavljajo župani, ki jih izpostavljamo poznavalci problematike. Prav tako ne
               odpravlja anomalij, ki obstajajo znotraj sistema financiranja. Razkorak med obsegom
               nalog, dejanskimi stroški ter večino povprečnine je vedno večji. Naloge občin so
               vedno bolj razvejane in vsekakor potrebne podrobne analize, na kar sem v imenu Levice
               opozarjal cel mandat. Resnih pogovorov na temo dvotirnosti, da ali ne, regije, da ali
               ne oziroma koliko, v tem mandatu ni bilo. Imamo dobre prakse reform lokalne
               samouprave iz tujine. Ponovno imamo samostojno ministrstvo za javno upravo. Med
               mandatom te vlade in koalicije ni bilo lokalnih volitev, skratka, pravzaprav so bili
               v tem mandatu izpolnjeni vsi predpogoji za pripravo resnih izhodišč za reformo. A
               kljub temu se ni zgodilo nič. Problemi ostajajo, le še poglabljajo se z vsako
               spremembo zakona in sprejetim proračunom. Tudi obravnave sprememb v praksi večinoma
               ne pomenijo nič dobrega.</p>
               <p>Zaradi tega bomo v Levici tudi ob ponovnem odločanju nasprotni. In človek se nekako
               vpraša, ali ljudje, ki se ukvarjajo s to problematiko na vladni strani, pa tudi
               ljudje iz koalicije, ki zagovarjajo tovrstne nerešitve, ali ti ljudje niso občani in
               občanke kot velika večina nas. Človek pogosto dobi občutek, da res niso. Hvala za
               besedo.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Alenka Bratušek bo predstavila stališče Poslanske skupine nepovezanih
               poslancev.</p>
               <p>Izvolite.</p>
            </sp>
            <sp who="SDZ7:BratušekAlenka">

               <speaker>MAG. ALENKA BRATUŠEK (PS NP):</speaker>

               <p>Hvala in lep pozdrav vsem, spoštovani kolegice in kolegi!</p>
               <p>V naši poslanski skupini tako kot prvič tudi tokrat večinsko ne bomo podprli Zakona
               o financiranju občin. Zakaj? Zato, ker ne rešuje osnovnih problemov in dilem, zato
               ker ne rešuje tega, kar je izpostavilo Računsko sodišče, in predvsem zato, ker ni v
               najmanjšem delčku usklajeno s tistimi, na katere se nanaša, to je z občinami. Občinam
               se vedno znova nalagajo nove dodatne obveznosti, sicer bo to predlog naslednjega
               zakona, o katerem tudi odločamo, stvari pa se ne rešuje. In sprejemati tako pomemben
               zakon brez soglasja tistih, na katere se nanaša, po naši oceni, ni sprejemljivo.</p>
               <p>Zato še enkrat, v naši poslanski skupini tako kot prejšnjič tudi tokrat večinsko
               zakona ne bomo podprli.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. László Göncz bo predstavil stališče Poslanske skupine italijanske in madžarske
               narodne skupnosti.</p>
               <p>Izvolite.</p>
            </sp>
            <sp who="SDZ7:GönczLászló">

               <speaker>DR. LÁSZLÓ GÖNCZ (PS IMNS):</speaker>

               <p>Hvala lepa za besedo, gospod podpredsednik. Lep pozdrav vsem prisotnim!</p>
               <p>Zakon o financiranju občin bova poslanca italijanske in madžarske narodne skupnosti
               podprla, ker kljub vsem izrečenim kritikam le vsebuje nekatere določbe, ki so
               pomembne za delovanje občin.</p>
               <p>Seveda bi bila tudi midva bolj zadovoljna, če bi izvršna veja oblasti uspela še bolj
               zbližati stališča z občinami glede povprečnine ter nekaterih drugih odprtih vprašanj,
               hkrati pa se tudi zavedava, da celovitega konsenza pri tem vprašanju verjetno nikoli
               ne bo. Zaradi tega bi bilo zaželeno, da v bližnji prihodnosti pride do političnega
               konsenza glede regionalne organiziranosti v Sloveniji, kar bi predvsem z boljšo
               sistemsko opredelitvijo pristojnosti lahko vsaj nekoliko pripomoglo tudi k ureditvi
               financiranja lokalnih skupnosti.</p>
               <p>Za obe narodni skupnosti je pa sprejetje tega zakona pomembno, saj uvaja pomembno
               novost, ki vsebuje določbo, ki omogoča možnost neposrednega financiranja občinskih
               samoupravnih narodnih skupnosti. Dosedanji sistem njihovega financiranja ni omogočal.
               Novouvedena zakonska določba v zvezi s financiranjem občinskih samoupravnih narodnih
               skupnosti je nastala na osnovi dogovora med italijansko in madžarsko narodno
               skupnostjo ter seveda pristojnim vesoljem izvršne veje oblasti. Najvažnejši argument
               glede možnosti neposrednega financiranja občinskih narodnih skupnosti je, da so
               omenjene organizacije osebe javnega prava, njihovo delovanje in programi pa se
               financirajo neposredno iz državnega proračuna. Pogojnik v zakonski določbi se nanaša
               na to, da se možnost neposrednega financiranja občinskih samoupravnih narodnih
               skupnosti izvaja le, če se bodo za to obliko v sodelovanju in soglasju z občino same
               tako odločile. Z vidika državnega proračuna pa sprejetje omenjene določbe ne
               predstavljam dodatne obremenitve. Razmerje med višino proračunskih sredstev, ki so
               namenjena za delovanje in programe samoupravnih narodnih skupnosti ter za dvojezično
               poslovanje občin, bo določeno v uredbi vlade. Tisti del sredstev, ki je namenjen za
               dvojezično poslovanje občin, se bo še naprej neposredno nakazoval občinam v skladu s
               kriteriji omenjene vladne uredbe.</p>
               <p>Na koncu je vsekakor pomembno poudariti, da bo sprejetje tega zakona zagotovljeno,
               da bodo v postopku odločanja oziroma pri sami razdelitvi namenskega državnega
               denarja, ki se zagotavlja izrecno v prid ohranjanja in razvoja italijanske in
               madžarske narodne skupnosti, legitimne tudi občinske organizacije oziroma bodo le-te
               enakovreden partner v tem postopku.</p>
               <p>Torej, kot sem že rekel, bova zakon podprla.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Jani Möderndorfer bo predstavil stališče Poslanske skupine Stranke modernega
               centra.</p>
               <p>Izvolite.</p>
            </sp>
            <sp who="SDZ7:MöderndorferJani">

               <speaker>JANI (JANKO) MÖDERNDORFER (PS SMC):</speaker>

               <p>Spoštovani!</p>
               <p>Smo pred zakonom, o katerem smo že odločali in tudi odločili, da je dober in
               primeren. Seveda je Državni svet na podlagi svoje legitimne in zakonske pravice
               odločil, da bomo danes odločali tudi o vetu. Pa vendar, govori predvsem o razlogih,
               da se je odločil za ta veto zato, ker v resnici nismo spoštovali in sprejeli vseh
               predlogov Državnega sveta. Nikoli v nobenem zakonu Državni zbor ni spoštoval in
               sprejel vseh predlogov, kajti seveda vsi predlogi morajo sovpadati z nekim konceptom
               in z nekim političnim in seveda tudi usmeritvijo, na podlagi katere se zakon tudi
               sprejema. Vendar pa je bilo sprejetih kar nekaj velikih dopolnil, ki so sprejemljiva
               z veliko večino občin. Nekateri ste danes o tem razpravljali, jaz pa bom omenil vsaj
               tri – SMC, Desus in SD so skupaj s svojimi dopolnili, v amandmajski obliki seveda,
               dopolnili tri ključna dopolnila, ki so zelo pomembna. Podatke, ki jih potrebuje za
               izračun povprečnin stroškov občinskih nalog združenih občin, lahko posredujejo že do
               1. julija, kar prej seveda ni bilo mogoče. Predlog zakona se dopolnjuje z določbami,
               ki se vežejo na sredstva za sofinanciranje investicij, tako jih bodo občine lahko
               porabile tudi za plačilo DDV. Tretjič, odpravlja se zgornja omejitev skupnih sredstev
               za sofinanciranje skupnih občinskih uprav iz državnega proračuna. In kar je bolj
               pomembno, več kot ena tretjina občin bo bistveno več sredstev prejelo kot danes,
               večina teh približno enako, le manjša skupina občin, na podlagi ugotovljenih dejstev,
               manj sredstev. Prepričan sem, da smo v Državnem zboru skupaj ocenili, da nimamo
               skupnega imenovalca za vse občine, kajti ne glede na naloge, ki jih imajo lokalne
               skupnosti, tudi niso vse občine enako in kvalitetno obremenjene. Zato bomo v SMC
               zakon ponovno podprli in smatramo, da je zakon smiseln in da se ga tudi uporablja na
               takšen način, kot je predlagan.</p>
               <p>Naj pa na koncu poudarim, Zakon o financiranju občin je eden tistih zakonov, ki se
               bodo še spreminjali; seveda se bo spreminjal tudi zato, ker je vedno bolj jasno, da
               avtonomnost lokalnih skupnosti lahko pripoznamo samo na podlagi tega, koliko sredstev
               dobijo. Vendar je sredstev toliko, kolikor jih imamo na razpolago. In danes imamo
               takšen izračun, ki ga v danih možnostih lahko tudi podpremo.</p>
               <p>V SMC bomo zakon podprli.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Tomaž Lisec bo predstavil stališče Poslanske skupine Slovenske demokratske
               stranke.</p>
            </sp>
            <sp who="SDZ7:LisecTomaž">

               <speaker>TOMAŽ LISEC (PS SDS):</speaker>

               <p>Hvala, podpredsednik, za besedo.</p>
               <p>Spoštovana predstavnika ministrstva, kolegice in kolegi, lep pozdrav!</p>
               <p>V Poslanski skupini SDS tudi tokrat Zakona o financiranju občin ne bomo podprli.</p>
               <p>Še več, od zadnjega glasovanja, torej nasprotovanja Poslanske skupine SDS, je na
               plano prišlo še več podatkov, ki nas prepričujejo v razmišljanju, da je že sama
               filozofija tega zakona popolnoma zgrešena. Dovolite za uvod citat predlagatelja,
               torej Vlade: <q>»Analize so pokazale, da je v prihodnje treba izboljšati zdajšnji model
               izračuna povprečnine.«</q> Po naših podatkih pa ni novejših analiz, vsaj slišali nismo za
               njih, ki bi bile mlajše od pet let. Torej, predlagatelj je rekel, da je v prihodnje
               treba izboljšati zdajšnji model izračuna povprečnine. Spoštovani, sprašujem vas:
               Kakšen je ta boljši model izračuna povprečnine, kjer so občine na slabšem? Seveda pa
               nas ne čudi, da je zakon tako slab, kajti če področje lokalne samouprave kreira
               stranka, ki nima županov, potem vemo, da imamo na tem področju narobe svet. In medtem
               ko se Vlada hvali, kako je super ta zakon, ki, upamo, bo danes doživel zaušnico,
               dovolite citiranje Združenja mestnih občin, Skupnosti občin in Združenja občin
               Slovenije, citiram: <q>»Področje financiranja lokalne samouprave je v zaskrbljujočem
               stanju. Višina povprečnine občinam še zdaleč ne pokriva stroškov z zakonodajo
               določenih nalog. Za zakonito izvajanje nalog morajo občine prerazporejati sredstva,
               ki bi jih nujno morale nameniti za vzdrževanje in gradnjo komunale, šolske in
               predšolske, kulturne, športne in druge infrastrukture.«</q> Toliko o tem, kako je ta
               zakon usklajen. Še več, Vlada marsikdaj ponavlja, kako se je treba dogovarjati in je
               treba spoštovati dogovore. Tu pa se je Vlada le malenkostno dogovarjala in to s figo
               v žepu, nobenega sklepa ni sprejetega. Zakaj? Še enkrat citiram predstavnike
               omenjenih združenj: <q>»Kljub dobronamernim poskusom pri iskanju vseh vzdržnih
               kompromisov je prevladal predvsem argument moči in uskladitev ni bila možna oziroma
               lahko izpostavimo, da s strani Vlade ni bil niti izražen interes v smeri iskanja
               konstruktivnih rešitev.«</q> In medtem ko se Vlada hvali, kako je dober zakon, medtem ko
               smo poslanci opozicije in predstavniki občin opozarjali, da ni nobenih analiz, ki bi
               reševale vprašanje povprečnine in primerne porabe, in ko smo le določeni poslanci
               opozarjali, kako je zgrešena ukinitev indeksacije, dobimo kot finančne posledice samo
               ukinitev indeksacije. Citiram: <q>»Zmanjšanje povprečnine z novelo Zakona o financiranju
               občin na račun ukinitve revalorizacije znaša 40 milijonov letno.«</q> Toliko o tem, kako
               je tej Vladi in tej koaliciji do lokalne skupnosti, in verjetno bomo pri sprejemanju
               proračunov za leto 2018, za 2019 v posameznih občinah slišali glasne vzklike
               svetnikov o vsaki občini iz SMC, kolikor jih pač imate, SD in Desusa, kako mora
               država pomagati občinam, država pa nasprotuje aktivni vlogi lokalne samouprave. Še
               več, še tisto, kar je dobrega, torej, da bi počasi zviševalo sofinanciranje
               investicij se, citiram: <q>»… to sprošča zelo po polžje do leta 2024«</q>, ko bo vsaj še en
               in pol mandata poslancev mimo.</p>
               <p>Skratka, ta zakon namesto resnega vprašanja o razvoju samouprave prinaša
               centralizacijo, ta zakon sledi tistemu, kar je ta koalicija napisala pri Strategiji
               razvoja lokalne samouprave, to pa sta dve zadevi: popolna odsotnost zdrave razumske
               prakse s področja lokalne samouprave in protiustavno delovanje. V ustavi ima področje
               lokalne samouprave svoje poglavje, vi pa ga želite s takšnim zakonom, kot je danes,
               počasi ukiniti.</p>
               <p>Kot rečeno, v Poslanski skupini SDS smo proti takšnemu zakonu o financiranju občin
               in smo proti ponovnemu uvajanju centralizacije na področju lokalne samouprave.
               Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Benedikt Kopmajer bo predstavil stališče Poslanske skupine Demokratične
               stranke upokojencev Slovenije.</p>
               <p>Izvolite.</p>
            </sp>
            <sp who="SDZ7:KopmajerBenedikt">

               <speaker>BENEDIKT KOPMAJER (PS DeSUS):</speaker>

               <p>Hvala lepa, gospod podpredsednik. Lep pozdrav predstavnikom Vlade, predstavniku
               Državnega sveta, kolegicam in kolegom!</p>
               <p>Dovolite mi, da še enkrat naštejem razloge, zakaj bomo v Poslanski skupini Desus
               predlog zakona ponovno podprli.</p>
               <p>Revizija Računskega sodišča je namreč opozorila, da financiranje občin ne poteka
               optimalno, predpisi so pomanjkljivi, analize pa so pokazale, da so premalo upoštevani
               dejavniki, kot so raznolikost občin, vpliv najrazličnejših scenarijev in ne nazadnje
               javnih financ. Za postopek določanja povprečnine niso bile jasno določene naloge,
               kateri stroški se upoštevajo za določitev povprečnine, prav tako tudi ne sam postopek
               določitve povprečnine. Občine poleg tega več kot 80 % stroškov ustvarjajo le znotraj
               zgolj 7 od skupno 21 programskih področij, in sicer izobraževanja, delovanja organov
               občine, prometa, družbenih dejavnostih, socialnega varstva, urejanja prostora in
               komunalnih zadev. Od povprečja odstopa skupina občin z visokem deležem starejših, tu
               izstopajo stroški socialnega varstva, in z visokim deležem mlajših zaradi stroškov
               predšolske vzgoje.</p>
               <p>Novela Zakona o financiranju občin bo s svojimi spremembami prispevala k večji
               odvisnosti višine primerne porabe od demografske strukture posamezne občine, kar v
               Poslanski skupini Desus podpiramo. Novela prispeva tudi h krepitvi medobčinskega
               sodelovanja, saj uvaja spodbujevalne ukrepe za vključevanje večjega števila občin z
               več skupnimi nalogami, ki jih sofinancira država. To se nam zdi korak v pravo smer,
               odpravlja se inflacija kot pomembna sprememba pri izračunu primerne porabe občin.
               Vštevanje inflacije pri javnih sredstvih namreč iz zakonodaje izginja, v konkretnem
               primeru naj bi sedanja rešitev zgolj umetno dvigovala osnovo za financiranje občin.
               Finančni učinek te spremembe naj bi bil nevtralen, na eni strani bo povečal ostanek
               dohodnine, ki pripada državi, vendar bo na drugi strani povečal potrebo po finančni
               izravnavi.</p>
               <p>Spoštovani, v Poslanski skupini Desus se zavedamo, da obstoječi zakon ne sledi več
               realnim potrebam in okoliščinam na terenu, zato bomo novelo zakona zaradi vsega tega
               in naštetega ponovno podprli. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ponovno odločanje o
               navedenem zakonu bomo opravili danes, 15 minut po prekinjeni 2. točki dnevnega reda.</p>
               <p>S tem prekinjam 1. točko dnevnega reda.</p>
               <p>Prehajamo na <title>2. TOČKO DNEVNEGA REDA, TO JE NA PONOVNO ODLOČANJE O ZAKONU O
                  IZVRŠEVANJU PRORAČUNOV REPUBLIKE SLOVENIJE ZA LETI 2018 IN 2019.</title>
               </p>
               <p>Državni svet je na 33. izredni seji 21. novembra 2017 zahteval, da Državni zbor na
               podlagi tretje alineje prvega odstavka 97. člena Ustave Republike Slovenije pred
               razglasitvijo ponovno odloča o Zakonu o izvrševanju proračunov Republike Slovenije za
               leti 2018 in 2019.</p>
               <p>Za obrazložitev zahteve dajem besedo predstavniku Državnega sveta gospodu Milanu
               Ozimiču.</p>
               <p>Izvolite, gospod Ozimič.</p>
            </sp>
            <sp who="SDZ7:OzimičMilan">

               <speaker>MILAN OZIMIČ:</speaker>

               <p>Hvala za besedo, gospod predsedujoči.</p>
               <p>Državni svet že v okviru zakonodajnega postopka sprejemanja Zakona o izvrševanju
               proračunov Republike Slovenije za leti 2018 in 2019 ni podprl predloga zakona, saj
               predlagana višina povprečnine ne zagotavlja primernega financiranja slovenskih občin
               oziroma financiranja zakonskih nalog ter nujno potrebnih investicij in tudi ne sledi
               gospodarski rasti. Pravzaprav je to razlog, ki ga že med sprejemanjem ZIPRS-ov v
               preteklih letih ali pa njihovega spreminjanja Državni svet na podlagi opredelitev
               Združenj občin ves čas poudarjamo, in seveda se v vseh teh zadnjih letih na tem
               področju v pristopu in določanju povprečnine pač ni nič spremenilo. V praksi pa to
               pomeni, da občine tista sredstva, ki so namenska, njihova lastna za urejanje predvsem
               stvari na komunalnem razvoju, namenskih sredstev pri opremljanju stavbnih zemljišč
               ali kakšnih drugih lastnih prihodkov, morajo namenjati za pokrivanje zakonsko
               določenih nalog, ki jih je predpisala država, da jih morajo občine izvrševati, in ta
               sredstva za njihovo pokrivanje ne zadoščajo. To pomeni neposredno najedanje razvoja
               občin in zmanjševanja nivoja zadovoljevanja nalog, ki jih občine za svoje občane
               morajo opravljati. Nenehno ponavljanje, predlagatelj, Vlada in na koncu tudi Državni
               zbor, ki proračun in Zakon o izvrševanju sprejme, je na nek način pri tem določanju
               in neuspešnem pogajanju z občinami pač vedno sledil argumentom, ki jih je navajala
               Vlada. Ti pa niso bili stvarni, nikdar, vedno je pač uporabljala argumente: <q>»Občine
               imajo na računih dovolj sredstev in njihovo financiranje je primerno.«</q> Pa še zdaleč
               to ne drži, ker se pač občine v svojem poslovanju morajo obnašati kot dober gospodar
               in ne morejo preko tistega, kar so seveda dolžne plačevati do javnih zavodov na
               področju šolstva, do socialnih transferjev in vseh tistih nalog, ki jih imajo. Drugič
               so investicijski ciklusi občin pač takšni, da se investicije odvijajo proti koncu
               leta, da je poraba pravzaprav lahko že izvršena, ni pa še plačana. In seveda je ta
               slika popolnoma nerealna, ampak vedno je prevladal ta argument, da so občine so
               primerno in zadostno financirane.</p>
               <p>Veto v Državnem svetu je seveda posledica tega, ker tam pač podrobno poznamo
               problematiko občin. Konec koncev, argumenti prihajajo od zelo reprezentativnih,
               kompetentnih predstavnikov, to je županov, občinskih svetnikov in sploh tistih, ki
               delujejo na področju lokalne samouprave. Tam se skriva mnogo stvari, ki so pretežnim
               opazovalcem ali pa vidiku obravnavane problematike iz nekega centra in iz pozicije
               moči neznane ali jih pa lahko brez slabe vesti in korektnosti tudi zaobidejo.</p>
               <p>Očitek je tudi, da zdajšnja povprečnina nič ne izboljšuje tega stanja, čeprav je
               napravljen korak naprej in je nenehno opozarjanje. Seveda si ne predstavljamo, da bo
               ta veto zrušil proračun, ker je to pač za državo prepomemben dokument, ampak
               opozorilo bi pa vsaj veljalo vzeti dokaj resno, ker problematika, kot vidimo, se tudi
               v drugih zakonih podobna obravnava in obravnava na enak način kot tukaj. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Zahtevo je obravnaval Odbor za finance in monetarno politiko kot matično delovno
               telo. Za predstavitev mnenja odbora dajem besedo podpredsednici, gospe Vojki Šergan.</p>
               <p>Izvolite.</p>
            </sp>
            <sp who="SDZ7:ŠerganVojka">

               <speaker>VOJKA ŠERGAN (PS SMC):</speaker>

               <p>Hvala za besedo. Spoštovani predstavniki ministrstva, Državnega sveta, kolegice in
               kolegi!</p>
               <p>Odbor za finance in monetarno politiko je na 86. seji 24. 11. 2017 kot matično
               delovno telo obravnaval zahtevo Državnega sveta, da Državni zbor ponovno odloča o
               Zakonu o izvrševanju proračunov Republike Slovenije za leti 2018 in 2019, ker ga je
               Državnemu zboru predložila Vlada in ga je Državni zbor sprejel na 35. seji 16. 11.
               2017.</p>
               <p>Seji odbora so prisostvovali predstavnice in predstavniki Državnega sveta,
               Ministrstva za finance in Zakonodajno-pravne službe.</p>
               <p>Uvodoma je poročevalec Državnega sveta v imenu predlagatelja obrazložil zahtevo
               Državnega sveta za ponovno odločanje o zakonu ter predstavil ključne argumente.
               Poudaril je, da so razlogi za zahtevo po ponovnem odločanju podobni kot v
               preteklosti, saj gre za nestrinjanje z načinom in višino financiranja občin, kar
               vpliva na izvajanje zakonsko določenih nalog in s tem na življenje občanov ter tudi
               na investiranje v občinah. Predstavnica ministrstva je predstavila pisno mnenje ter
               ob tem poudarila, da se povprečnina vsako leto povečuje ob upoštevanju fiskalnih
               zavez, zato meni, da naj Državni zbor zakon ponovno podpre. Povedala je, da je
               dogovor z občinami težko doseči ob upoštevanju makroekonomskih razmer in konsolidacij
               javnih financ. Poudarila je potrebno po učinkovitosti in gospodarnosti občin ter
               opozorila, da če predlog zakona ne bo dobil ponovne podpore, bodo občine po že
               veljavnem ZIPRS dobile za 30 milijonov manj sredstev. V nadaljevanju je predstavnica
               Zakonodajno-pravne službe v dopolnitvi obrazložitvi mnenja pojasnila, da se navedbe
               Državnega sveta v zahtevi za ponovno odločanje nanašajo na vprašanja, ki so povezana
               s presojo vsebinske primernosti ureditve, do katerih se služba ne more opredeliti,
               saj presegajo okvir nalog, ki jih službi nalaga Poslovnik Državnega zbora.</p>
               <p>V razpravi so bila mnenja članic in članov odbora glede ustreznosti Zakona o
               izvrševanju proračuna Republike Slovenije za 2018 in 2019 različna. Izpostavljeno je
               bilo dejstvo, da dogovor z občinami ni bil dosežen, da se občinam s tem, ko se v
               ZIPRS ureja višina povprečnine, jemlje avtonomija, ki jim pripada po ustavi ter da je
               treba to urediti v sistemskem zakonu. Opozorjeno je bilo na vlogo občin pri
               zagotavljanju kvalitete življenja občanov ter pri investicijah z evropskimi sredstvi.
               Omenjeno je bilo, da sredstva, ki so namenjena občinam, še niso na višini brezkrizne
               ravni ter da bi bilo treba ovrednotiti naloge občinam s primernimi utežmi, saj se
               občine med seboj zelo razlikujejo. Izpostavljeno je bilo tudi vprašanje prevelike
               centralizacije Slovenije ter opozorjeno, da je lokalna samouprava temelj demokracije
               ter da je samostojnost občine določena z ustavo in da morajo biti za zakonsko
               določene naloge zagotovljena sredstva. V razpravi pa je bilo povedano, da brez
               podpore predlaganemu zakonu ni izvrševanje proračuna v celoti in da je problem
               drugje, namreč v sistemskem zakonu, ki ureja financiranje občin. Prav tako je bilo
               opozorjeno, da je trend povprečnin občinam v rasti, saj od leta 2016, ko je bila
               povprečnina 522 evrov, za leto 2018 predvidena povprečnina v višini 551 evrov in za
               leto 2019 v višini 558 evrov. To so zgodovinsko najvišja sredstva za povprečnino
               doslej. Opozorjeno je bilo tudi na dejstvo, da mora biti vlada pripravljena na
               naslednjo krizo, zato mora slediti fiskalnemu okviru in javnofinančni konsolidaciji.
               Povedano je bilo, da povprečnina znaša približno 50 % vseh sredstev občine ter da je
               za to manevrskega prostora za investicije dovolj. Dejstvo je tudi, da imajo vse
               občine skupaj za 114 milijonov presežka v tem letu.</p>
               <p>Po opravljani razpravi je odbor z večino glasov vseh članov, 11 za in 2 proti,
               sprejel naslednje mnenje: <q>»Zakon o izvrševanju proračunov Republike Slovenije za leti
               2018 in 2019 je ustrezen.«</q> Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mnenje Vlade kot predlagateljice zakona bo obrazložil gospod Tilen Božič, državni
               sekretar na Ministrstvu za finance.</p>
               <p>Izvolite.</p>
            </sp>
            <sp who="SDZ7:BožičTilen">

               <speaker>TILEN BOŽIČ:</speaker>

               <p>Hvala za besedo, predsedujoči. Spoštovane poslanke, spoštovani poslanci!</p>
               <p>Iz obrazložitve odložilnega veta izhaja, da so Združenja občin med pogajanjem
               opozarjala na potrebo po določitvi povprečnine v višini, ki zagotavlja pokritje
               stroškov zakonskih nalog, kar bi po predlogu Združenja občin Slovenije pomenilo 609
               evrov za leto 2018 oziroma 616 evrov za leto 2019. Zakonodajalec pa je na predlog
               Vlade določil povprečnino za financiranje primerne porabe v višini 551 evrov za leto
               2018 oziroma 558 evrov za leto 2019.</p>
               <p>Državni svet poudarja, da se povprečnina za prihodnji dve leti sicer povečuje v
               primerjavi z letošnjim letom, vendar še zdaleč ne dosega višine, ki jo predvideva
               zakon, ki ureja financiranje občin, ter tudi da tako določena povprečnina ne zadošča
               za pokrivanja povečanih stroškov, ki so jih občine dolžne pokriti na račun
               zmanjšanjih investicij. Razkorak med pripadajočimi sredstvi in potrebami lokalnega
               okolja naj bi imel dolgoročne posledice, saj bodo zaradi sedanjih premajhnih
               investicijskih vlagaj potrebni še toliko večji vložki v prihodnosti. Nadalje iz
               obrazložitve veta izhaja tudi, da določanje dodatnih obveznosti občin, brez
               zagotavljanja zadostnega obsega finančnih sredstev, vodi v slabitev finančne
               avtonomije občin in siceršnje avtonomije lokalne samouprave ter posledično njeno
               uničevanje. Državni svet je mnenja, da bi morali prisluhniti argumentom občin in
               prepoznati pomen financiranja lokalne samouprave za kakovost življenja državljanov,
               saj se prav na lokalni ravno odvija večina ključnih dejavnosti, ki so življenjskega
               pomena.</p>
               <p>Vlada poudarja, da pomen občin pri zagotavljanju življenja državljanov ni bil nikoli
               sporen. Prav tako ni sporno, da je pri določanju višine povprečnine poleg izračuna
               povprečnih stroškov za financiranje nalog občin treba upoštevati tudi fiskalni okvir,
               ki v danem trenutku ne omogoča večjih izdatkov, kot so določeni v Odloku o okviru za
               pripravo proračunov sektorjev država. Dejstvo je, da lahko po letih rasti in višjih
               prihodkih pričakujemo novo spremembo gospodarskega cikla, na katero se moramo dobro
               pripraviti. Dejstvo pa je tudi, da se je zahtevam oziroma pričakovanjem občinskih
               združenj med pogajanjem skušalo čim bolj približati. Glede na različna pričakovanja,
               usmeritve in cilje ekonomske in fiskalne politike Vlade in lokalnih skupnosti je
               realno pričakovati, da je dogovor o višini povprečnine težko doseči. Pri vsakokratnem
               določanju višine primernega obsega sredstev za financiranje izvajanja nalog občin iz
               njihove izvirne pristojnosti je namreč treba poleg potreb občin upoštevati tudi
               makroekonomsko gospodarsko in fiskalno stanje v državi ter zahtevo po konsistentnem
               in dolgoročno stabilnem sistemu javnofinančnih odhodkov. Ključni cilj državnega
               proračuna kot instrumenta vlade pri izvajanju makroekonomske politike je dosegati
               fiskalno stabilnost ter trajanje in stabilen narodnogospodarski razvoj, ki je v
               interesu države kot celote. Temu cilju morajo biti prilagojene tudi ekonomske in
               fiskalne politike ostalih institucionalnih enot sektorja država. Pri porabi
               proračunskih sredstev, namenjenih financiranju nalog občin iz njihove izvirne
               pristojnosti, morajo občine slediti proračunskemu načelu učinkovitosti in
               gospodarnosti, ki od njih zahteva uporabo sredstev za dosego maksimalnih učinkov ter
               doseganje danega učinka z minimalnim obsegom sredstev. Menimo, da je s predlagano
               višino povprečnine poseg v finančno avtonomijo občin še sorazmeren med prihodki občin
               ter stroški izvrševanja nalog iz njihove izvirne pristojnosti. Povprečnina za leto
               2018 se v primerjavi z letom 2017 namreč povečuje s 533,5 evra na 551 evrov, za leto
               2019 pa je določena v višini 558 evrov in je najvišja v zgodovini. Ponovno velja
               poudariti, da je bil cilj pogajanj zbližati stališča Vlade in občin, da pa določitev
               višine povprečnine ob upoštevanju fiskalnih zavez, na katere sta nas prav v preteklih
               dneh spet opozorila tako Evropska komisija kot tudi Fiskalni svet, žal ni bila
               mogoča.</p>
               <p>Glede na navedeno in ob upoštevanju, da bi občine v letu 2018 v primeru, če Državni
               zbor ne bi ponovno potrdil Zakona o izvrševanju proračunov za leti 2018 in 2019,
               prejele bistveno manj sredstev, kot jih bodo na podlagi sprejeta ZIPRS 18/19,
               predlagam, da Zakon o izvrševanju proračuna države za leti 2018 in 2019 ponovno
               podprete. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo dajem predstavnikom poslanskih skupin za predstavitev stališč. Gospod Luka
               Mesec bo predstavil stališče Poslanske skupine Levice.</p>
               <p>Izvolite.</p>
            </sp>
            <sp who="SDZ7:MesecLuka">

               <speaker>LUKA MESEC (PS Levica):</speaker>

               <p>Predsedujoči, hvala za besedo in lep pozdrav vsem!</p>
               <p>Poslanci Levice se strinjamo z ugotovitvijo, da so prihodki občin premajhni. Res so
               premajhni zato, da bi občine lahko zagotovila stanovanja vsem. Premajhni so, da bi
               vsi občani imeli dostop do kakovostnih zdravstvenih domov in da bi se nehale
               podeljevati koncesije. Res je premalo denarja za občinske vrtce. Skratka, premalo je
               sredstev za tiste naloge občin, ki prispevajo k blaginji občanov. V tem pogledu se v
               Levici popolnoma strinjamo s člani Državnega sveta, ki so odločali o ponovnem
               odločanju o tem predlogu. Bi pa ob teh ugotovitvah, s katerimi se strinjamo,
               opozorili člane Državnega sveta, da je treba predlagati oziroma podpreti ukrepe, ki
               povečujejo prihodke občin, in ne obratno. Člani Državnega sveta so namreč v tem
               mandatu podprli kar nekaj takih predlogov oziroma jim niso nasprotovali. Če omenim
               par primerov. Vsi vemo, da je osnovni prihodek občin dohodnina, v Sloveniji z njo
               zberemo dobri 2 milijardi evrov, od katere se polovica nameni za financiranje občin.
               Če si nekdo prizadeva za povečanje prihodkov občin, kot razumemo, da se Državni svet,
               potem je logično, da se zavzema za povečanje prihodkov dohodnine. Vendar pa, člani
               Državnega sveta, prvič niso nasprotovali znižanju dohodnine za 10 % najbolje plačanih
               v tej državi, ki ga je predlagala Vlada, in drugič, vsaj nekaj članov Državnega
               sveta, predvsem predstavniki delodajalcev in lokalnih skupnosti, so večkrat podprli
               predloge, kot je recimo bila NSi novela Zakona o dohodnini, ki bi znižala prihodke
               občin za skoraj pol milijarde evrov, pol milijarde evrov. Kdor podpira take zamisli,
               ne more resno misliti z podporo razvoju občin. Ne spomnim se niti, da bi kakšen
               predstavnik delodajalcev ali lokalnih skupnosti v Državnem svetu protestiral proti
               neracionalni porabi v državnem proračunu, če spet opozorim na en primer.</p>
               <p>Vlada je v tem mandatu dala več zavez Natu. Ena od teh zavez je bila, da bo
               Slovenija samo za izgradnjo dveh bataljonov za vojskovanje v tujini porabila 1,2
               milijardi evrov do leta 2025. To pomeni v povprečju 150 milijonov evrov letno za
               oborožitev, za primerjavo. Ministrstvo za delo bo za investicije v domove za starejše
               v naslednjem letu namenilo 4,8 milijona evrov. Prav tako je v naslednjem proračunu za
               investicije v bolnišnice na voljo 26 milijonov evrov, torej 26 za bolnišnice, 4,8 za
               domove za starejše, skupaj 30, kar je petkrat manj, kot bo šlo naslednje leto v
               dodatno oborožitev te države. Ne spomnim se, da bi kdo razen poslancev Levice
               protestiral proti taki neracionalni porabi javnih sredstev. Ob tem poudarjam, da
               konec koncev denar, ki pride do občin, pride iz istega naslova kot denar, ki pride v
               državni proračun, to je iz žepov prebivalk in prebivalcev te države, ki plačujemo
               davke.</p>
               <p>Če zaključim. Brez pravične obdavčitve visokih dohodkov, kapitala in premoženja
               velikih vrednosti, bo javnih sredstev vedno premalo. In dokler se teh sredstev ne bo
               prioritetno namenjalo blaginji, ampak se jih bo neracionalni porabi v državnem
               proračunu, sredstev za občine ne bo več. V Levici zakona nismo podprli v Državnem
               zboru in ne bomo ga niti danes. Predstavnike Državnega sveta pa pozivamo, naj bodo v
               prihodnje pozorni na to, kaj predlagajo, kakšne predloge podpirajo in za kaj se
               zavzemajo. Ne moremo biti namreč hkrati za zniževanje dohodnine, za zniževanje drugih
               davkov in po drugi strani v isti sapi za povečanje prihodkov občin. Enostavno. Hvala.
           </p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Alenka Bratušek bo predstavila stališče Poslanske skupine nepovezanih
               poslancev.</p>
            </sp>
            <sp who="SDZ7:BratušekAlenka">

               <speaker>MAG. ALENKA BRATUŠEK (PS NP):</speaker>

               <p>Lep pozdrav še enkrat, podpredsednik, kolegice in kolegi!</p>
               <p>V naši poslanski skupini tako kot pri prejšnjem odločanju tudi tokrat Zakona o
               izvrševanju proračunov za leti 2018 in 2019 ne bomo podprli.</p>
               <p>Ključni so trije razlogi: prvi so plače javnih uslužbencev, drugo so pokojnine in
               tretje so občine. Nespodobno je sprejemati državni proračun, preden se uskladiš, kaj
               bo s plačami v javnem sektorju. Nespodobno je zviševati plače najvišjim, dokler se ne
               dogovoriš, kaj bo s tistimi najnižjimi. To je prva stvar. Druga stvar, pokojnine in
               upokojenci. Že dve leti skušam koaliciji dopovedati, da bi bil čas, da se varčevanje
               pri upokojencih konča. Zakaj? Zato, ker imamo gospodarsko rast, zato ker je v
               proračunu več denarja in preprosto, ker bi bilo prav tako. Ne, ne želim in ne
               obljubljam tisoč evrov pokojnine, populistično, ne obljubljam zviševanja pokojnin za
               8 in več odstotkov, ampak prosim samo za to, da bi se varčevalni ukrepi, ki še vedno
               veljajo, za upokojence končali; seveda govorim o izplačilu letnega dodatka in o
               približno 20 milijonih evrov. Da je to izvedljivo, pokažejo podatki, če pogledamo
               realizacijo proračunov vse od leta 2015 naprej. Razlika med tem, kar je bilo
               zagotovljeno v proračunu za izplačilo pokojnin, in tem, kar je dejansko bilo
               porabljeno za pokojnine, je velika: v letu 2015 65 milijonov, v letu 2016 49
               milijonov, v letu 2017 79 milijonov in v letu 2018 je bilo za spremembo odneseno iz
               namena pokojnin 80 milijonov evrov, skupaj to pomeni 273 milijonov evrov. In vi na
               najdete 20 milijonov za to, da bi tak regres kot leta 2011, vsaj tak regres, dobili
               tudi upokojenci, ki imajo 550 evrov in en cent pokojnine. To je drugi razlog, da v
               naši poslanski skupini tega zakona ne bomo podprli.</p>
               <p>Tretji razlog so seveda občine. Povprečnina – kako pridemo do nje, je zapisano v
               Zakonu o financiranju občin. Vlada bi morala najti dogovor in soglasje z občinami, pa
               ga ni našla. Predvsem je pa nesprejemljivo to, da občinam nalagate vedno nove
               obveznosti, povprečnina pa temu ne sledi. Konec koncev, tudi zadnja uredba, ki je
               bila sprejeta na Vladi in se nanaša na plače ravnateljev in nekaterih direktorjev,
               predvsem tiste, ki se nanašajo na ravnatelje, seveda imajo posledice tudi za občinski
               proračun in občinske proračune, pa vi niste na tem področju dodali povprečnini niti
               centa.</p>
               <p>Skratka, plače javnih uslužbencev, upokojenci in pokojnine ter povprečnina za občine
               so trije ključni razlogi, da temu zakonu nasprotujemo.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. László Göncz bo predstavil stališče Poslanske skupine italijanske in madžarske
               narodne skupnosti.</p>
            </sp>
            <sp who="SDZ7:GönczLászló">

               <speaker>DR. LÁSZLÓ GÖNCZ (PS IMNS):</speaker>

               <p>Hvala lepa še enkrat, gospod podpredsednik. Lep pozdrav vsem prisotnim!</p>
               <p>Zakon o izvrševanju proračunov je nedvomno pomemben zakon v vrsti proračunskih
               dokumentov in je jasno, da pri tem ne more biti enovito stališče pozicije in
               opozicije. Tudi je že neka stalnica, da na ZIPRS ponavadi izglasuje veto Državni
               svet. Jaz ta sklep Državnega sveta jemljem kot zelo pomemben element opozorila na
               vsebinske težave proračuna in ga je pač treba z vso resnostjo jemati. Vendar celovito
               gledano v naši poslanski skupini ocenjujem, da je rebalans proračuna za leto 2018
               glede na okoliščine sprejemljiv, do neke mere optimalen in zato tudi meniva, da je
               ZIPRS v predlagani obliki zakon, ki ga morava ponovno podpreti. Zato ga tudi bova
               podprla.</p>
               <p>Na koncu naj še povem, da je tudi iz vidika narodnih skupnosti proračun sprejemljiv.
               Ni idealen, je pa glede na okoliščine v taki razsežnosti, da omogoča normalno
               delovanje narodne skupnosti. Na koncu naj še poudarim, za kar se pa tudi posebej
               zahvaljujem Ministrstvu za finance, da smo uspeli rešiti tudi vprašanje
               predfinanciranja programov narodnih skupnosti.</p>
               <p>Torej, glede na vse skupaj bova midva zakon še enkrat podprla. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Vojka Šergan bo predstavila stališče Poslanske skupine Stranke modernega
               centra.</p>
               <p>Izvolite.</p>
            </sp>
            <sp who="SDZ7:ŠerganVojka">

               <speaker>VOJKA ŠERGAN (PS SMC):</speaker>

               <p>Hvala za besedo. Še enkrat prav lepo pozdravljeni!</p>
               <p>Danes ponovno odločamo o Zakonu o izvrševanju proračunov Republike Slovenije za leti
               2018 in 2019, ki je nujen in neposreden pogoj za uveljavitev in izvrševanje
               proračuna. Sprejetje predlaganega zakona je nujno za uresničitev zadanih proračunskih
               sredstev za leti 2018 in 2019, ki sledijo izboljšanju stanja naših javnih financ.
               Govorimo torej o prehodu iz primanjkljaja 1,2 milijarde v letu 2014 na ustvarjanje
               presežka v višini skoraj 51 milijonov v letu 2018 in 54 milijonov v letu 2019, kar je
               zelo spodbudna popotnica za vse. S tem zakonom se določa višina možnih poroštev, ki
               jih izdaja država, in obseg obveznosti, ki jih uporabniki lahko prevzemajo v tekočem
               letu in ki bodo zapadle v plačilo v prihodnjih letih. Poleg tega zakon vsebuje tudi
               druge vsebine, za katere Zakon o javnih financah in drugi zakoni predvidevajo, da
               morajo biti urejeni v zakonu, ki ureja izvrševanje proračunov. Pri financiranju
               izvajanja nalog občin in njihove izvirne pristojnosti je treba upoštevati realne
               potrebe občin na eni strani, kakor tudi makroekonomsko gospodarsko in fiskalno stanje
               v državi na drugi strani. Pri določanju višine povprečnine je treba poleg izračuna
               povprečnih stroškov za financiranje nalog občin upoštevati fiskalni okvir. Ta v danem
               trenutku ne omogoča višjih izdatkov, kot so določeni v Odloku o okviru za pripravo
               proračunov sektorja država. A vendarle premiki so. Povprečnina tako za leto 2018 kot
               za leto 2019 se glede na predhodna leta povišuje – v letu 2018 551 evrov in 2019 558
               evrov, kar je zgodovinsko najvišja povprečnina doslej. Občine so v zadnjih 10 mesecih
               imele celo 114 milijonov presežka.</p>
               <p>Glede določanja povprečnine je treba omeniti še, da je Računsko sodišče 21. novembra
               2017 izdalo porevizijsko poročilo z naslovom Popravljalni ukrepi pri reviziji
               financiranja primerne porabe občin. V porevizijskem poročilu je Računsko sodišče
               ocenilo, da je postopek določitve povprečnine v predlogu sprememb ZFO-1 jasno
               določen. S predlagano višino povprečnine v Zakonu o izvrševanju proračuna je poseg v
               finančno avtonomijo občin sorazmeren med prihodki občin in stroški izvrševanja nalog
               iz njihove izvirne pristojnosti.</p>
               <p>Konsistenten in dolgoročno stabilen sistem javnofinančnih odhodkov in stabilnost
               naših javnih financ je tisti cilj, ki ga mora zasledovati naša država in ga s tem
               zakonom tudi uresničuje. Tem ciljem in usmeritvam pa morajo biti seveda prilagojene
               tudi ekonomske in fiskalne politike vseh enot sektorja država, torej tudi občine.</p>
               <p>V Poslanski skupini Stranke modernega centra bomo Zakon o izvrševanju proračuna
               Republike Slovenije za 2018–2019 iz navedenih razlogov ponovno podprli. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Tomaž Lisec bo predstavil stališče Poslanske skupine Slovenske demokratske
               stranke.</p>
               <p>Izvolite.</p>
            </sp>
            <sp who="SDZ7:LisecTomaž">

               <speaker>TOMAŽ LISEC (PS SDS):</speaker>

               <p>Hvala, podpredsednik, še enkrat za dano besedo.</p>
               <p>Državni svet je na naše veselje v novembru z veliko večino z vetom ustavil spremembo
               Zakona o izvrševanju proračunov za leto 2018 in 2019. Ključni razlog, ocenjujejo
               namreč, da Vlada občinam namenja premalo denarja glede na zakonsko določene
               obveznosti, ki so jim naložene. In s temi odločitvami Državnega sveta se v Poslanski
               skupini SDS popolnoma strinjamo.</p>
               <p>Samo na zadnjih treh sejah Državnega zbora smo sprejeli več finančnih obveznosti za
               občine, kot je dvig povprečnine iz leta 2017 na 2018. Toliko o tem zgodovinsko
               visokem nivoju povprečnine. Kaj ti pomaga visoka povprečnina, če je občinam zraven
               naloženo še enkrat več vsebinskih nalog in obveznosti.</p>
               <p>Žalosti nas tudi, da bo to, kar ta vlada počne z lokalnimi skupnostmi, imelo
               negativne rušilne posledice šele v naslednjem mandatu, ko večine sestave tega
               državnega zbora ne bo niti blizu Državnega zbora. To je ključno dejstvo, zakaj bomo v
               Poslanski skupini SDS ponovno glasovali proti Zakonu o izvrševanju proračuna oziroma
               bomo glasovali za veto Državnega sveta.</p>
               <p>Druga stvar, ki je, danes smo veliko slišali o fiskalnem okviru. Kaj nam pomaga
               takšen fiskalni okvir, kjer vlada na dopisni seji da 21 milijonov več za plače
               učiteljev v mesecu novembru, na drugi strani pa ta ista vlada ne da obrtnikom,
               gospodarstvenikom, kmetom, lokalnim skupnostim in nenazadnje tudi upokojencem?
               Obrtniki, gospodarstveniki in kmetje so tisti, ki so generator višje gospodarske
               rasti. Za vse to pa dobijo bonuse – Kdo? Državni uradniki. Kajti v samem ZIPRS se je
               Vlada odločila, da da konec prepovedi zaposlovanju v državni upravi. In če samo
               pogledamo, kaj ta vlada počne v zadnjih dveh letih, ko se je v javnem sektorju
               zaposlilo več kot 8 tisoč 300 novih zaposlenih, kar je za maso plač več kot 30
               milijonov novih obveznosti, je zaskrbljujoče, da ta ista koalicija, ki daje bombončke
               državnemu sektorju, na drugi strani kljub temu, da ima stranko Desus v vladi, ne
               sprejme letnega dodatka in več finančnih sredstev za upokojence. Toliko o tem, kdo
               pridobiva s tem zakonom.</p>
               <p>V Poslanski skupini SDS smo proti Zakonu o izvrševanju proračuna tudi zaradi tega,
               ker ob tem, ko poslušamo, kako imamo novo gospodarsko rast, Vlada ne sledi z ukrepi
               temu dvigu gospodarske rasti. V Poslanski skupini SDS smo predlagali amandma k 69.
               členu, s katerim smo želeli znižati DDV na predkrizno raven, torej iz 22 na 20 % in
               pa iz 9,5 na 8,5 %. Poleg tega pa smo predlagali tudi, da se cestninskim zavezancem,
               ki imajo vzdrževane družinske člane, na vsakega člana zniža plačilo vinjete za 25 %.
               Ampak kot vedno, noben vsebinski amandma Poslanske skupine SDS ni dobil podpore. Kot
               rečeno, tisti, ki so generator dobrih gospodarskih obetov, gospodarstveniki, obrtniki
               in kmetje, namesto priboljškov po novem Zakonu o izvrševanju proračunov dobijo
               dodatno palico. Tisti, ki pa so le potrošniki, torej mi funkcionarji, če želite, in
               pa državna uprava, pa dobivamo priboljške. Popolnoma napačen svet, ki si ga je za
               zgled vzela ta vlada. Skratka, kot že rečeno, namesto, da bi dali upokojencem, jim
               jemljete. Namesto, da bi dali generatorjem gospodarske rasti, jim jemljete, dajete pa
               le svojim. Zato je popolnoma zgrešeno, da Vlada pripravlja tak zakon o izvrševanju
               proračunov. In zato je prav, da je dal Državni svet veto na tak zakon o izvrševanju
               proračunov.</p>
               <p>In zato je prav, da v Poslanski skupini SDS podpremo veto na Zakon o izvrševanju
               proračunov za naslednji dve leti. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Uroš Prikl bo predstavil stališče Poslanske skupine Demokratične stranke
               upokojencev Slovenije.</p>
               <p>Izvolite.</p>
            </sp>
            <sp who="SDZ7:PriklUroš">

               <speaker>UROŠ PRIKL (PS DeSUS):</speaker>

               <p>Hvala lepa, spoštovani podpredsednik. Spoštovani kolegice in kolegi!</p>
               <p>Dovolite mi, da ponovno naštejem nekaj izmed razlogov, zaradi katerih bomo v
               Poslanski skupini Desus predlog zakona, katerega uveljavitev je nujni pogoj, nujni
               pogoj, poudarjam, za udejanjanje proračuna, ponovno in to soglasno podprli.</p>
               <p>Na začetku želim omeniti, da bo naslednje usklajevanje pokojnin dvakrat, najprej
               redno, in sicer v začetku leta po matičnem SPIZ zakonu, drugič pa v mesecu aprilu, in
               sicer bo uskladitev, ki jo določa prav ZIPR v višini 1,1 %. S tem v Poslanski skupini
               Desus izpolnjujemo svoje zaveze, svoje obljube ljudem, ki smo jim dali, in sicer v
               smeri postopnega zviševanja pokojnin, in smo s konkretno določbo, poudarjam,
               relativno zadovoljni.</p>
               <p>Predvideno usklajevanje se morda na prvo žogo, na prvi pogled ne zdi veliko, a gre
               za vrsto majhnih ukrepov, vrsto majhnih korakov, ki pa vedno bolj zvišujejo osnovo
               oziroma podlago, na kateri temelji nadaljnje zviševanje oziroma nadaljnje zviševanje
               pokojnin. Naslednje leto bo celotna višina sredstev, namenjenih upokojenskemu letnemu
               dodatku, visoka 140 milijonov evrov, kar bo 13 milijonov več kot letos in bo enaka
               znesku pred uvedbo varčevalnih ukrepov leta 2011. Najnižji regres bo izplačan v
               višini 100 evrov, to je za tiste, ki imajo pokojnino višjo od 780 evrov. Torej smo že
               drugo leto zapored zagotovili regres za vse upokojence in vsi bodo dobili več kot
               letos. Letni dodatek bodo upokojenci dobili skupaj z izplačilom redne pokojnine za
               mesec julij tekočega leta, in sicer v petih razredih, to pa je razlika, namesto dveh.
               Taka rešitev se nam v Poslanski skupini Desus zdi pravičnejša, poudarjam, ni seveda
               idealna, zdi se nam pa pravičnejša in to predvsem do tistih, ki imajo nižje
               pokojnine, saj bo za njih dodatek višji, kot če bi bilo to določeno v dveh razredih.</p>
               <p>Na prejšnji seji pa tudi danes in že nekaj časa poslušamo in smo priča zavajanjem,
               da koalicija še vedno varčuje na upokojencih, kar pa seveda ne drži, saj bo letni
               dodatek za vse, torej za leto 2018, izplačan, in to vsem, poudarjamo, v enaki
               vrednosti, kot je bilo pred uvedbo varčevalnih ukrepov, torej tistega famoznega, v
               navednici famoznega ZUJF.</p>
               <p>Ob tem naj dodam, da lahko sočustvujem s tistimi, ki jih trenutno javnomnenjske
               ankete že nekaj časa ne zaznavajo, in razumemo, da si na vse sile prizadevajo za
               odločilni preboj v parlament. Lepo pa prosim, da se ohrani tukaj vsaj nek minimalni
               nivo in se namesto zavajanja ljudi, rajši poslužuje resnic in objektivnih dejstev. Še
               enkrat, dvig pokojnin je posledica tega, da smo se ob pisanju koalicijske pogodbe v
               Desusu dogovorili, če hočete izpogajali, da se ob dvigu bruto družbenega proizvoda
               nad 2,5 % vsako leto tudi uskladijo pokojnine. Nekateri so nas takrat gledali zelo
               čudno, kot da smo padli iz lune, pa vendar smo verjeli v okrevanje gospodarstva in
               sprejete ukrepe, ki so mnogokrat predstavljali težko preizkušnjo in niso bili všečni.
               Rezultat vsega tega je relativno visoka ali pa absolutno visoka gospodarska rast, ki
               pa posredno omogoča usklajevanje penzij ter izplačilo letnega dodatka, še enkrat več
               ponavljam, brez kakršnegakoli varčevanja na upokojencih.</p>
               <p>Seveda nam je na nek način žal, da soglasja glede povprečnin med občinami in Vlado
               zopet ni. V naši Poslanski skupini se zavedamo, da mnoge ali pa kar vse občine
               pestijo številne finančne zagate in problemi, zato bi jih bilo treba, občine namreč,
               razbremeniti določenih nepotrebnih administrativnih ovir in obveznosti, to se lahko
               zgodi vedno znova in tudi med izvajanjem proračuna in izvajanja tega ZIPRO, ki ga
               danes ponovno sprejemamo oziroma o njem odločamo. A vendar se istočasno zavedamo tudi
               tega, da se še vedno približujemo cilju, zastavljenemu s fiskalnim pravilom.</p>
               <p>Kot že povedano, spoštovani kolegice, spoštovani kolegi, bomo v Poslanski skupini
               Desus predlog zakona soglasno podprli, saj bo omogočal izvrševanje proračuna, ki se
               nam zdi v končni fazi uravnotežen, dovolj razvojno naravnan in progresivno usmerjen.
               Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Janko Veber bo predstavil stališče Poslanske skupine Socialnih
               demokratov.</p>
               <p>Izvolite.</p>
            </sp>
            <sp who="SDZ7:VeberJanko">

               <speaker>JANKO VEBER (PS SD):</speaker>

               <p>Hvala za besedo in lep pozdrav vsem!</p>
               <p>Ponovno odločanje o Zakonu o izvrševanju proračunov Republike Slovenije za leti 2018
               in 2019 sledi dogajanjem tudi pri prejšnjih zakonih o izvrševanju proračunov, kajti
               Državni svet je praviloma v tem sklicu vsakič opozoril na to, da je neupoštevan Zakon
               o financiranju občin glede določanja povprečnine. In tudi v tem zakonu o izvrševanju
               proračuna je temu tako, saj je povprečnina določena v zakonu o izvrševanju proračuna
               za leto 2018 551 evrov, v 2019 pa 558 evrov. Sam izračun povprečnine po Zakonu o
               financiranju občin pa kaže na to, da bi morala biti povprečnina v letu 2018 609 evrov
               oziroma 616 evrov v letu 2019.</p>
               <p>Izvirni greh takšnega dogajanja je v določbi o zakonu o financiranju občin, kjer je
               zapisano, da se v Zakonu o izvrševanju proračunov določi višina povprečnine. Razlaga
               tega dela odstavka člena, ki govori o financiranju občin, je takšna, da se ne naj bi
               ta povprečnina določila na podlagi pogajanj med občinami in vlado.</p>
               <p>Seveda ni mogoče govoriti o tem, da je lokalna samouprava samostojna, če se z vlado
               pogaja o tem, koliko ji bo pripadalo v posameznem proračunskem letu sredstev, ki jih
               dobiva na podlagi izračunane povprečnine. In nenazadnje je na to opozorilo tudi
               Računsko sodišče, da je takšen način določanja povprečnine neprimeren, morajo biti
               jasni kriteriji in potem vsako leto na podlagi teh kriterijev, na podlagi formule
               izračunaš znesek, ki ga občine potem seveda uporabijo za planiranje svojih
               proračunov. Pričakovali smo, seveda, v vsem tem obdobju, da bo šel razvoj dogodkov v
               smer upoštevanja pripomb občin in posledično Državnega sveta, preko veta k tem
               zakonom, pa žal lahko zasledimo celo vpis takšne določbe, da se kar še naprej
               pogajajo občine z vlado, celo v novem predlogu besedila Zakona o financiranju občin.
               Torej, celo korak nazaj, ne korak naprej od tistega, na kar je tudi opozorilo
               Računsko sodišče, kajti Računsko sodišče ne govori o pogajanjih, ampak o jasnih
               kriterijih. Tako da je razumevanje lokalne samouprave očitno še vedno na tej ravni,
               da je lahko to tisti del delovanja dela uprave ali pa izvajanja nalog za izboljšanje
               boljšega razvoja vseh delov v Sloveniji na način, da je to odvisno od centralne moči,
               če lahko temu tako rečemo oziroma vlade.</p>
               <p>Zagotovo je rešitev v prihodnosti ustanovitev regionalnih občin in prenos
               pristojnosti na občine in s tem izčistiti to neusklajenost in nerazumevanje delovanja
               lokalne samouprave in države. Iz razloga, ker je seveda Zakon o izvrševanju proračuna
               vezan na že sprejet proračun, spremembe za 2018, kot tudi proračun za 2019, bi
               pomenila zavrnitev Zakona o izvrševanju proračun seveda tudi nezmožnost izvajanja teh
               dveh aktov, ki pa sta seveda izjemno pomembna za delovanje celotne države ne samo v
               tistem delu, ki se nanaša na delovanje občin.</p>
               <p>Zato bomo v poslanski skupini ponovno glasovali za Zakon o izvrševanju proračunov,
               hkrati pa še vedno ostajajo aktualna opozorila, da rešitve pri določanju povprečnine
               tako v zdajšnjem zakonu kot v predhodnem niso dobre. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Jožef Horvat bo predstavil stališče Poslanske skupine Nove Slovenije –
               krščanskih demokratov.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, spoštovani gospod podpredsednik. Spoštovani državni svetnik, predstavnice
               in predstavniki Vlade, drage kolegice in kolegi!</p>
               <p>V Novi Sloveniji tega Predloga zakona o izvrševanju proračunov že v dosedanjem
               postopku nismo podpirali.</p>
               <p>Ta predlog med drugim ukinja popolno prepoved novega zaposlovanju v državni upravi,
               zdaj je dodana možnost povečanja dovoljenega števila zaposlenih za 0,7 %. Kaj pa
               pomeni 0,7 %? V začetku letošnjega oktobra je v državni upravi bilo zaposlenih 30
               tisoč 692 ljudi, 0,7 % od tega je 214 novih zaposlitev. V Novi Sloveniji ne
               nasprotujemo popolnitvi sestava Slovenske vojske ali pa Policije. Če pogledamo
               civilni del državne uprave, ta je štel v začetku oktobra 14 tisoč 373 zaposlenih, 0,7
               % od tega je natančno 100 ljudi, se pravi, 100 novih ljudi bo dobilo lep predvolilni
               bombonček; seveda, ti bodo takšni, ki bodo kompatibilni s to koalicijo. V Novi
               Sloveniji smo razočarani, da Vlada sadov napovedi povečevanja gospodarske rasti
               najprej ne porazdeli med davkoplačevalce tako, da bi znižala davčne obremenitve za
               vse, ampak raje spet spodbuja zaposlovanje in to v državni upravi. Namesto da bi
               izboljšala učinkovitost državne uprave, se vlada Mira Cerarja odloča, da bo enostavno
               le povečala število zaposlenih. Ob tem pa Evropska komisija v svojem poročilu za
               Slovenijo 2016 ugotavlja, da se Slovenija na področju upravljanja v javni upravi
               uvršča zelo nizko. Komisija opozarja, da je zlasti izvršna zmogljivost slovenske
               javne uprave precej pod povprečjem Evropske unije. Po raziskavi fundacije Beltersmann
               je izvršna zmogljivost v Sloveniji v letu 2016 v vseh elementih tudi precej pod
               povprečjem držav OECD. Tudi po analizi Evropske centralne banke o delovanju javnih
               institucij se Slovenija ni izkazala. Slovenija je na podlagi tega indeksa
               učinkovitosti javnih sistemov iz analize Evropske centralne banke med najslabše
               uvrščenimi državami. Namesto da bi se vlada Mira Cerarja lotila strukturnih reform za
               izboljšanje delovanja državne uprave, raje spodbuja le novo zaposlovanje znotraj nje.
               Delovanje uradnika ne bi smelo biti osredotočeno na vprašanje, zakaj nekaj ni mogoče,
               ampak na vprašanje, kako bomo nekaj uresničili, realizirali, naredili. Vlada pa na
               drugi strani ta problem rešuje, kot že rečeno, le z novimi zaposlitvami.</p>
               <p>Predlog zakona nekoliko spreminja tudi ureditev letnega dodatka za upokojence, ki se
               povečuje za 10 evrov, za 10 evrov na leto namreč, to je 83 centov na mesec, ter
               prinaša dodatno uskladitev pokojnin za 1,1 %. To povečanje bo sicer le za malenkost
               izboljšalo položaj upokojencev, to pa za naš pokojninski sistem predstavlja le
               kapljico v morje in ne prinaša prav nobenih nujno potrebnih sistemskih sprememb. Če
               želimo, gospe in gospodje, na dolgi rok zagotoviti dostojne pokojnine, moramo
               pokojninski sistem modernizirati danes. Prav zato smo v Novi Sloveniji že predstavili
               predlog pokojninske modernizacije z uvedbo tristebrnega pokojninskega sistema, ki
               sloni na pretočnem stebru, naložbenem stebru in prostovoljnem stebru. Tak sistem bi
               vsakemu upokojencu s 40 leti delovne dobe zagotovil vsaj 617 evrov osnovne pokojnine,
               617 evrov je namreč na mesečni ravni prag tveganja revščine.</p>
               <p>Novela iz zakona črta vse določbe, ki so v preteklih letih omejevale tiste izdatke
               državnega proračuna, ki so povezani s financiranjem občin. Črtane določbe bodo
               predvidoma prenesene v Zakon o financiranju občin, ki je še vedno v postopku
               sprejemanja v Državnem zboru. V predlaganem zakonu skladno z zakonom, ki ureja
               financiranje občin, ostaja določba o višini povprečnine. Povprečnina znaša za
               proračunsko leto 2018 551 evrov, za proračunsko leto 2019 pa 558 evrov.</p>
               <p>Tako kot v prejšnji obravnavi tudi tokrat v Novi Sloveniji tega predloga zakona ne
               bomo podprli. Pod črto, volilni bombončki na račun razvoja občin – pazite se te vlade
               in pazite se diabetesa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ponovno odločanje o
               navedenem zakonu bomo opravili čez 15 minut.</p>
               <p>S tem prekinjam 2. točko dnevnega reda in tudi 52. izredno sejo Državnega zbora, ki
               jo bomo nadaljevali ob 15.50.</p>
               <p>Hvala lepa.</p>
               <stage type="time">(Seja je bila prekinjena ob 15.36 in se je nadaljevala ob 15.54.)</stage>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Nadaljujemo s prekinjeno sejo zbora in prehajamo na ponovno odločanje o dveh
               zakonih. Poslanke in poslance prosim, da preverite delovanje glasovalnih naprav.</p>
               <p>Nadaljujemo s <title>prekinjeno 1. točko dnevnega reda, to je s ponovnim odločanjem o
                  Zakonu o spremembah Zakona o financiranju občin.</title>
               </p>
               <p>Prehajamo na ponovno odločanje o navedenem zakonu. Ob tem vas želim opozoriti, da
               mora pri ponovnem odločanju skladno z drugim odstavkom 91. člena Ustave Republike
               Slovenije za spremembo navedenega zakona glasovati večina poslancev, to je 46 ali
               več.</p>
               <p>Glasujemo.Navzočih je 74 poslank in poslancev, za je glasovalo 51, proti 23.</p>
               <p><stage>(Za je glasovalo 51.)</stage> <stage>(Proti 23.)</stage></p>
               <p>Ugotavljam, da je zakon sprejet.</p>
               <p>S tem zaključujem 1. točko dnevnega reda. <title>Nadaljujemo s prekinjeno 2. točko
                  dnevnega reda, to je s ponovnim odločanjem o Zakonu o izvrševanju proračuna
                  Republike Slovenije za leti 2018 in 2019.</title>
               </p>
               <p>Prehajamo na ponovno odločanje o navedenem zakonu. Ob tem vas želim opozoriti, da
               mora pri ponovnem odločanju v skladu z drugim odstavkom 91. člena Ustave Republike
               Slovenije za sprejetje navedenega zakona glasovati večina poslancev Državnega zbora,
               to je 46 ali več.</p>
               <p>Glasujemo. Navzočih je 74 poslank in poslancev, za je glasovalo 52, proti 21.</p>
               <p><stage>(Za je glasovalo 52.)</stage> <stage>(Proti 21.)</stage></p>
               <p>Ugotavljam, da je zakon sprejet.</p>
               <p>S tem zaključujem 2. točko dnevnega reda.</p>
               <p>Poslanke in poslance prosim, da iz dvorane odnesete vse, kar imate na klopeh, zaradi
               izvedbe slavnostne akademije Društva poslancev 90, ki se bo začela ob 17. uri, na
               katero ste seveda tudi vabljeni.</p>
               <p>S tem zaključujem 52. izredno sejo Državnega zbora. <stage type="time">Seja se je končala 4.
                  decembra 2017 ob 15.57.</stage>
               </p>
            </sp>
         </div>
      </body>
   </text>
</TEI>