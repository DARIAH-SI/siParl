<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="Redna-10-2015-07-14">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|9B669FF46017C69FC1257EAB003FDC22</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=9B669FF46017C69FC1257EAB003FDC22</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-10-2015-07-14.DZ" n="10">
               <name>Redna</name>
               <date when="2015-07-14"/>
            </setting>
         </settingDesc>
         <particDesc>
            <listOrg>
               <org xml:id="Redna-10-2015-07-14.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 10. seje</stage>
            <stage type="chairman">Sejo so vodili predsednik Državnega zbora dr. Milan Brglez ter podpredsednika
            Primož Hainz in mag. Bojana Muršič.</stage>
            <stage type="time">Seja se je začela ob 9. uri.</stage>
         

            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam nadaljevanje 10. seje Državnega zbora. Obveščen sem, da se današnje seje ne
               morejo udeležiti naslednje poslanke in poslanci: mag. Tanja Cink, gospod Kamal Izidor
               Shaker, gospod Marijan Pojbič in gospa Vojka Šergan do 16. ure. Vse prisotne lepo
               pozdravljam!</p>
               <p>Prehajamo na <title>4. TOČKO DNEVNEGA REDA, TO JE PREDLOG ZAKONA O SPREMEMBAH ZAKONA O
                  VARSTVU OKOLJA PO NUJNEM POSTOPKU.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade,
               ministrici za okolje in prostor gospe Ireni Majcen.</p>
            </sp>
            <sp who="SDZ7:MajcenIrena">

               <speaker>IRENA MAJCEN:</speaker>

               <p>Spoštovani predsednik Državnega zbora, spoštovane poslanke, spoštovani poslanci,
               spoštovani vsi prisotni!</p>
               <p>S predlaganim zakonom o spremembah Zakona o varstvu okolja se črtajo določbe tretjega
               in četrtega odstavka 172. člena Zakona o varstvu okolja. Poglavitni namen črtanja teh
               določb je izpolniti zavezo Republike Slovenije glede zahtev Evropske komisije, in
               sicer zaradi izvršitve sodbe Sodišča Evropske unije v zadevi C-49/10 iz leta 2010. S
               to sodbo je sodišče ugotovilo, da Republika Slovenija krši Direktivo 2008/1/ES, ker
               do 30. oktobra 2007 ni sprejela potrebnih ukrepov, da bi obstoječe naprave na ta dan
               obratovale z ustreznimi okoljevarstvenimi dovoljenji. Ker Republika Slovenija tudi po
               navedeni sodbi Sodišča Evropske unije ni izpolnila svojih obveznosti, saj je še vedno
               delovalo nekaj naprav brez pravnomočnega okoljevarstvenega dovoljenja, je Evropska
               komisija 25. 10. 2012 poslala Republiki Sloveniji uradni opomin, v katerem jo je
               pozvala, naj izvrši sodbo Sodišča Evropske unije. Komisija je pri tem opozorila tudi
               na določbo tretjega odstavka 172. člena Zakona o varstvu okolja, saj naj bi prav
               zaradi te določbe obstoječe naprave lahko delovale brez okoljevarstvenega dovoljenja.
               Republika Slovenija je na trditev Evropske komisije obširno odgovorila z dopisom.
               Prav tako je Evropska komisija v letu 2013, 27. 9., poslala uradni opomin zaradi
               nepravilnega prenosa nekaterih določb Direktive 2008/1/ES, v katerem navaja tudi
               kršitev določbe prvega odstavka 5. člena Direktive, prav tako v povezavi z določbo
               tretjega odstavka 172. člena Zakona o varstvu okolja. Republika Slovenija je tudi na
               ta opomin obširno odgovorila, in sicer 26. 11. 2013. Evropska komisija vztraja pri
               svojih trditvah iz navedenih uradnih opominov in zahteva, da se določbe tretjega
               odstavka 172. člena črtajo.</p>
               <p>S sprejetjem predlagane spremembe zakona se lahko Republika Slovenija izogne dejanski
               vložitvi tožbe pred sodiščem in v primeru ugotovitve o kršitvi tudi plačilu kazni
               zaradi neizpolnjene obveznosti. Zagrožena kazen je okroglo, pavšal milijon 600 tisoč
               evrov in 9 tisoč evrov na dan do izvršitve sodbe.</p>
               <p>V drugem členu predlaganih sprememb pa odpravljamo tudi napako iz predhodnih določb
               Zakona o spremembah in dopolnitvah Zakona o varstvu okolja, po katerih bi morali
               upravljavci naprav, ki lahko povzročijo onesnaženje okolja večjega obsega, že ob
               vsaki nameravani spremembi iz svoje naprave oziroma vsaki spremembi okoljevarstvenega
               dovoljenja, do katerega bi prišlo po uradni dolžnosti, predložiti tudi izhodiščno
               poročilo o stanju tal in podzemnih voda. Zaradi tega se spreminjajo določbe drugega
               odstavka 84. člena Zakona o spremembah in dopolnitvah Zakona o varstvu okolja in
               sicer tako, da bo ta obveznost nastopila le ob vsaki nameravani večji spremembi
               naprave. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za infrastrukturo, okolje in prostor kot matično
               delovno telo.</p>
               <p>Za predstavitev poročila odbora dajem besedo predsedniku gospodu Igorju Zorčiču. </p>
            </sp>
            <sp who="SDZ7:ZorčičIgor">

               <speaker>IGOR ZORČIČ (PS SMC):</speaker>

               <p>Gospod predsednik, hvala za besedo.</p>
               <p>Odbor za infrastrukturo, okolje in prostor je na 18. nujni seji 7. 7. 2015 kot
               matično delovno telo obravnaval Predlog zakona o spremembah Zakona o varstvu okolja,
               ki ga je Državnem zboru v obravnavo po nujnem postopku predložila Vlada. Kolegij
               predsednika Državnega zbora je na 32. seji dne 2. 7. 2015 sklenil, da se predlog
               zakona obravnava po nujnem postopku.</p>
               <p>Na seji odbora so sodelovali predstavniki Ministrstva za okolje in prostor, Komisije
               Državnega sveta za lokalno samoupravo in regionalni razvoj in Zakonodajno-pravne
               službe. V imenu predlagatelja je ministrica za okolje in prostor Irena Majcen
               poudarila, da je poglavitni namen predloga zakona izpolniti zahteve Evropske komisije
               glede izvršitve sodbe sodišča Evropske unije iz leta 2010. S sodbo je sodišče namreč
               ugotovilo, da Republika Slovenija krši Direktivno 96/61/EU Sveta z dne 24. 9. 1996 o
               celovitem preprečevanju in nadzorovanju onesnaževanja, ker do 31. 10. 2007 ni
               sprejela potrebnih ukrepov, da bi obstoječe naprave, ki lahko povzročajo
               onesnaževanje večjega obsega, na ta dan obratovale z ustreznimi okoljevarstvenimi
               dovoljenji. Republika Slovenija tudi po navedeni sodbi sodišča ni izpolnila svojih
               obveznosti, saj je še vedno delovalo nekaj naprav brez pravnomočnega
               okoljevarstvenega dovoljenja, zato je Evropska komisija dne 25. 10. 2012 poslala
               Republiki Sloveniji uradni opomin, v katerem jo poziva, naj izvrši sodbo, saj naj bi
               prav zaradi te določbe obstoječe naprave lahko delovale brez okoljevarstvenega
               dovoljenja. Evropska komisija je 27. 9. 2013 poslala Republiki Sloveniji uradni
               opomin tudi zaradi nepravilnega prenosa nekaterih določb direktive 2008/1/ES
               Evropskega parlamenta in Sveta z dne 15. 1. 2008 o celovitem preprečevanju in
               nadzorovanju onesnaževanja, s katero je bila implementirana Direktiva 96/61/ES, v
               katerem navaja tudi kršitev določbe prvega odstavka 5. člena Direktive, prav tako v
               povezavi z določbo tretjega odstavka 172. člena Zakona o varstvu okolja. Sprejetjem
               predlaganega zakona se Republika Slovenija lahko ogne dejanski vložitvi tožbe pred
               sodiščem Evropske unije in v primeru ugotovitve o kršitvi tudi plačilu kazni zaradi
               neizpolnitve svojih obveznosti. V nadaljevanju je bilo že izpostavljeno, da se v
               predlogu zakona odpravi tudi napaka iz predhodnih določb Zakona o spremembah in
               dopolnitvah Zakona o varstvu okolja, po kateri bi morali upravljavci naprav, ki lahko
               povzročijo onesnaževanje okolja večjega obsega, že ob vsaki nameravani spremembi
               svoje naprave oziroma ob vsaki spremembi okoljevarstvenega dovoljenja, do katerega bi
               prišlo po uradni dolžnosti, predložiti tudi izhodiščno poročilo o stanju tal in
               podzemnih voda. Predstavnica Zakonodajno-pravne službe je na seji odbora poudarila,
               da je Zakonodajno-pravna služba predlog zakona preučila z vidika njegove skladnosti z
               ustavo Republike Slovenije, pravnim sistemom in z zakonodajnotehničnega vidika.
               Izpostavila je, da na posamezne določbe predloga zakona Zakonodajno-pravna služba
               nima pripomb, so pa v mnenju opozorili, da iz obrazložitve člena ni razvidno, ali v
               tem trenutno še obstajajo kakšni postopki, ki so v teku na tej pravni podlagi, saj bi
               v takem primeru ukinitev te pravne podlage lahko imela pravne posledice za tekoče
               postopke. Ugotovila je, da je predstavnica predlagatelja neizpostavljeno opozorilo
               podala pojasnilo v okviru uvodne predstavitve k predlogu zakona. Predsednik Komisije
               Državnega sveta za lokalno samoupravo in regionalni razvoj je poudaril, da komisija
               predlog zakona podpira in nanj nima pripomb. V razpravi je bilo izpostavljeno mnenje,
               da je kršitev iz predloga zakona o črtanju določbe tretjega odstavka 172. člena, ki
               dopušča delovanje tudi tistih naprav, ki niso pridobile okoljevarstvenega dovoljenja,
               če so razlogi za neizpolnitev obveznosti upravljavca na strani pristojnega
               ministrstva, načeloma ustrezna.</p>
               <p>Odbor je v skladu s 128. členom Poslovnika Državnega zbora glasoval o vseh členih
               predloga zakona skupaj in jih sprejel. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Stranke modernega centra, zanjo gospa Vesna Vervega.
            </p>
            </sp>
            <sp who="SDZ7:VervegaVesna">

               <speaker>VESNA VERVEGA (PS SMC):</speaker>

               <p>Spoštovani predsednik, ministrica, kolegice in kolegi!</p>
               <p>Zakon o varstvu okolja iz leta 1993 je bil ob vstopu Slovenije v EU prenovljen, s tem
               pa že šestkrat spremenjen in dopolnjen. Že jeseni 2013 je Evropska komisija Republiki
               Sloveniji poslala uradni opomin zaradi nepravilnega prenosa nekaterih določb
               Direktive 2008/1/ES Evropskega parlamenta in Sveta o celovitem preprečevanju in
               nadzorovanju onesnaževanja. Tudi brez opomina</p>
               <p>Evropske komisije bi takratna vlada morala poskrbeti, da prepreči prekomerno
               onesnaževanja zrak, tal in podzemnih voda, še posebej v okolici velikih industrijskih
               objektov, zato ni jasno, zakaj kljub sodbi in opominu ni ustrezno spremenila in
               dopolnila predmetnega zakona. Februarja letos Republika Slovenija tako še vedno ni
               izpolnjevala svojih obveznosti glede zagotavljanja, da vse naprave delujejo v skladu
               z omenjeno direktivo o preprečevanju in nadzorovanju onesnaževanja, zato se je
               Evropska komisija odločila, da proti Republiki Sloveniji ponovno sproži postopek pred
               sodiščem Evropske unije. 172. člen Zakona o varstvu okolja opredeljuje
               okoljevarstveno dovoljenje za obstoječe naprave, ki lahko povzročajo onesnaževanje
               večjega obsega. Črtanje tretjega in na njega vezanega četrtega odstavka tega člena
               pomeni ukinitev pravne podlage za uporabo posebnih ugodnosti v postopkih pridobivanja
               okoljevarstvenega dovoljenja tudi, kadar so razlogi za neizpolnitev obveznosti
               upravljavca na strani ministrstva.</p>
               <p>V Poslanski skupini SMC novelo Zakona o varstvu okolja podpiramo tudi zato, ker bomo
               z njo preprečili finančne posledice, vezane na neizpolnitev zahtev sodbe sodišča EU v
               zadevi C49 10. Te posledice bi nosila Republika Slovenija in bi nastale, če spremembe
               zakona ne bi sprejeli. Dolgoročno gledano pa se nam zdi še pomembnejše dejstvo, da
               bodo obstoječe naprave brez okoljevarstvenega dovoljenja prenehale s svojim
               obratovanjem, obenem bodo morale te naprave v primeru večje spremembe naprave v
               skladu z nacionalnimi in evropskimi predpisi o industrijskih emisijah opraviti
               presojo vpliva na okolje. Ravno negativen vpliv na naravno in družbeno okolje
               omenjenih naprav je tisto, kar je prepotrebne spremembe zakona tudi spodbudilo.
               Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zadnjo gospod Danijel
               Krivec.</p>
            </sp>
            <sp who="SDZ7:KrivecDanijel">

               <speaker>DANIJEL KRIVEC (PS SDS):</speaker>

               <p>Hvala za besedo. Spoštovani predsednik, spoštovana ministrica, kolegice in
               kolegi!</p>
               <p>Ponovno je pred nami predlog zakona o varstvu okolja po nujnem postopku, ker v
               preteklosti nismo tega zakona primerno novelirali. Republika Slovenija do roka iz
               direktive ni izpolnila svojih obveznosti, saj vse obstoječe naprave niso pridobile
               okoljevarstvenega dovoljenja, vendar so lahko zaradi določbe iz tretjega odstavka
               172. člena Zakona o varstvu okolja-1 še delovale, saj so bili razlogi za neizpolnitev
               obveznosti upravljavcev zlasti izjemno dolgi upravni in sodni postopki. Zaradi tega
               je Evropska komisija vložila tožbo na Sodišče Evropske unije. Sodišče je s sodbo
               oktobra 2010 ugotovilo, da Republika Slovenija s tem, ker v predpisanem roku ni
               sprejela potrebnih ukrepov za izdajanje dovoljenj za industrijske obrate, ni
               izpolnila svojih obveznosti iz te direktive.</p>
               <p>Ker Republika Slovenija tudi po navedeni sodbi sodišča ni izpolnila svojih
               obveznosti, saj je še vedno delovalo nekaj naprav brez pravnomočnega
               okoljevarstvenega dovoljenja, je Evropska komisija poslala Republiki Sloveniji uradni
               opomin, v katerem jo poziva, naj izvrši sodbo sodišča. Republika Slovenija je na
               trditve Evropske komisije obširno odgovorila z dopisom dne 20. 12. 2012. Evropska
               komisija je 27. 9. 2013 poslala Republiki Sloveniji uradni opomin tudi zaradi
               nepravilnega prenosa nekaterih določb Direktive 2008/1/ES Evropskega parlamenta in
               Sveta z dne 15. januarja 2008 o celovitem preprečevanju in nadzorovanju
               onesnaževanja, v katerem navaja tudi kršitev določbe prvega odstavka 5. člena
               Direktive, prav tako v povezavi z določbo tretja odstavka 172. člena Zakona o varstvu
               okolja-1. Republika Slovenija je tudi na ta opomin obširno odgovorila z dopisom z dne
               26. 11. 2013. Evropska komisija pa še vedno vztraja pri svojih trditvah iz navedenih
               uradnih opominov in zahteva, da se določbe tretjega odstavka 172. člena črtajo.
               Evropska komisija se je 26. 2. 2015 odločila, da proti Republiki Sloveniji ponovno
               sproži postopek pred sodiščem Evropske unije, ker ne izpolnjuje svojih obveznosti iz
               direktiv o preprečevanju in nadzorovanju onesnaženja. Sprememba zakona o varstvu
               okolja, ki je pred nami, izpolnjuje zahteve Evropske komisije glede izvršitve sodbe
               sodišča Evropske unije in odpravlja napake v zvezi s predložitvijo izhodiščnega
               poročila. S sprejetjem zakona po nujnem postopku bodo sprejeti ukrepi, ki jih v zvezi
               s prenosom direktive zahteva Evropska komisija v postopkih, ki jih vodi zoper
               Republiko Slovenijo. Sprejetje zakona po nujnem postopku lahko odpravi možnost
               obsodbe Republike Slovenije na plačilo denarne kazni. V prihodnje pa je treba
               zagotoviti implementacijo evropskih direktiv pravočasno in ne šele, ko nam evropska
               sodišča zagrozijo s plačevanjem kazni.</p>
               <p>V Slovenski demokratski stranki zakonu ne bomo nasprotovali.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospod
               Ivan Hršak.</p>
            </sp>
            <sp who="SDZ7:HršakIvan">

               <speaker>IVAN HRŠAK (PS DeSUS):</speaker>

               <p>Hvala za besedo, spoštovani predsednik. Spoštovana ministrica s sodelavcem,
               spoštovane kolegice in kolegi!</p>
               <p>Pred nami je druga obravnava Predloga sprememb Zakona o varstvu okolja, katerega
               namen je izpolniti zahteve Evropske komisije glede izvršitve sodbe sodišča Evropske
               unije. Obstoječe naprave, ki do uveljavitve zakona ne bodo imele okoljevarstvenega
               dovoljenja, bodo morale v skladu z določili novele prenehati obratovati. Bruselj je
               postopek proti Sloveniji sprožil, ker je cementarna Lafarge Cement obratovala brez
               ustreznega okoljevarstvenega dovoljenja. Komisija je ob drugi napotitvi Slovenije na
               sodišče zahtevala tudi dnevno denarno kazen v višini 9 tisoč 9 evrov, dokler ne bodo
               obveznosti izpolnjene, in pavšalni znesek v višini 1,6 milijona evrov. S predlaganimi
               spremembami se odpravlja tudi napaka iz prehodnih določb. Upravljavci naprav, ki
               morajo v skladu z zakonom predložiti izhodiščno poročilo, ga bodo predložili le ob
               večji spremembi in posodobitvi okoljevarstvenega dovoljenja zaradi uskladitve
               obratovanja naprave z zaključki o najboljših razpoložljivih tehnologijah, skladno z
               evropskimi predpisi o industrijskih emisijah.</p>
               <p>Poslanke in poslanci poslanske skupine DeSUS bomo predlog zakona podprli prav zaradi
               grozeče visoke denarne kazni, ki čaka Republiko Slovenijo, če ne bomo uredili
               omenjene problematike obratovanja naprav, ki nimajo okoljevarstvenega dovoljenja.
               Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Jan Škoberne.</p>
            </sp>
            <sp who="SDZ7:ŠkoberneJan">

               <speaker>JAN ŠKOBERNE (PS SD):</speaker>

               <p>Spoštovani gospod predsednik, ministrica!</p>
               <p>Temeljni namen obravnave predloga novele Zakona o varstvu okolja se nanaša na črtanje
               tretjega odstavka 172. člena zakona, ki določa, da mora upravljavec za napravo, ki
               povzroča onesnaževanje večjega obsega, pridobiti ustrezno okoljevarstveno dovoljenje,
               v nasprotnem primeru jo mora po pravnomočni inšpekcijski odločbi zapreti oziroma
               ugasniti, razen če so razlogi za neizpolnjevanje obveznosti upravljavca na strani
               pristojnega ministrstva. Takšna izjema ni bila sprejemljiva za Evropsko komisijo, ki
               zahteva črtanje teh določil zakona in se sklicuje na izvršitev sodbe Sodišča Evropske
               skupnosti iz leta 2010. Omenjeno sodišče je namreč ugotovilo, da Slovenija krši
               Direktivo Evropskega sveta s septembra 1996 o celovitem preprečevanju in nadzorovanju
               onesnaževanja okolja, saj do 31. oktobra 2007 Slovenija ni sprejela potrebnih
               ukrepov, da bi obstoječe naprave, ki lahko povzročajo onesnaževanje večjega obsega,
               na ta dan obratovale z ustreznimi okoljevarstvenimi dovoljenji. Zaradi tega je
               Evropska komisija poslala Republiki Sloveniji uradni opomin, v katerem je pozvala
               državo, da izvrši omenjeno sodbo. Slabo leto kasneje je prvemu sledil tudi drugi
               uradni opomin zaradi nepravilnega prenosa nekaterih določb direktive, v katerem
               komisija našo državo ponovno opozarja na kršitve tretjega odstavka 172. člena tega
               zakona. Kljub obsežnim pojasnilom Slovenije na oba uradna opomina Evropske komisije
               pa slednja vztraja pri svojih očitkih. Konec februarja letošnjega leta se je komisija
               odločila tudi za sprožitev postopka pred Sodiščem Evropske unije zoper našo državo v
               tej predmetni zadevi. V primeru, da bi sodišče ugotovilo kršitev Republike Slovenije,
               pomeni, da smo izpostavljeni zagroženi kazni, ki do zdaj znaša približno milijon 600
               tisoč evrov ter dodatnih 9 tisoč evrov denarne kazni za vsak dodaten dan do
               izpolnitve obveznosti.</p>
               <p>Vsakršna tovrstna kazen, še zlasti v tako visokih zneskih in v okoliščinah splošnega
               proračunskega varčevanja ne more biti sprejemljiva in se ji moramo izogniti. Zato
               bomo tudi v Poslanski skupini Socialnih demokratov novelo zakona podprli. Hvala lepa.
            </p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združene levice, zanjo dr. Franc Trček.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>Hvala za besedo, predsedujoči. Spoštovana ministrica, spoštovani zbor!</p>
               <p>Vlada Republike Slovenije se v predlogu noveliranja zakona sklicuje na prenos
               evropskih direktiv v naš pravni red in na sodbo Sodišča Evropske unije. Leta 2013 smo
               doživeli obsežno noveliranje Zakona o varstvu okolja in takrat je cementarna Lafarge
               delovala brez okoljevarstvenega dovoljenja, kar je omogočal člen, ki ga hočete zdaj
               zbrisati, saj je bilo tam napisano, da tovrstne naprave lahko delujejo brez
               dovoljenja tudi po 31. 10. 2007 – bodite pozorni, 2007 –, v primeru, da so razlogi za
               neizpolnitev obveznosti upravljavca obstoječe naprave na strani ministrstva. Do sodbe
               Evropskega sodišča je prišlo ravno zaradi neizpolnjevanja obveznosti Republike
               Slovenije ob neprekinjenem obratovanju že omenjene cementarne. Namesto da bi država
               Lafargeu takrat izdala odločbo o prenehanju delovanja, je šla raje v spremembo
               načinov pridobivanja okoljevarstvenih dovoljenj. Danes, ko Lafarge Cement ne
               obratuje, to očitno ni več pomembno. Zakon torej novelira, ker Republika Slovenija ni
               v predpisanem roku izdala odločb za prenehanje delovanja cementarne, ki ni pridobila
               okoljevarstvenega dovoljenja, za kar naj bi bili razlogi za neizpolnitev obveznosti
               upravljavca na strani ministrstva. Vlada sedaj elegantno predlaga rešitev, po kateri
               naj bi se Slovenija izognila plačilu kazni EU, postavlja pa se nam seveda vprašanje,
               ali morda vseeno še ne tečejo kakšni postopki na podlagi navedenih členov zakona, ki
               se črtajo<gap n=".."/></p>
               <p>V predlogu zakona lahko preberemo, da so razlogi za neizpolnjevanje obveznosti,
               citiram, <q>"izjemno dolgi upravni in sodni postopki"</q>. Ali to pomeni, da upravljavci
               obratov izkoriščajo vse pravne luknje, da s postopkom pridobitve okoljevarstvenega
               dovoljenja zavlačujejo celo do 8 let po roku za njegovo pridobitev. Raje, kot da
               črtajo določbe, po katerih mora Vlada izdati odločbo o prenehanju delovanja, naj
               Vlada in resorno ministrstvo že enkrat poskrbita za to, da se bodo tovrstni okoljsko
               sporni obrati zaprli. Pri sprejetju takšnega zakona tudi pričakujemo, da Vlada
               predloži seznam naprav in upravljavcev, ki se jih to noveliranje neposredno tiče.
               Takšnega seznama Vlada ni priložila predlogu zakona. Če smo brali ta zakon, če niste
               seznanjeni z ozadjem, niti niste vedeli, za kaj v bistvu gre. Niti njeni predstavniki
               o tem niso hoteli oziroma niso bili pripravljeni govoriti na obravnavi na matičnem
               parlamentarnem odboru, ko sem jih v imenu Združene levice spraševal o tem. Ni nam
               jasno, katere nepravilne prenose direktive naj bi odpravili s črtanjem 3. in 4. točke
               172. člena. Vse kar ti dve točki določata, je, da mora, citiram: <q>"… inšpekcija,
               pristojna za varstvo okolja, po tem, ko je postala odločba o zavrnitvi sedaj
               okoljevarstvenega dovoljenja pravnomočna, izdati odločbo o prenehanju delovanja
               naprave"</q>.</p>
               <p>Argumentacija za sprejetje tega zakona je slaba, nejasne pa so tudi posledice, ki jih
               bo imelo njegovo sprejetje, zato v Poslanski skupini Združene levice tega zakona ne
               moremo podpreti. Hvala za besedo.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, zanjo gospod
               Jernej Vrtovec.</p>
            </sp>
            <sp who="SDZ7:VrtovecJernej">

               <speaker>JERNEJ VRTOVEC (PS NSi):</speaker>

               <p>Spoštovani predsedujoči, spoštovane poslanke in poslanci!</p>
               <p>Naš življenjski prostor ogrožajo številni škodljivi dejavniki, ki jih, žal, mnogokrat
               povzroča prav človek s svojim neodgovornim, včasih celo objestnim ravnanjem. Narava
               in zdravo okolje torej nista nekaj samoumevnega, kar nam je dano za vselej. Vrsto let
               smo namreč za svoje lagodno življenje brez pomislekov izkoriščali naravne danosti,
               vse premalo in vanje vlagali in jih varovali. Naše okolje je postalo tako ranljivo,
               da moramo iskati dolgoročne in celovite rešitve, od preprečitev in zmanjševanja
               obremenjevanja okolja, opuščanja uporabe nevarnih snovi do trajnostne rabe naravnih
               virov in večje uporabe obnovljivih virov energije.</p>
               <p>Spoštovane kolegice in kolegi! Današnja novela Zakona o varstvu okolja še zdaleč ne
               predstavlja zadostnega in celovitega urejanja našega življenjskega okolja. Kot smo v
               tem mandatu že vajeni, spet govorimo o tako imenovanem ad hoc reševanju posameznega
               problema o preprečitvi težko popravljivih posledic za delovanje družbe, zaradi česar
               moramo predlog sprememb zakona sprejeti po nujnem postopku. Moramo – torej,
               poudarjam, moramo. Kaj bi sledilo, če tega danes ne storimo? Slovenija bi morala
               Evropski komisiji plačati dnevno denarno kazen v višini 9 tisoč evrov, dokler svoje
               obveznosti iz naslova zagotavljanja, da vse obstoječe naprave delujejo v skladu z
               direktivo o celovitem preprečevanju in nadzorovanju onesnaževanja zraka, ne bi
               izpolnila. Poleg tega bi morala plačati še pavšalni znesek v višini milijon 604 tisoč
               evrov.</p>
               <p>Poglejmo podrobneje. Upravljavci obstoječih naprav bi morali do 31. 10. 2007
               pridobiti okoljevarstveno dovoljenje za naprave, ki lahko povzročijo onesnaževanje
               večjega obsega. Gre za tiste naprave, ki so na dan uveljavitve uredbe v vrsti
               dejavnosti naprav, ki lahko povzročajo onesnaževanje okolja večjega obsega, v letu
               2004 že obratovale ali pa so že pred tem imele pridobljeno pravnomočno gradbeno
               dovoljenje po predpisih o graditvi objektov. Zakon o varstvu okolja kljub določenemu
               roku za pridobitev okoljevarstvenega dovoljenja sedaj dopušča, da v primeru, ko
               upravljavec obstoječe naprave tega dovoljenja ne pridobiva v predpisanem roku in so
               razlogi za neizpolnitev te obveznosti na strani ministrstva, lahko naprava deluje še
               naprej. Predlog novele zakona torej to izjemo črta, zaradi česar bodo morale
               obstoječe naprave, ki do uveljavitve novele ne bodo imele okoljevarstvenega
               dovoljenja, prenehati obratovati. O kakšnih razlogih na strani ministrstva v tem
               primeru govorimo? Kot smo že vajeni, v tem primeru ponovno govorimo, o izjemno dolgih
               upravnih in sodnih postopkih.</p>
               <p>Kolegice in kolegi! Krščanski demokrati tudi v tem primeru ugotavljamo, da se vedno
               znova zadeve ustavljajo pri naših zakonskih normah pri togih in okostenelih
               predpisih, ki so posledica počasnega upravljanja nalog naše države. Vlada spet rešuje
               en segment varovanja okolja, zaradi katerega državi grozi plačilo kazni. Sodišče
               Evropske unije je namreč že oktobra leta 2010 v sodbi ugotovilo, da Slovenija v
               predpisanem roku ni sprejela potrebnih ukrepov za izdajanje dovoljenj za industrijske
               obrate, s tem pa ni izpolnila svojih obveznosti iz direktive. Tudi po prejemu
               opominov Evropske komisije v letu 2012 in 2013 Slovenija na tem področju ni opravila
               svoje domače naloge. Štiri leta in pol je torej teklo v prazno, nova grožnja pa je le
               povzročilo, da je Vlada po nujnem postopku v obravnavo posredovala predlog novele, ki
               naj bi zadostila zahtevi direktive. Spet gre za gašenje požara, za parcialno
               reševanje problematike varstva okolja, ki pa je mnogo večja in terja širše
               obravnavanje. Novelo zakona smo torej prisiljeni sprejeti, poudarjam, prisiljeni
               sprejeti, ker nam sicer ponovno grozi plačilo kazni, s katero bi bila državi
               povzročena velika škoda. Sledi pa logično vprašanje – zakaj tega ni Vlada storila že
               mnogo prej? Zakaj vedno čakamo na zadnji vlak? Naj ob tem spomnimo. Že konec
               letošnjega leta bomo spet lovili zadnji vagon, ko bomo morali govoriti o ureditvi
               načina izvajanja obvezne gospodarske javne službe varstva okolja. Področje
               opravljanja dimnikarskih storitev namreč ostaja ena obsežnejših in prioritetnih nalog
               naše države.</p>
               <p>Zakaj bomo torej Krščanski demokrati podprli predlagano spremembo Zakona o varstvu
               okolja? Kolegice in kolegi, spoštovana gospa ministrica, razlog je samo eden, in
               sicer da se izognemo plačilu kazni. Najlepša hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Končali smo predstavitev stališč poslanskih skupin.</p>
               <p>Ker k predlogu zakona matično delovno telo ni sprejelo nobenega amandmaja, amandmajev
               na seji zbora ni možno vlagati. Zaključujem drugo obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje zbora opravili
               jutri, 15. 7. 2015, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>5. TOČKO DNEVNEGA REDA, TO JE PREDLOG ZAKONA O SPREMEMBAH IN
                  DOPOLNITVAH ZAKONA O VODAH PO SKRAJŠANEM POSTOPKU.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona daje besedo predstavnici Vlade, ministrici
               za okolje in prostor gospe Ireni Majcen.</p>
            </sp>
            <sp who="SDZ7:MajcenIrena">

               <speaker>IRENA MAJCEN:</speaker>

               <p>Spoštovani!</p>
               <p>Sprememb Zakona o vodah, ki smo jih letos marca sprejeli v nalogah naše vlade, smo se
               sodelavci na Ministrstvu za okolje in prostor lotili z vso resnostjo. Področje voda
               je področje, kjer se lahko vsi strinjamo, da ni najbolje urejeno. Sprememba, ki jo
               imamo danes na mizi, ureja najnujnejše v tem trenutku.</p>
               <p>Glede na to, da je voda vir preživetja, trajnostni vir za razvoj, ter da neustrezno
               upravljanje z vodami predstavlja nevarnost za življenje ljudi in nastanek škod na
               premoženju, nam je vlada naložila pripravo predlogov ukrepov za reorganizacijo
               upravljanja voda. V preteklih letih so se, na žalost, zvrstili številni poplavni
               dogodki, ki so imeli za posledico veliko škode. Za učinkovito upravljanje voda pa je
               treba vzpostaviti sistem upravljanja z vodami na način, ki omogoča učinkovito,
               celostno in celovito upravljanje z vodami v Sloveniji, tako da prepoznamo vodo kot
               razvojno priložnost ter ne samo kot oviro in grožnjo v prostoru. Poglavitni namen
               spremembe oziroma dopolnitve veljavnega Zakona o vodah je tako zagotoviti pravno
               podlago za izvedbo reorganizacije na področju upravljanja z vodami, in sicer za
               ustanovitev Direkcije Republike Slovenije za vode kot organa v sestavi Ministrstva za
               okolje in prostor. Reorganizacija na področju upravljanja z vodami bo izvedena z
               združitvijo upravljavskih nalog na področju voda ter prenosom določenih pristojnosti
               na ministrstvo oziroma direkcijo. Skladno s prenosom pristojnosti bo ministrstvo
               oziroma organ v sestavi ministrstva prevzel uslužbence Inštituta za vode Republike
               Slovenije. S tem namenom je treba naloge inštituta, ki so določene z zakonom,
               ustrezno spremeniti, medtem ko bodo pristojnosti Direkcije za vode podrobneje
               določene s spremembo in dopolnitvijo uredbe o organih v sestavi ministrstev, ki je
               tudi že v pripravi. Pri tem ponovno poudarjam, da nihče od zaposlenih na inštitutu
               zaradi tega ne bo izgubil zaposlitve.</p>
               <p>Nič manj pomembna ni ureditev vprašanja rabe vode oziroma podaljšanje prehodnega
               obdobja glede plačevanja za nazaj za rabo vode še za leti 2014 in 2015. To so
               popravljalni ukrepi, ki jih je v revizijskem poročilu zapisalo Računsko sodišče že v
               letu 2011. Gre za izenačitev obveznosti med tistimi, ki so že do sedaj imeli
               podeljeno vodno pravico in plačevali koncesnino, in tistimi, ki jim koncesija ni bila
               podeljena oziroma za vodno pravico niso plačevali. Obravnavano problematiko
               ministrstvo prednostno rešuje tudi na sistemski ravni s podelitvijo vodnih pravic.
               Dela je veliko.</p>
               <p>Predlog zakona vsebuje tudi zagotovitev pravne podlage za izvedbo izrednih ukrepov v
               primerih, ko po naravni nesreči še vedno obstaja povečana stopnja ogroženosti zaradi
               škodljivega delovanja voda. Torej gre za izvedbo izrednih ukrepov, ki jo izvedejo
               izvajalci gospodarske javne službe urejanja voda, ko se intervencija po predpisih o
               naravnih nesrečah sicer zaključi, še vedno pa obstoji povečana stopnja ogroženosti
               zaradi škodljivega delovanja voda. Nadalje predlog vsebuje izvedbo ukrepov vlade za
               rebalans proračuna glede znižanja stroškov za delovanje občin na področju
               obračunavanja nadomestil za stavbne pravice. Predlog zakona vključuje možnost, da se
               na podlagi Zakona o vodah izvorno določi način razpolaganja z vodnimi in priobalnimi
               zemljišči kot tudi obremenjevanje teh zemljišč s stvarnimi pravicami. Dodana je
               pravna podlaga za pripravo metodologije za določanje vrednosti vodnih in priobalnih
               zemljišč ter obremenjevanje s stvarnimi pravicami. Na podlagi pravilnika bodo
               določene izjeme pri plačevanju nadomestil za obremenjevanje s stvarnimi pravicami na
               vodnih in priobalnih zemljiščih v primeru gradnje občinske javne infrastrukture, kot
               so mostovi in druga prečenja vodotokov.</p>
               <p>Pri zaključku samo povem, da pozdravljam amandma za črtanje spremembe 3. člena
               zakona, ki govori o nadomestilih zaradi zmanjšanega dohodka iz kmetijske dejavnosti.
               Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za infrastrukturo, okolje in prostor kot matično
               delovno telo.</p>
               <p>Za predstavitev poročila odbora dajem besedo predsedniku gospodu Igorju Zorčiču. </p>
            </sp>
            <sp who="SDZ7:ZorčičIgor">

               <speaker>IGOR ZORČIČ (PS SMC):</speaker>

               <p>Predsednik, hvala za besedo.</p>
               <p>Odbor za infrastrukturo, okolje in prostor je na 11. seji in prvem nadaljevanju 11.
               seje dne 30. 6. 2015 kot matično delovno telo obravnaval Predlog zakona o spremembah
               in dopolnitvah Zakona o vodah, ki ga je Državnega zboru v obravnavo po skrajšanem
               postopku predložila Vlada. Kolegij predsednika Državnega zbora je na 30. seji dne 8.
               6. 2015 sprejel odločitev, da se predlog zakona obravnava po skrajšanem postopku. Po
               zahtevi Poslanske skupine SDS da Državni zbor ponovno odloča o odločitvi Kolegija, pa
               je Državni zbor na 9. seji dne 15. 6. 2015 potrdil odločitev Kolegija. Na seji odbora
               so sodelovali predstavniki Ministrstva za infrastrukturo, Ministrstva za kmetijstvo,
               gozdarstvo in prehrano, Ministrstva za javno upravo, Komisije državnega sveta za
               lokalno samoupravo in regionalni razvoj, Inštituta za vode Republke Slovenije,
               Gospodarske zbornice Slovenije, Zbornice komunalnega gospodarstva, Kmetijsko
               gozdarske zbornice Slovenije, Sindikata vzgoje, izobraževanja, znanosti in kulture
               Slovenije, Društva vodarjev Slovenije ter Zakonodajno-pravne službe. V poslovniškem
               roku so bili vloženi amandmaji Poslanskih skupin SMC, Desus, SD, SDS in ZL in
               sprememba amandmaja Poslanske skupine ZL k 16. členu. V dopolnilni obrazložitvi je v
               imenu predlagatelja ministrica za okolje in prostor Irena Majcen poudarila, da je
               predlagatelj pri pripravi predloga zakona zasledoval zlasti dvoje poglavitnih
               rešitev, to je podaljšanje plačila nadomestila za rabo vode po sistemu, kot ga je
               prvotno predpisal Zakon o vodah iz leta 2013, pri čemer se obdobje podaljša za leti
               2014 in 2015. Podaljšano obdobje je potrebno zaradi tega, ker koncesijski akti še
               niso podeljeni v celoti, poleg navedenega pa še ni bila sprejeta uredba o plačilu za
               vodno pravico, ki se podeli z vodnih dovoljenjem. Kot drugo poglavitno rešitev pa je
               izpostavila reorganizacijo upravljanja z vodami na podlagi sklepa, ki ga je vlada
               sprejela dne 5. 3. 2015. Reorganizacija na področju upravljanja z vodami se bo
               izvedla z združitvijo upravljavskih nalog na področju voda ter prenosom določenih
               pristojnosti z Inštituta za vode Republike Slovenije na ministrstvo oziroma na nov
               organ v sestavi ministrstva, in sicer Direkcijo Republike Slovenije za vode. V skladu
               z navedenim je treba naloge inštituta, ki so zakonsko določene, ustrezno spremeniti,
               medtem ko bodo pristojnosti bodoče direkcije za vode podrobneje določene s spremembo
               in dopolnitvijo Uredbe o organih v sestavi ministrstev. Predstavnica Ministrstva za
               kmetijstvo, gozdarstvo in prehrano mag. Tanja Strniša je izpostavila, da predlog
               zakona vključuje tudi spremembo 79. člena veljavnega zakona. V zvezi s tem vprašanjem
               seže več let išče ustrezna ureditev, kako nadomestiti obstoječi sistem izplačevanja
               nadomestil po trenutno še veljavni uredbi o načinu izplačevanja in merilih za izračun
               nadomestila za zmanjšanje dohodka iz kmetijske dejavnosti zaradi prilagoditve ukrepom
               vodovarstvenega režima. Predstavnica Zakonodajno-pravne službe je izpostavila, da so
               določene pripombe Zakonodajno-pravne službe upoštevane v amandmajih koalicijskih
               poslanskih skupin, v zvezi z nekaterimi pripombami pa je predlagatelj posredoval
               dodatna pojasnila. Ob tem je opozorila na pripombo k 3. členu in poudarila, da se
               kljub vloženemu amandmaju ne odpravljajo vse nejasnosti, saj iz predlagane ureditve
               še vedno po eni strani izhaja, da naj bi bila odškodnina namenjena izgubi oziroma
               zmanjšanju dohodka iz kmetijske dejavnosti, po drugi strani pa naj bi se pri
               določitvi odškodnine upoštevalo tudi zmanjšanje vrednosti zemljišč in kmetijskih
               gospodarstev. Prav tako bi morali biti kriteriji za določitev višine odškodnine v
               zakonu nedvoumno določeni in verjetno tudi vezani na vrsto ukrepa vodovarstvenega
               režima. Predsednik Komisije Državnega sveta za lokalno samoupravno in regionalni
               razvoj Jernej Verbič je poudaril, da komisija podpira predlog zakona.</p>
               <p>V razpravi so nekateri opozicijski poslanci opozorili na mnenja, ki so bila odboru
               posredovana v zvezi z vsebino predloga zakona s strani različnih institucij oziroma
               zainteresirane javnosti oziroma da vsebina ni ustrezno usklajena z vsemi deležniki.
               Največ polemik je bilo glede 3. člena predloga zakona oziroma 79. člena obstoječega
               zakona ter glede 16. člena predloga zakona, ki se nanaša na prenos pretežnega dela
               zaposlenih z Inštituta za vode na bodočo direkcijo za vode. Odbor je sprejel
               amandmaje poslanskih skupin SMC, DeSUS in SD <gap n="…"/> <stage type="signal">/ znak za konec razprave/</stage><gap n="…"/> ostalih
               amandmajev. Brezpredmetna pa sta postala amandmaja poslanskih skupin SMC, DeSUS in SD
               k 3. in 16. členu ter amandma Poslanske skupine SDS k 3. členu. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Slovenske demokratske stranke, zanjo gospod Danijel
               Krivec.</p>
            </sp>
            <sp who="SDZ7:KrivecDanijel">

               <speaker>DANIJEL KRIVEC (PS SDS):</speaker>

               <p>Hvala za besedo, spoštovani predsednik. Spoštovana ministrica, kolegice in
               kolegi!</p>
               <p>V Poslanski skupini SDS smo predlagali, da se Predlog zakona o spremembah in
               dopolnitvah Zakona o vodah obravnava po rednem postopku in ne po skrajšanem postopku.
               Ponovno se srečujemo s prakso, da se pomemben sistemski zakon, ki ureja področje
               voda, predlaga v obravnavo na neobičajen način. Mogoče bi bilo to upravičeno, če bi
               se zgodilo takoj po poplavah, ko bi bilo nujno nekatere pereče probleme urediti tudi
               na zakonodajni ravni. V tem trenutku pa ni bilo nobene potrebe, da se s temi
               rešitvami po skrajšanem postopku uveljavljajo spremembe brez potrebne širše razprave
               vseh vpletenih, kar je pokazala tudi razprava na matičnem odboru. Izkušnje iz
               preteklosti pri sprejemanju primerljive zakonodaje dajo prav našim pomislekom, saj so
               problemi zaradi slabo domišljenih rešitev kasneje velika ovira za izvajanje zakona v
               praksi, nemalokrat pa hvaležen material za vlaganje zahtev za pravno varstvo in
               ustavno presojo. Skrajšani postopek je dopusten takrat, ko gre za manj zahtevne
               spremembe in dopolnitve zakona. Iz predlaganih sprememb je jasno, da gre za večje
               spremembe in nove sistemske rešitve, ki se ne bi smele obravnavati po skrajšanem
               postopku. Vsebina obrazložitve predlogov spremembe zakona s strani predlagatelja to
               tudi potrjuje. Obstoječe stanje na področju izvajanja nalog upravljanja voda z vidika
               organiziranosti ocenjuje kot nezadovoljivo, kar se v praksi tudi potrjuje. Zato je
               predlagana reorganizacija na področju upravljanja z vodami, kar bi se izvedlo z
               združitvijo upravljavskih nalog na področju voda ter prenosom določenih pristojnosti
               na ministrstvo oziroma na Direkcijo Republike Slovenije za vode kot organ v sestavi
               ministrstva. Skladno s prenosom pristojnosti bo ministrstvo oziroma organ v sestavi
               ministrstva prevzelo tudi uslužbence Inštituta za vode.</p>
               <p>S predlagano rešitvijo podaljšanja prehodnega obdobja glede plačevanja za rabo vode
               za leti 2014 in 2015 se plačevanje podaljšuje iz razloga, ker še vedno niso podeljeni
               vsi koncesijski akti, prav tako pa še ni bila sprejeta uredba o plačilu za vodno
               pravico, ki se podeli z vodnim dovoljenjem. V tem primeru gre res samo za podaljšanje
               pravic, ki jih zakon že določa, po drugi strani pa se je treba vprašati, zakaj niso
               bile izvedene vse aktivnosti in sprejete uredbe, ki jih že sedanji zakon predpisuje.
               Ministrstvo zagovarja stališče, da je na sistemski ravni treba urediti odplačnost
               vodnih in priobalnih zemljišč. Smiselno pa je, da se za objekte, ki prečkajo
               vodotoke, služnost in stavbna pravica zaračunavata simbolično. V predlaganih
               spremembah zakona se zagotavlja pravna podlaga za izvedbo, obenem pa ministrstvo
               pripravi pravilnik za določanje nadomestil za služnosti in stavbne pravice na vodnih
               in priobalnih zemljiščih. V pravilniku naj bi bila predpisana izjema, ki je bila
               dogovorjena s predstavniki lokalnih skupnosti, da se za posege za gradnjo objektov
               lokalne infrastrukture višina nadomestila določi v višini 5 % višine siceršnjega
               nadomestila. Zakon o vodah ureja naloge države v primeru škodljivega delovanja vode
               in sanacijo posledic. Glede intervencije določa samo nekaj načelnih določb glede
               varstva voda in predvideva sprejetje navodila, s katerim naj se določijo konkretni
               intervencijski ukrepi. Ne v Zakonu o vodah, ne v Zakonu o varstvu pred naravnanimi in
               drugimi nesrečami pa ni urejeno obdobje po zaključku intervencije. V predlagani
               spremembi zakona se ureja v obdobje pred izvajanjem sanacije po zaključeni
               intervenciji po Zakonu o varstvu pred naravnimi in drugimi nesrečami, ki je bilo do
               sedaj pravnoformalno neurejeno. Ministrstvo bi moralo k oblikovanju tako pomembnih
               predpisov povabiti strokovno in drugo javnost, da poda svoje mnenje in pripombe. Že v
               preteklosti je Komisija za preprečevanje korupcije večkrat opozorila na neprimernost
               sprejemanja tako pomembne zakonodaje po skrajšanem ali nujnem postopku. Področje
               gospodarjenja z vodami ima namreč prostorski, infrastrukturni in okoljski vidik.
               Sedanja organiziranost tega področja je bolj podrejena okoljskemu vidiku,
               infrastrukturni pa je izrazito neučinkovit, zato je še pomembneje, da zakone s tega
               področja sprejemamo premišljeno.</p>
               <p>Spoštovane kolegice in kolegi! Naj poudarim, da spremembam Zakona o vodah ne
               nasprotujemo. Nasprotno. Nove rešitve so nujne. Veseli nas, da je koalicija
               prisluhnila vsebinski razpravi in opozorilom na odboru ter predlagala kar nekaj
               amandmajev, ki smo jih mi že predlagali na odboru. V primeru, da bodo amandmaji
               sprejeti, bomo v SDS zakon podprli.</p>
               <p>Za konec moram opozoriti, da se potrjuje dejstvo, da se pomembni zakoni obravnavajo
               po normalni proceduri, da bi se izognili sprejemanju slabih rešitev.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospa
               Marjana Kotnik Poropat.</p>
            </sp>
            <sp who="SDZ7:KotnikPoropatMarjana">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovani predsednik. Spoštovana ministrica s sodelavci, spoštovani
               poslanke in poslanci!</p>
               <p>Pri pripravi predloga novele Zakona o vodah je predlagatelj zasledoval dve poglavitni
               rešitvi. Prva je podaljšanje plačila nadomestila za rabo vode po sistemu, kot ga je
               prvotno pisal Zakon o vodah iz leta 2013, pri čemer se obdobje še podaljša za leti
               2014 in 2015. Podaljšanje obdobja je potrebno, ker koncesijski akti še niso podeljeni
               v celoti, poleg navedenega pa še ni bila sprejeta uredba o plačilu za vodno pravico,
               ki se podeli z vodnim dovoljenjem. S to rešitvijo se zagotavlja enaka obravnava vseh,
               ki vodo rabijo in še nimajo vodne pravice, dosega proračunska vzdržnost, hkrati pa se
               subjekte zaradi tega bistveno dodatno ne obremenjuje. Zavezanci plačila nadomestila
               so zlasti uporabniki vode za proizvodnjo pijač in kopališča, ki vodo rabijo in še
               niso pridobili koncesije ali vodnega dovoljenja ter bodo morali plačati nadomestilo
               za rabo vode za leti 2014 in 2015. Uporabniki vode za proizvodnjo pijač, ki jim je
               bilo izdano vodno dovoljenje za proizvodnjo pijač, pa niso plačali za vodno pravico,
               bodo morali plačati nadomestilo za vodno pravico v primeru izdanih vodnih dovoljenj
               za leti 2014 in 2015 ter pravna ali fizična oseba iz četrtega odstavka 199.b člena,
               ki ji je bilo vodno dovoljenje za proizvodnjo pijač, ki se odvzema iz objektov in
               naprav, namenjenih oskrbi s pitno vodo, izdano med 22. decembrom 2013 in 31.
               Decembrom 2015.</p>
               <p>Druga poglavitna rešitev pa je reorganizacija upravljanja z vodami na podlagi sklepa,
               ki ga je Vlada sprejela 5. marca 2015. Reorganizacija na področju upravljanja z
               vodami se bo izvedla z združitvijo upravljavskih nalog na področju voda ter prenosom
               določenih pristojnosti z Inštituta za vode Republike Slovenije na ministrstvo oziroma
               na nov organ v sestavi ministrstva, Direkcijo Republike Slovenije za vode. Skladno s
               prenosom pristojnosti bo ministrstvo oziroma organ v sestavi ministrstva prevzelo
               nekatere uslužbence Inštituta za vode. V skladu z navedenim je treba naloge
               inštituta, ki so zakonsko določene, ustrezno spremeniti, medtem ko bodo pristojnosti
               bodoče direkcije za vode, podrobneje določene s spremembo in dopolnitvijo Uredbe o
               organih v sestavi ministrstev. Tej predlagani reorganizaciji na področju upravljanja
               z vodami glasno nasprotujejo zaposleni na Inštitutu za vode, ki skupaj s Sindikatom
               vzgoje in izobraževanja, znanosti in kulture Slovenije opozarjajo na problematičnost
               predlaganega načina prenosa zaposlenih delavcev z Inštituta za vode na ministrstvo.
               Po naši oceni predlagana reorganizacija ne predstavlja okrnitve strokovnosti in
               poslanstva Inštituta za vode, zagotovo pa lahko strokovno okrepljeno ministrstvo
               pripomore k učinkovitejšemu sistemu upravljanja z vodami. Seveda pa je jasno, da bodo
               zaposleni na Inštitutu za vode, ki bodo prešli na ministrstvo, ohranili vse pravice
               iz pogodbe o zaposlitvi in druge pravice ter obveznosti iz delovnega razmerja. V
               Poslanski skupini Demokratične stranke upokojencev Slovenije prav tako menimo, da
               zakon ni primerno mesto, da bi se v njem opredelilo natančno sistemizacija delovnih
               mest in organizacija delo, vsekakor pa se mora, kot je navada tudi pri drugih
               podobnih situacijah, v predlog zakona vnesti osnovna določba o prenosu dela
               uslužbencev, delovnih nalog, opreme in dokumentacije. Enake rešitve, ko so bili
               zaposleni izven državne uprave prevzeti v sistem državne uprave, so že bile
               uporabljene, na primer pri prevzemu zaposlenih z Zavoda za zaposlovanje Republike
               Slovenije na Ministrstvo za delo, družino, socialne zadeve in enake možnosti.
               Ustreznost načina prevzema zaposlenih v tem konkretnem primeru je potrdila tudi sodba
               Vrhovnega sodišča Republike Slovenije.</p>
               <p>Ker v Poslanski skupini Demokratične stranke upokojencev Slovenije menimo, da so
               predlagane rešitve ustrezne, bomo predlog novele zakona podprli. Obenem najavljam
               tudi podporo amandmajem koalicije k 3., 13., 14. in 17. členu, medtem ko ostalih
               predlaganih amandmajev v naši poslanski skupini ne bomo podprli. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Janko Veber.</p>
            </sp>
            <sp who="SDZ7:VeberJanko">

               <speaker>JANKO VEBER (PS SD):</speaker>

               <p>Hvala za besedo. Lep pozdrav tudi v imenu Poslanske skupine Socialnih demokratov!</p>
               <p>Predlog zakona o spremembah in dopolnitvah Zakona o vodah je zagotovo v nekaterih
               vsebinah nujno potreben in tudi rešuje nekatere stvari, ki niso bile pravočasno
               urejene. Zagotovo se to nanaša predvsem na plačila oziroma podaljšanje plačil za
               nadomestilo za rabo vode. S tem zakonom se podaljšuje za obdobje 2014 in 2015, kar je
               potrebno zaradi tega, ker koncesijski akti še niso bili podeljeni v celoti oziroma ni
               bila sprejeta uredba o plačilu za vodno pravico, voda pa se je v tem obdobju
               uporabljala.</p>
               <p>Povsem druga vsebina pa je reorganizacija upravljanja z vodami. Če v grobem
               pogledamo, se posega pri tej reorganizaciji predvsem na raziskovalni del in se
               poskuša okrepiti oblastni del, upravni del, ničesar pa ni postorjenega na izvajalskem
               oziroma se nanaša na izvajalski del zgolj v tistem obdobju, ko nastopi naravna
               nesreča in je treba izvesti začasna intervencijska dela ter s tem preprečiti še večje
               morebitne posledice ob ponovljeni nevarnosti naravne nesreče. Ta del glede začasnih
               ukrepov je bil tudi nedefiniran in ga pozdravljamo, zato je prav, da se poskuša
               opredeliti tudi obdobje, v katerem je možno posegati tudi na področje vodotokov tudi
               po intervencijah, tako da se čim prej ublažijo posledice. Druga pa je tema, kako
               organizirati samo Direkcijo Republike Slovenije za vode, namreč direkcija je tudi
               znotraj samega sistema vodnega gospodarstva bila dolgo pričakovana rešitev, in to
               predvsem iz razloga, da bo na Ministrstvu za okolje končno nekdo, ki bo sogovornik na
               področju urejanja voda. Žal se ta del poskuša organizirati na način, da se bo
               drastično okrnilo raziskovalno delo, tako da bodo raziskovalci postali pravzaprav
               upravni delavci, oblastni delavci, in to za prihodnost razvoja vodnega gospodarstva
               in obvladovanje voda v Sloveniji zagotovo ni dobra popotnica. Dejstvo je, da Inštitut
               za vode v svoji 25-letni tradiciji je razvil obseg delovanja in ne nazadnje tudi
               oblikoval kadrovsko sestavo, s katero si je odprl pot tudi za pridobivanje sredstev s
               strani Evropske unije in veliko pripomogel k strokovnim rešitvah, ki so bile
               velikokrat potrebne takrat, ko je bilo predvsem zaradi pomanjkanja sredstev treba
               iskati najustreznejše rešitve. Najpomembnejši del pri reorganizaciji, ki manjka v tem
               zakonu, je pravzaprav zagotavljanje sredstev. To, da se bo okrnilo delo inštituta in
               preneslo raziskovalce v upravni del, bo v veliki meri pomenilo tudi to, da se bodo
               sredstva, ki so bila iz Sklada za vode namenjena za raziskave, po novem namenjala za
               delovanje uprave državnega organa. Namesto da bi denar ohranjali na izvedbeni ravni,
               če lahko temu tako rečem, ga bomo namenjali za delovanje državnega organa. To
               zagotovo ni dobro. Tudi sicer, če v Sloveniji ne bomo jasneje dorekli sistema
               financiranja upravljanja z vodami, nobena reorganizacija ne bo prinesla učinkovitih
               rešitev.</p>
               <p>Teh ključnih problemov ta zakon žal ne rešuje, nekatere izboljšave bodo, zato temu
               zakonu ne bomo nasprotovali. Smo pa izjemno zaskrbljeni, ker je bil povsem neustrezen
               odnos do raziskovalnega dela in do ljudi, ki bodo postali po tem zakonu uradniki.
               Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica, zanjo dr. Franc Trček.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>Še enkrat lep pozdrav, zlasti razširjeni ekipi ministrstva.</p>
               <p>V Poslanski skupini Združena levica predloga ne moremo podpreti zaradi njegove
               vsebine, načina priprave in tudi obravnave v parlamentarnem postopku. Odnos, ki ga je
               pokazalo resorno ministrstvo, je reprezentativen odnos žal te koalicije do
               problematike voda nasploh. Pred njim, pred tem noveliranjem smo se že srečali z
               rezanjem sredstev za monitoring voda, SMC je nekako cincajoča glede zapisa pravice do
               pitne vode v ustavo. S prodajami podjetij, kot so Pivovarna Laško, Droga, Kolinska in
               Radenska poteka tiha privatizacija vodnih virov oziroma se je že odvila, od katere
               imajo tuje korporacije velike dobičke za malo dela in nizke koncesnine, ponekod jih
               sploh ni. Od skupaj 29 vodnih vrtin v Sloveniji za živilsko predelovalno industrijo
               jih je že več kot polovica, 17 najkakovostnejših, v lasti tujih korporacij.
               Ministrstvo je predlog sprememb pripravilo brez sodelovanja strokovne in
               zainteresirane javnosti, sprejema se po skrajšanem postopku, kar je za tako velike
               spremembe, kot jih predvideva, neprimerno in tudi ni v skladu s Poslovnikom Državnega
               zbora. Vsebinsko pa predlog sprememb koalicije odločitev in škodljivih procesov krona
               z de facto ukinitvijo, ki jo poimenuje reorganizacija Inštituta za vode, edine javne
               strokovne inštitucije za področje upravljanja z vodami. Izgovor za reorganizacijo so
               poplave v zadnjih letih, četudi stroka enotno opozarja, da problem ni v interventnem,
               ampak v nezadostnem preventivnem delovanju. Slovenija bo z reorganizacijo izgubila
               številne izkušnje in mednarodne reference, ki jih je inštitut nabiral v desetletjih
               delovanja. Prvotno besedilo sprememb je celo predvidevalo, da bi strokovnjake iz
               inštituta zaposlili, pazite, na ministrstvu na položaj najnižjih uradnikov.</p>
               <p>Drugi sklop problemov, ki jih predlog prinaša, nadaljuje in celo poglablja, je
               povezan s problematiko koncesnin. Neurejenost koncesnin je na seji matičnega odbora
               za okolje, infrastrukturo in prostor izpostavila tudi sama ministrica. Uporabnikov
               voda za proizvodnjo pijač je 11. Za vse vrtine jih ima vse dokumente zgolj 7.
               Koncesionarji so za vodo lani plačali 1 milijon 463 evrov, v medresorskem
               usklajevanju, ki je očitno potekalo transparentno in brez lobističnih stikov, se je
               ta znesek prepolovil oziroma je natančno 712 tisoč 490 evrov. Ministrstvo bo moralo
               celo nekaj denarja vračati. Koncesije za vodo proizvajalcev pijač, ki imajo tuje
               lastnike, bodo tako letos nižje. Kot opozarja Društvo vodarjev, predlogi sprememb
               Zakona o vodah koncesnine proizvajalcev pijač znižujejo, razlika pa naj bi se
               prenesla na uporabnike vode v kopališčih, ogrevanjih in podobno, če se rabi
               mineralna, termalna ali termo-mineralna voda. To pomeni potencialen izpad prihodkov
               iz naslova koncesnin, s tem pa tvegamo tudi izčrpavanje vodnih zalog, saj znižanje
               koncesnin pomeni spodbujanje večje proizvodnje pijač, ki niso nujno zdrave,
               mimogrede, če jih preveč zacukramo.</p>
               <p>Iz vsem teh razlogov in še kakšnega bi lahko naštel, v Poslanski skupini Združene
               levice Predloga sprememb Zakona o vodah ne moremo podpreti. Kot smo že predlagali na
               seji matičnega odbora, bi bilo smiselno umakniti ta predlog, ga dati v redni
               postopek, izločiti področje koncesnin, ki bi se lahko urejalo v tem noveliranju,
               ampak smo nekako naleteli na gluha ušesa. Podobno se je zgodilo vsem deležnikom, tako
               strokovnim kot iz lokalnih skupnosti, ki so s to problematiko povezani. Hvala za
               besedo.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, zanjo gospod
               Jernej Vrtovec.</p>
            </sp>
            <sp who="SDZ7:VrtovecJernej">

               <speaker>JERNEJ VRTOVEC (PS NSi):</speaker>

               <p>Spoštovani predsedujoči, poslanke in poslanci!</p>
               <p>Voda kot naravna dobrina zahteva skrbno in odgovorno ravnanje njenih uporabnikov,
               zahteva celovito skrb in zagotavljanje pogojev za ohranjanje in uravnavanje vodnih
               količin in spodbujanja trajnostne rabe voda. Današnji predlog sprememb in dopolnitev
               Zakona o vodah predstavlja le delček tega celotnega področja, ki ga bo v najkrajšem
               času potrebno urediti, kajti tokrat govorimo predvsem o združitvi upravljavskih nalog
               na tem področju ter o podaljšanju prehodnega obdobja glede plačevanja za rabo vode v
               letih 2014 in 2015. Preostala problematika in izvajanje ukrepov na področju varstva
               voda, vključno s kmetovanjem na vodovarstvenih območjih in pridobivanjem nadomestnih
               zemljišč oziroma izplačilom denarnih nadomestil zaradi zmanjšanja od dohodka iz
               kmetijske dejavnosti na teh območjih, pa ostaja, kot kaže, prepuščena naslednji
               noveli zakona. No, pa poglejmo malce bolj podrobno. Podaljšanje prehodnega obdobja za
               plačevanje dejanske rabe vode, za katero zavezanci niso plačali za vodno pravico za
               leti 2014 in 2015, je treba sprejeti. Govorimo o retroaktivnem urejanju javnih
               dajatev plačila za rabo vode in to pred podelitvijo vodne pravice. To je ustavno
               sporno in predstavlja poseg v načelo pravne varnosti, kajti takšna ureditev je bila
               uveljavljena že leta 2002, mi pa še kar govorimo o prehodnem obdobju. Naj pa povem,
               da je vmes minilo 13 let. O ponovnem prehodnem obdobju je res nerazumljivo govoriti.
               Vsi koncesijski akti še vedno niso podeljeni, prav tako ni bila sprejeta uredba o
               plačilu za vodno pravico, ki se podeli z vodnim dovoljenjem. Vlada bi morala izdati
               koncesijske akte, ministrstvo pa vodna dovoljenja najpozneje do 31. decembra 2014. Da
               bodo v enakem položaju vsi, ki vodo rabijo, smo torej spet prisiljeni sprejemati
               rešitve, ki so zgolj začasne oziroma prehodne. S predlaganimi spremembami in
               dopolnitvami danes posegamo tudi v organizacijo dela na področju upravljanja z
               vodami. Združitev upravljavskih nalog in prenos določenih pristojnosti in zaposlenih
               uslužbencev Inštituta za vode na ministrstvo oziroma na Direkcijo Republike Slovenije
               za vode kot organa v sestavi ministrstva pomeni korak k učinkovitejšemu izvajanju
               nalog na tem področju. Predlagana reorganizacija dela je dobrodošla tudi z vidika
               javnega interesa in boljše komunikacije s končnimi uporabniki, medtem ko bo inštitut
               ohranil reference in nadaljeval izvajanje začetih strokovnih projektov. Skrb
               nekaterih, da bo Inštitut za vode s tem obsojen na propad, je seveda popolnoma odveč.
               Ker prevzem javnih uslužbencev z osebe javnega prava v državni organ predstavlja
               izjemo od splošnih pravil zaposlovanja v javni upravi, bo takšen prevzem izveden s
               specialnim področnim zakonom, to je z današnjo predlagano novelo Zakona o vodah.
               Nerešeno pa ob tem ostaja, kot kaže, vprašanje izplačila denarnih nadomestil oziroma
               zagotovitve nadomestnih zemljišč zaradi zmanjšanja dohodka iz kmetijske dejavnosti na
               vodovarstvenih območjih. Novela zakona namreč ne odpravlja vseh nejasnosti. Tudi
               kriteriji za določitev višine odškodnine niso jasno določeni in so usmerjeni k
               individualnemu sklepanju pogodb o izplačilih nadomestil. Da bi preprečili vsakršno
               subjektivno presojanje in odločanje, bi morala Vlada brez dvoma izrecno določiti
               vrsto ukrepov, za katere se lahko izplačuje nadomestilo za zmanjšanje dohodka, način
               izplačevanja ter merila za izračun višine nadomestila. Iz tega razloga bomo v
               poslanci Nove Slovenije-krščanskih demokratov podprli predlagani amandma Slovenske
               demokratske stranke in amandma koalicije, ki predlaga črtanje 3. člena novele.</p>
               <p>Spoštovane kolegice in kolegi, spoštovana gospa ministrica in osebje! Glede na
               navedeno, bomo Krščanski demokrati predlog sprememb in dopolnitev Zakona o vodah
               podprli.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Zavezništva, zanjo mag. Mirjam Bon Klanjšček.</p>
            </sp>
            <sp who="SDZ7:BonKlanjščekMirjam">

               <speaker>MAG. MIRJAM BON KLANJŠČEK (PS ZaAB):</speaker>

               <p>Hvala lepa.</p>
               <p>Spoštovani! Novela zakona na retroaktiven način ureja plačilo za rabo vode za leti
               2014 in 2015. Glede na ugotovitve in priporočila Računskega sodišča v Zavezništvu
               pričakujemo, da bodo letos izdane vse koncesije, saj se je v reviziji ugotovilo, da
               zaradi neurejenosti tega področja in nepodeljenih koncesij državni proračun vsako
               leto izgublja milijone evrov potencialnih prihodkov. Spoštovani, v časih, ko je vsak
               evro pomemben, ko varčujemo na vseh korakih, vsako leto izgubljamo milijone zaradi
               nepodeljenih koncesij! Zanimivo pa je, da pri sprejemanju novele zapletov ni
               povzročil predlog za razširitev nabora plačnikov za rabo vode tudi na uporabnike
               mineralne in termalne vode. Ti namreč do sedaj le-te niso plačevali. Največ pripomb
               je bilo glede postopka sprejemanja novele in predvidene reorganizacije področja
               vodarstva. V Zavezništvu ne glede na zaplete podpiramo ustanovitev direkcije za vode
               kot organa v sestavi Ministrstva za okolje in prostor, kjer se bodo združile
               upravljavske naloge na področju voda. Že v prejšnjem mandatu smo ministrstvo
               opozarjali na pomanjkanje strokovnjakov, ki jih država potrebuje pri pripravi
               strateških dokumentov na področju voda, načrtovanju protipoplavnih ukrepov, pa tudi
               za opravljanje upravnih nalog, kot je podeljevanje dovoljenj in koncesij za rabo
               vode.</p>
               <p>V Zavezništvu želimo opozoriti, da se novela dotika tudi pomembnih vprašanj, kot je
               podeljevanje vodnih dovoljenj. Kljub dopolnitvi 125. člena menimo, da je zakon glede
               oskrbe s pitno vodo podnormiran. Kot veste, smo v Zavezništvu skupaj s poslanskimi
               skupinami SD, Desus in ZL predlagali zapis pravice do pitne vode v ustavo. Predlagana
               sprememba določa univerzalno pravico do pitne vode vsem prebivalcem Slovenije pod
               enakimi pogoji, kar pomeni, da ima vsakdo pravico do pitne vode in da oskrbo s pitno
               vodo za prebivalstvo opravljajo neprofitne javne službe. S spremembo ustave želimo
               doseči, da oskrbe z vodo ne bodo mogle izvajati niti domače niti tuje pravne osebe
               zasebnega prava. Zaloge vode po svetu se krčijo. Danes pitna voda predstavlja le še
               odstotek celotne količine vode na svetu. Ni odveč opozorilo, da naš Zakon o vodah ne
               določa prednosti rabe čiste pitne vode pred vsemi drugimi rabami vode. Pogoji za
               priključitev na vodovodno omrežje in pogoji, pod katerimi lahko izvajalec prekine
               dobavo, so prepuščeni uredbi Vlade in občinskim odlokom. Urejanje pravice do vode
               mora biti enotno, ne pa tako, kot velja do sedaj, ko vsaka občina za sebe določi
               pogoje za prekinitev oskrbe s pitno vodo. Pravica do vode je namreč povezana s
               pravico do življenja in zdravja in ne politično samovoljo. Kot vemo, je bil v
               prejšnjem mandatu sprejet nov energetski zakon, da ranljivim prebivalcem
               distribucijski operaterji ne smejo odklopiti elektrike oziroma odjema omejiti pod
               količino, ki je glede na letni čas, temperaturne razmere, kraj prebivanja ali
               zdravstveno stanje nujna. Zato bi se lahko tudi pri vodooskrbi zgledovali po
               omenjenih rešitvah, saj pravica do vode sodi v sklop pravic, ki so za življenje ljudi
               osnovne. Tudi ni nezanemarljivo, da je letos aprila Evropsko sodišče za človekove
               pravice na Slovenijo naslovilo vprašanje, ali je država sprejele normativni okvir, ki
               državo zavezuje, da svojim prebivalcem, še posebej ranljivim skupinam, kot so Romi,
               zagotavlja dostop do pitne vode. V Sloveniji dosega poraba pitne vode okoli 150
               litrov na osebo na dan, medtem ko v romskih naseljih živijo cele družine le z 20
               litri vode na dan. Gre torej celo za manjše količine vode, kot jo zahtevajo
               mednarodni standardi v primerih humanitarnih kriz. Ustava jasno določa, da je za
               zagotavljanje človekovih pravic vsem, tudi Romom, odgovorna država, zato smo pred
               dnevi v Zavezništvu vložili Predlog novele Zakona o romski skupnosti. Cilj zakona je
               določiti okvir za zagotovitev pogojev za umestitev romskih naselij v prostor, za
               njihovo ureditev in izboljšanje bivalnih razmer, tudi do dostopa do pitne vode.</p>
               <p>V Zavezništvu bomo novelo zakona podprli. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo mag. Bojan Krajnc.</p>
            </sp>
            <sp who="SDZ7:KrajncBojan">

               <speaker>MAG. BOJAN KRAJNC (PS SMC):</speaker>

               <p>Spoštovani gospod predsednik, spoštovana ministrica, sodelavci, kolegice in
               kolegi!</p>
               <p>Obstoječe stanje na področju izvajanja nalog upravljanja voda je z vidika
               organiziranosti že dlje časa prepoznano kot nezadovoljivo. To je v preteklosti prišlo
               še posebej do izraza ob vsakokratnih poplavnih dogodkih. Vlada je zato v skladu z
               zavezami v koalicijski pogodbi s sklepom z dne 5. marca 2015 Ministrstvu za okolje in
               prostor naložila, da v sodelovanju z Ministrstvom za javno upravo izvede vse potrebne
               aktivnosti za združitev vseh upravljavskih nalog na področju voda ter vzpostavitev
               direkcije Republike Slovenije za vode kot organa v sestavi Ministrstva za okolje in
               prostor in samostojnega proračunskega porabnika, ki naj začne s svojim delovanjem 1.
               januarja 2016. Poleg tega je Vlada Ministrstvu za okolje in prostor naložila, da ji
               do maja 2015 predloži v obravnavo zakon o spremembah in dopolnitvah Zakona o vodah,
               ki ga obravnavamo prav danes. Z zakonom bodo tako določene pristojnosti Inštituta RS
               za vode ustrezno prilagojene in prenesene na direkcijo. Skladno s prenosom
               pristojnosti bo direkcija prevzela tudi uslužbence inštituta. Naloge inštituta so z
               zakonom ustrezno spremenjene, pristojnosti direkcije pa bodo podrobneje določene s
               spremembo in ureditvijo Uredbe o organih v sestavi ministrstev.</p>
               <p>Zakon poleg reorganizacije ureja tudi podaljšanje predhodnega obdobja za plačilo
               nadomestila za rabo vode, saj veljavna ureditev zajema le obdobje od leta 2005 do 31.
               12. 2013, zato zakon podaljšuje obdobje plačevanja tudi za leti 2014 in 2015. S
               predlagano rešitvijo se plačevanje za nazaj, kot je bilo že urejeno po Zakonu o
               dopolnitvah Zakona o vodah iz leta 2013, podaljšuje zato, ker še vedno niso bili
               podeljeni vsi koncesijski akti, prav tako pa še ni bila sprejeta uredba o plačilu za
               vodno pravico, kadar se podeli z vodnim dovoljenjem. Plačilo se izvede za obdobje
               dejanske rabe vode v letih 2014 in 2015, in sicer na podlagi koncesijske pogodbe ali
               aneksa oziroma v primeru vodnih dovoljenj na podlagi odločbe. Uvedba plačila
               nadomestila predvideva prilive v Sklad za vode za leti 2014 in 2015 v skupni višini 4
               milijone evrov za rabo vode za proizvodnjo pijač in 4,4 milijone evrov za potrebe
               kopališč, ogrevanje itd. Zakon tako za leti 2014 in 2015 določa enako obravnavanje
               uporabnikov vode v tem obdobju z vidika plačil za rabo vode. Zakon zagotavlja tudi
               izvedbo ukrepa Vlade za znižanje stroškov za delovanje občin na področju
               obračunavanja nadomestil za stavbne pravice. V predlaganih spremembah zakona je
               zagotovljena pravna podlaga, da se iz Zakona o stvarnem premoženju države in lokalnih
               skupnosti izvzamejo stavbne pravice na vodnih in priobalnih zemljiščih in tudi druga
               ravnanja s temi zemljišči. Metodologijo za določanje nadomestil za stavbne pravice in
               druga ravnanja z vodnimi in priobalnimi zemljišči v upravljanju ministrstva bo
               določal pravilnik, v katerem bo predpisana izjema, da se za posege za gradnjo
               objektov lokalne infrastrukture ter komunalnih priključkov na javno infrastrukturo,
               ki so neposredno vezani na vodni in priobalni prostor, višina nadomestila za stavbno
               pravico na teh zemljiščih določi v simbolni višini 5 % višine siceršnjega
               nadomestila. Zakon zagotavlja tudi pravno podlago za izvedbo vseh aktivnosti v času
               povečane stopnje ogroženosti oziroma po koncu intervencije. Glede intervencije v
               primeru škodljivega delovanja voda veljavni zakon določa samo nekaj načelnih določb
               glede varstva voda in predvideva sprejetje navodila, s katerim naj se določijo
               konkretni intervencijski ukrepi, načinih njihove izvedbe in delovanja javne službe,
               ki ga v soglasju sprejmeta minister, pristojen za okolje, in minister za obrambo. Vse
               ostalo je prepuščeno ureditvi po Zakonu o varstvu pred naravnimi in drugimi
               nesrečami. Intervencija po Zakonu o varstvu pred naravnimi in drugimi nesrečami se
               začne na podlagi odredbe in se zaključi s sklepom. Problem pa je, ker interventna
               dela na vodah še niso zaključena, ko se intervencija po Zakonu o varstvu pred
               naravnimi in drugimi nesrečami zaključi. Ne v Zakonu o vodah, ne v Zakonu o varstvu
               pred naravnimi in drugimi nesrečami pa ni urejeno obdobje po zaključku intervencije
               in pred sanacijo. V predlagani noveli zakona je tako urejeno obdobje po zaključeni
               intervenciji in pred sanacijo. Predlog zakona je bil po seji odbora še naknadno
               koalicijsko in medresorsko usklajen. Rezultat uskladitve so vloženi amandmaji
               koalicijskih poslanskih skupin za obravnavo na seji Državnega zbora.</p>
               <p>Zaradi vsega navedenega bo Poslanska skupina SMC zakon o spremembah in dopolnitvah
               Zakona o vodah in amandmaje koalicijskih poslanskih skupin podprla. Hvala za besedo.
            </p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Prehajamo na razpravo o členih in vloženih amandmajih, ki jo bomo opravili na podlagi
               pregleda vloženih amandmajev z dne 13. 7. 2015. Ker sta amandma Poslanskih skupin
               SMC, Desus in SD k tretjemu členu pod točko 1 in amandma Poslanske skupine SDS k 3.
               členu pod točko 2 vsebinsko povezana z amandmajev Poslanskih skupin SMC, Desus in SD
               k 14. členu, z amandmajem Poslanskih skupin SMC, Desus in SD k 17. členu pod točko 1
               in z amandmajem Poslanske skupine SDS k 17. členu pod točko 2, bomo o vseh amandmajih
               k tem členom razpravljali skupaj.</p>
               <p>V razpravo torej dajem 3., 14. in 17. člen ter tri amandmaje Poslanskih skupin SMC,
               Desus in SD in tri amandmaje Poslanske skupine SDS. Želi kdo razpravljati? Prosim za
               prijavo.</p>
               <p>Besedo ima gospod Igor Zorčič.</p>
            </sp>
            <sp who="SDZ7:ZorčičIgor">

               <speaker>IGOR ZORČIČ (PS SMC):</speaker>

               <p>Spoštovani predsednik, hvala za besedo.</p>
               <p>Najprej na splošno o predlogu zakona. Jaz bom ta zakon podprl, pomeni namreč korak
               naprej k reorganizaciji upravljanja z vodami. Vsako leto smo priča, pravzaprav že
               vsako leto, vsako jesen, pa mogoče še spomladi, poplavam in vsakič znova se
               sprašujemo, kje je pravzaprav končalo to upravljanje voda na ta način, da reke vedno
               znova in znova poplavljajo. Ljudje se sprašujejo, zakaj so vodotoki neurejeni, zakaj
               imamo vedno bolj zasute struge. Na televizijske oddaje se vabijo predstavniki
               raznoraznih institucij in marsikdo se velikokrat vpraša, kdo je pravzaprav sploh
               pristojen za upravljanje z vodami. Novinarji, da bi se izognili nejasnostim, najraje
               povabijo dva ali tri predstavnike raznih institucij, s to reorganizacijo pa bomo ta
               krog ljudi, ki bodo odgovarjali za upravljanje z vodami, za preventivno dejavnost
               pred poplavami ne nazadnje, zožili na Direkcijo za vode. Kar je pomembno pri tem, je,
               da ta direkcija za vode, ki bo organ v sestavi Ministrstva za okolje in prostor, kar
               pomeni, da bomo imeli tudi nekako politično odgovorne osebe glede stanja v zvezi z
               upravljanjem z vodami. Ko se bodo dogajale poplave, ko bomo ugotavljali, da so
               vodotoki neurejeni, bomo lahko potrkali na vrata ministrstva in jih najmanj pocukali
               za rokav in vprašali: <q>"Kaj ste naredili na tem in tem področju?"</q> Do sedaj to ni bilo
               možno, ker so si vsi podajali odgovornost in dejansko smo priča situaciji, ki sem jo
               malo prej opisal, torej soočamo se s poplavami praktično večkrat na leto.</p>
               <p>Zakon predvideva ustanovitev direkcije za vode, ki bo nekako tudi politično preko
               ministra odgovorna za svoje delo. Seveda ta organ čaka veliko dela v prihodnosti. Ker
               pa je v postopku sprejetja tega zakona prišlo do velikih očitkov glede tega, da se
               sprejema na prehiter način, je treba prav v zvezi s temi dogodki, ki se dogajajo,
               vsako jesen in spomlad v Sloveniji, opozoriti, da nimamo časa, da bi k upravljanju
               voda pristopali postopoma na nek dolg in počasen način. Nam se zelo mudi. Jaz sem
               prepričan, da nas že letošnjo jesen prav tako čakajo kakšni nepredvideni dogodki.</p>
               <p>V predlogu Zakona o vodah se je znašlo tudi določilo, ki ureja pravice lastnikov
               zemljišč na vodovarstvenih območjih, in sicer se naj bi po prvotnem predlogu zakona
               takšnim lastnikom izplačevale odškodnine namesto dosedanjih tako imenovanih državnih
               pomoči. Tekom postopka se je ugotovilo, da niso znane razsežnosti obsega teh
               odškodnin, zaradi česar je v koaliciji prevladalo mnenje, da tega na ta način, kot je
               bil predlagan, za enkrat ni mogoče urediti, sploh ne ob pomanjkanju vseh podatkov.
               Zaradi tega bomo tudi podprli ta amandma koalicijskih skupin, da se črta 3. člen in
               ostane 79. člen, ki ureja nadomestila za lastnike zemljišč na vodovarstvenih
               območjih, da se ohrani dosedanji sistem.</p>
               <p>Kar se tiče drugih pomislekov v zvezi s predlogom zakona, pa so bile izpostavljene
               tudi okoliščine glede prezaposlitve delavcev z Inštituta za vode na bodočo direkcijo
               za vode. V zvezi s tem smo v poslanski skupini zavzeli stališče, da Zakon o vodah ni
               tisti, ki bi moral zelo podrobno definirati prehod posameznih delavcev z Inštituta za
               vode na bodočo direkcijo za vode. V zvezi s tem imamo namreč bogato delovnopravno
               zakonodajo pa tudi sodno prakso. Zakon o vodah pa naj bo tisti, ki bo dal podlago
               ministrstvu, da bo posamezne delavcev prevzelo.</p>
               <p>Jaz verjamem, da bo ministrstvo, ko bo prevzelo te delavce, moralo paziti na
               delovnopravno zakonodajo, paziti, da ne bodo ti delavci kakorkoli oškodovani v svojih
               pravicah, ki jih imajo v skladu z delovnopravno zakonodajo in sodno prakso. Kot že
               rečeno, pa ta zakon v tem delu, to je v 16. členu, v ničemer teh njihovih pravic, ki
               jih imajo v skladu z ostalo delovnopravno zakonodajo, ne omejuje, torej daje samo
               podlago, da bo Ministrstvo za okolje lahko izvedlo tiste postopke, ki jih mora, da
               bodo delavci lahko prešli na novo delovno mesto, tako da zakon podpiram. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Danilo Anton Ranc.</p>
            </sp>
            <sp who="SDZ7:RancDaniloAnton">

               <speaker>DANILO ANTON RANC (PS SMC):</speaker>

               <p>Spoštovani predsednik Državnega zbora, spoštovana ministrica, spoštovane kolegice in
               kolegi!</p>
               <p>Danes se pogovarjamo o naravnem viru, o vodi. To je eden izmed redkih virov, ki jih v
               Sloveniji imamo poleg gozdov, in seveda bom jaz ta zakon in amandmaje, ki se dotikajo
               te pereče problematike, v celoti podprl. Naj spomnim malo avditorij, kar se z našimi
               naravnimi viri dogaja.</p>
               <p>Voda nam odteka, malo da ne tudi večkrat neizkoriščena, namesto da bi zgradili kakšne
               hidroelektrarne in zajezili vodne vire, uredili brežine. Po drugi strani nam povzroča
               dodatne škode in seveda se pojavljajo v zadnjem času že apetiti tujcev, da bi te naše
               vodne vire na takšen ali drugačen način prevzeli. Seveda nismo nič drugačni pri
               drugem naravnem viru, to so gozdovi, ki jih danes ne obravnavamo. Tudi ti produkti
               našega gozda nam odtekajo v tujino neizkoriščeni in nepredelani. Lahko rečem, da smo
               z vodami do sedaj ravnali neracionalno, brezbrižno in da je bil ta resor nekako
               organizacijsko prepleten v različnih ministrstvih in končno se je Ministrstvo za
               okolje in prostor po sklepu Vlade zaradi teh številnih ujm odločilo sistemsko zadevo
               rešiti in nekako obvladati te naše naravne vire, da bomo iz njih uspeli potegniti več
               za našo domovino in vse naše državljane. Kot sem že omenil, se pojavljajo vodne ujme,
               ki nam povzročajo dodatne škode, ki jih moramo potem sanirati, in to plačujemo
               davkoplačevalci. Seveda eden izmed vzrokov za tako situacijo je neobvladovanje
               področja voda. S tem novim zakonom se je ministrstvo sistemsko lotilo te
               problematike, saj smo do sedaj to reševali na različnih inštitucijah, ustanavljali
               razne medresorske komisije in agencije, ki pa v končni fazi niso delovale, tako kot
               bi morale. Pred kratkim je krožil po spletu e-mail, da imamo v Sloveniji 250 nekih
               komisij za medresorsko usklajevanje, namesto da bi zadeve sistematsko reševali kot v
               tem primeru, ko bo te funkcije na neki način prevzela direkcija Republike Slovenije
               za vode. Tukaj gre, kot sem že omenil, za prenos pristojnosti z inštituta in z
               ostalih inštitucij, ki se ukvarjajo z vodami, v direkcijo, ki bo lahko pod streho
               Ministrstva za okolje in prostor celovito opravljala te naloge in zagotovila, da ne
               bodo vode povzročale takih škod, in tudi to, da bomo z vodami ravnali racionalno in
               uredili tudi koncesije. Kar se tiče združitve teh upravljavskih nalog, to v celoti
               podpiram in tudi amandmaje, ki so vezani na to. Mislim, da je to korak v pravi smeri,
               da vodne vire izkoristimo v dobro državljank in državljanov. Seveda se dotika zakon
               tudi urejevanja koncesij. Tudi kot sem že omenil, so tam tudi veliki apetiti tujcev,
               da bi to prevzeli, vendar mislim, da smo tudi v tem zakonu naredili korak v pravi
               smer in podaljšali prehodno obdobje, tako da bodo po moji oceni dokaj nizki zneski za
               te koncesije vendarle poravnani za nazaj.</p>
               <p>Naj strnem misli. V celoti podpiram zakon in amandmaje. Želim, da bi to postala
               podobna praksa sektorskega reševanja tudi na drugih ministrstev in da bi naše naravne
               vire obvladovali v korist države Slovenije. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Danijel Krivec.</p>
            </sp>
            <sp who="SDZ7:KrivecDanijel">

               <speaker>DANIJEL KRIVEC (PS SDS):</speaker>

               <p>Hvala za besedo, še enkrat. Lep pozdrav vsem.</p>
               <p>V obravnavi imamo 3. člen in vse amandmaje, ki so povezani s tem členom, vendar kot
               sem ugotovil, moji predgovorniki govorijo tudi o zakonu kot v celoti in bom tudi jaz
               naredil en tak miselni pregled zadeve na tem področju.</p>
               <p>Jaz upam, da se vsi strinjamo, da ne glede na to, kakšen zakon bomo sprejeli in
               koliko popravkov tega Zakona o vodah bomo sprejemali v tem državnem zboru, s tem
               nismo še nič naredili, če ne bomo pri nekem drugem aktu, ki ga bomo sprejemali v tem
               državnem zboru v prihodnje, proaktivni. Govorim o sprejemanju poračuna. Mi lahko
               sprejemamo, ne vem kakšne popravke zakona, če ne zagotavljamo sredstev za te službe,
               si mečemo samo pesek v oči.</p>
               <p>Treba se je zavedati, da je bila vodna služba ali pa vodovarstvena služba ali
               kakorkoli jo imenujemo, dobro urejena v tistih preteklih časih, pa če gremo od
               Avstro-Ogrske naprej, večina vodnih objektov na naših vodotokih, vsaj v tistem
               zgornjem delu, ki so pomembni za to, da zagotavljamo poplavno varnosti, izhaja še iz
               tistih zelo zgodovinskih obdobij. Lahko rečemo, da tudi v prejšnji stari Jugoslaviji
               so vodne skupnosti dokaj dobro vzdrževale te objekte, zato je bilo verjetno tudi
               večjih poplav manj, seveda pa je k temu pripomoglo tudi to, da je bila krajina
               bistveno bolj urejena in da ni prihajalo do drevja v vodotokih in do zamašitev
               posameznih vodotokov in podobnega.</p>
               <p>Z neko novo državo je nastalo neko čudno obdobje. Ker ni bilo dovolj sredstev, ki bi
               pokrivala zakonsko regulativo, ki je obstajala, se je z vsakim novim mandatom
               spreminjala zakonodaja na tem področju predvsem s tega vidika, da so se lahko rezala
               sredstva, ki so bila namenjena urejanju vodotokov in predvsem preventivi. To se nam
               sedaj v zadnjem obdobju vse bolj maščuje. V preteklosti so bili vodotoki dejansko
               povezani z enim upravljavcem. Posamezen vodotok je imel odgovorne osebe, ki so
               skrbele praktično od izvira do iztoka tega vodotoka za vzdrževanje in tudi
               odgovarjale za potencialno škodo. Kasneje se je to spremenilo, podeljevale so se
               koncesije, ki niti niso v tem trenutku formalnopravno pravilno podeljene. To ve tudi
               ministrstvo. V preteklosti se je kar nekaj dobrih služb, ki so skrbele za kvalitetno
               urejanje vodotokov, uničilo. Govorimo o Puhu kot eni od družb, ki je imela znanje,
               predvsem je pa imela zgodovino na posameznih vodotokih, kar je pomembno za neko
               vzdrževanje. V prihodnje, če bomo imeli neko reorganizacijo, za katero sem tudi sam
               povedal stališče poslanske skupine, ji ne nasprotujemo, zavedamo se, da je treba
               določene stvari racionalizirati, vendar kot sem že omenil, bi bilo treba take korake
               delati po nekem normalnem postopku, ne pa po teh hitrih, skrajšanih postopkih in se
               pri tem izgovarjati, da bomo s tem preprečili kakšno naravno nesrečo. Mislim, da je
               to zavajanje. Točno v tem primeru se kaže, da je bila razprava navkljub temu, da je
               bila precej burna na odboru, koristna, da se vsaj en delček te zakonodaje popravi, da
               ne gremo na vrat na nos delat težav tam, kjer jih ni treba. Govorim o črtanju 3.
               člena, ki smo ga mi predlagali, kasneje ga prevzela tudi koalicija, kar sprejemamo
               kot pozitivno in bomo ta člen in vse povezane člene tudi mi podprli. Dejstvo je, da
               bi ta člen pomenil različno obračunavanje vodarine na tistih območjih, kjer bi
               posamezni koncesionarji morali skrbeti tudi za to, da plačujejo odškodnine z naslova
               kmetijske dejavnosti za tista območja, ki so obremenjena z omejitvami rabe na
               kmetijskih območjih oziroma bi morali ti koncesionarji zagotavljati nadomestna
               zemljišča. V tem primeru bi ta strošek bil prevaljen na odjemalce, to pa je na
               občane, ki bi bili v različnih položajih.</p>
               <p>Ta zakon govori tudi o reorganizaciji posameznega resorja oziroma ukinitvi Inštituta
               za vode. Lahko rečemo, da je to nek korak v pravo smer, vendar je to kar sistemska
               sprememba, in bi bilo prav, da bi šla po nekem normalnem postopku. Ne vem, če bo to
               kaj dosti doprineslo, ker je to vedno odvisno od ljudi in predvsem od odgovornosti,
               ki jo zahtevamo od tistih, ki se ukvarjajo s posameznim resorjem, tako da je lahko
               korak v neko izboljšanje te operative. Če pa vemo, da stoji veliko dovoljenj, ki so
               vezane na izdajo možnosti za gradnjo predvsem malih hidroelektrarn na tem področju,
               ne vem, če bo to rešilo to zagato. Predvsem bi bilo pomembno, da bi se na tem nivoju
               ministrstva dale večje pristojnosti posameznim izpostavam in bi se od njih zahtevala
               tudi odgovornost. Mislim, da bi s tem precej izboljšali operativnost tega področja
               vodovarstva. Drugi člen tega zakona govori o priobalnih in vodnih zemljiščih. Tu
               pozdravljamo rešitev, ki jo je ministrstvo pripravilo s pravilnikom, ki spoštuje tudi
               zavezo in dogovor, ki ga je ministrstvo dalo vsem lokalnim skupnostim pri sprejemanju
               Zujfa za občine, kjer je bilo govora o tem, da se priobalna in vodna zemljišča v
               primerih, ko gre za gradnjo javne infrastrukture, ne obremenjujejo na enak način,
               ampak v višini 5 % od običajno izračunane vrednosti za ta nadomestila. Tako da tu
               moramo to pozdraviti in pohvaliti ministrstvo, da se je pravilno odločilo in hitro
               odreagiralo. Kot že rečeno, tretji člen črtate. To spremembo ureditve za nadomestna
               zemljišča in odškodnine. Tu moram jasno povedati, da mi ne nasprotujemo temu, da se
               kmetijska zemljišča obravnavajo na ta način, da se jim tam, kjer imajo omejeno rabo,
               jasno zagotovijo nadomestna zemljišča ali pa plača odškodnina, vendar je ta ureditev,
               ki je bila predlagana, dejansko pomenila neko različno obravnavo posameznih tako
               gospodarskih subjektov kot občanov na teh vodovarstvenih območjih in bi bila to lahko
               velika težava v nadaljevanju. Pozdravljamo tudi uvedbo 4. člena, ki na nek način
               rešuje pravno praznino med intervencijo in sanacijo. To se je v preteklosti
               velikokrat pokazalo kot velika ovira, kajti posamezni odgovorni, v navednicah, so se
               vedno sklicevali na to, da nimajo pravne podlage za to, da se na posameznem segmentu
               odreagirala. Tako da je to pozitivna rešitev v tem zakonu.</p>
               <p>Kot sem rekel, upam, da vsi poslanci razumejo, da je te spremembe treba izvajati na
               tej zakonodaji. Predlagam pa, da v prihodnje pridemo s takimi rešitvami po nekem
               običajnem postopku, ne po teh skrajšanih, kajti to povzroči veliko amandmiranja in
               slabe volje in na koncu mogoče tudi nekonsistentne rešitve. Po drugi strani pa upam,
               da se vsi zavedate, da ne glede na dopolnitve Zakona o vodah, je ključna zadeva pred
               nami takrat, ko bomo potrjevali proračun in bomo namenjali temu resorju zadostna
               sredstva, da se lahko izvaja preventiva. Na vse to je bilo v preteklosti že večkrat
               opozorjeno, vendar je bilo neko stališče v tej državi predvsem v smeri, da se
               sanirajo stvari, ne pa da se preventivno ukrepa. Upam, da je ta filozofija počasi le
               prešla in da bo v prihodnje nekoliko več namenjeno preventivnemu urejanju vodotokov
               in s tem tudi definitivno zmanjšanju posledic po poplavah in drugih naravnih
               nesrečah.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Bojan Krajnc.</p>
            </sp>
            <sp who="SDZ7:KrajncBojan">

               <speaker>MAG. BOJAN KRAJNC (PS SMC):</speaker>

               <p>Hvala za besedo, gospod predsednik.</p>
               <p>Kot sem že povedal pri svoji predstavitvi stališča Poslanske skupine SMC, je bil
               predlog zakona po zadnji seji odbora še koalicijsko in medresorsko usklajen in
               amandma k 3. členu je rezultat prav tega usklajevanja. Kaj so vsebinski razlogi za ta
               amandma? Prvi je seveda ta, ki izhaja tudi iz obrazložitve k temu amandmaju in se
               nanaša na pripombe Zakonodajno-pravne službe državnega zbora v zvezi s sistemom, ki
               ureja državne pomoči za izplačilo odškodnin. Vlada se je v medresorskem usklajevanju
               odločila, da bo predhodno priglasila spremenjene določbe zakona zaradi pravne
               varnosti Evropski komisiji, in do takrat predlagamo, da se ta člen izključi iz
               obravnave predloga zakona. Hkrati pa se je zavezala, da bo po uskladitvi besedila in
               po pridobitvi mnenja Evropske komisije nemudoma pristopila k pripravi novega predloga
               novele zakona in jo predložila Državnemu zboru v sprejetje, tako da bi se lahko
               problematika v letu 2016 obravnavala izven sistema dovoljenih državnih pomoči. S tem
               v zvezi bi rad opozoril na mnenji dveh ministrstev iz tega medresorskega
               koalicijskega usklajevanja. Prvo je mnenje Ministrstva za finance, ki pravi, da v
               obravnavanem primeru nadomestil oziroma odškodnin kmetom državna pomoč ne bi bila
               prisotna v naslednjih dveh primerih:. če bi nadomestila oziroma odškodnine ne bile
               financirane iz javnih sredstev, torej v primeru financiranja iz cene vode država ne
               bi smela predpisati namena porabe sredstev, ali če bi bila država odškodninsko
               odgovorna za škodo, ki jo imajo kmetje zaradi uvedbe vodovarstvenih območij.
               Ministrstvo za okolje in prostor je v zvezi s temi navedbami Ministrstva za finance
               podalo mnenje v zvezi s prvim pogojem, da predlagani 3. člen dejansko določa namen
               porabe sredstev, torej gre za državno pomoč, v zvezi z drugim pogojem pa, da pri
               presoji, ali gre za odškodninsko odgovornost države za škodo, je praktično nemogoče
               trditi, da gre pri predpisovanju vodovarstvenega režima dejansko za odškodninsko
               odgovornost države, saj ni protipravnega ravnanja, zaradi katerega bi bila država
               odškodninsko odgovorna. Mogoče bo lahko kasneje v razpravi Vlada bolj natančno
               pojasnila te vsebinske razloge. Poleg teh dveh pogojev, ki ju navaja Ministrstvo za
               finance, ne glede na to Ministrstvo za finance dodaja še, da ima glede odškodninske
               odgovornosti pomisleke še zaradi naslednjih dveh dejstev. Evropska komisija je v
               smernicah o državni pomoči v kmetijskem in gozdarskem sektorju zavzela stališče, da
               nadomestila škode zaradi omejitev, povezanih z Direktivo o vodah, predstavljajo
               državno pomoč. Drugi pomislek pa je ta, da v skladu s prakso Evropske komisije in
               Sodišča Evropske unije spada breme spremembe zakonodaje med običajne stroške, ki jih
               morajo nositi podjetja.</p>
               <p>Ne glede na to vsebino razlogov za amandmiranje 3. člena je v medresorskem
               usklajevanju zanimivo tudi stališče Ministrstva za okolje in prostor, ki se nanaša na
               druge vsebinske razloge. Med njimi naj navedem samo nekatere. Problematična je višina
               odškodnine, ki sedaj ne bi bila več določena, torej če bi člen ostal v veljavi. Ob
               odsotnosti strokovnih pravil za ocenjevanje škode je tako nemogoče napovedati ali
               oceniti, kolikšna bi bila višina predlaganih odškodnin in za katero vrsto pridelka bi
               se ugotavljal izpad dohodka. Zato bi bilo smiselno – in to stališče v Ministrstvu za
               okolje in prostor seveda podpiramo –, da bi na strokovni ravni pripravili določena
               strokovna priporočila, na podlagi katerih bi zavezanec za izplačilo odškodnine lahko
               izračunal višino odškodnine, upravičenec do odškodnine pa bi lahko morebitno večjo
               škodo šele kasneje dokazoval na sodišču. Poleg tega bi bilo pri reševanju
               problematike kmetovanja na vodovarstvenem območju prvenstveno treba poiskati
               dolgotrajne rešitve. Ena od idej, ki se je pojavila tudi v razpravi na odboru, je
               bila ekološko oziroma bio kmetovanje, zato bi izplačevanje nadomestil ali odškodnin
               pravzaprav moral biti skrajni ukrep. Hkrati pa bi bilo treba prednostno omogočiti
               zagotovitev nadomestnih kmetijskih zemljišč. Tu se postavi tudi vprašanje, ali Sklad
               za kmetijska zemljišča oziroma drugi lastniki kmetijskih zemljišč razpolagajo z
               dovolj velikim fondom kmetijskih zemljišč, ki bi jih bilo možno zamenjati.</p>
               <p>Nadalje je obstoječi predlog 3. člena zajemal tudi dva nova ukrepa, za katera naj bi
               se plačevala odškodnina, in sicer zmanjšanje vrednosti kmetijskih zemljišč in
               zmanjšanje vrednosti kmetijskih gospodarstev. Tudi za ta dva nova ukrepa ni možno
               niti približno oceniti, kakšna bi bila njihova višina in kaj naj bi ta škoda sploh
               obsegala.</p>
               <p>Nadalje pa bi bilo treba v novem predlogu sprememb zakona dodati še, da je
               upravičenec dolžan spremeniti vse podatke, pomembne za določitev odškodnine v nekem
               roku, predstavljamo si, da bi to lahko bil rok 30 dni od nastanka spremembe, da
               upravičenec ni upravičen do drugih odškodnin, subvencij, nadomestil ali pomoči za
               enak ali podoben ukrep iz drugega naslova in da obstaja nek rok, v prehodnih določbah
               bi bilo treba določiti rok za prvo vložitev zahteve s strani upravičenca oziroma
               posredovanje pogodbe s strani zavezanca. Amandmaja k 14. In 17. členu sta dejansko
               povezana z amandmajem k 3. členu. Besedilo 14. člena tako po predlogu amandmaja
               ostaja enako, kakor je bilo predlagano v osnovnem besedilu zakona. 17. člen pa se
               črta, ker določa prehodno določbo k 3. členu.</p>
               <p>Vse navedene amandmaje bomo, kot že rečeno v predstavitvi stališča, podprli. Hvala za
               besedo.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Želi še kdo razpravljati? Prosim, da se prijavite.</p>
               <p>Besedo ima gospa Marjana Kotnik Poropat.</p>
            </sp>
            <sp who="SDZ7:KotnikPoropatMarjana">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovani predsednik.</p>
               <p>Tudi sama bi želela nekaj besed spregovoriti o spremembi tega Zakona o vodah. Tudi
               jaz bi razpravljala pri 3. členu o spremembi zakona v celoti. Upravljanje voda je
               zelo problematična zadeva. Vsako leto vsaj spomladi in jeseni se srečamo v naši
               državi z velikimi poplavami, ki prinesejo s seboj tudi ogromne škode, zelo
               prizadenejo ljudi, ki jim poplavi imetje, stanovanja in tako dalje. Vedno se
               sprašujemo, kdo je odgovoren za to, da pride do takih škod, do takih ujm in kdo ni
               naredil tistega, kar bi moral, da ne bi prihajalo do takih velikih poplav. Ta zakon o
               spremembah Zakona o vodah sedaj prinaša odgovor na to vprašanje, ker se ustanavlja
               poseben organ v okviru Ministrstva za okolje in prostor, in sicer direkcija za vode.
               Kot je že gospod Zorčič ugotovil, bo ta direkcija tisti organ, ki bo nosil
               odgovornost za to, če ne bodo narejeni nujni posegi pri vodotokih in drugih vodah, ki
               bodo preprečevali to ogromno škodo, in bo organ, na katerega se bomo lahko obrnili z
               zahtevami po ukrepanju.</p>
               <p>Glede 3. člena, ki govori o škodah oziroma o nadomestilih kmetom za škodo na
               področjih, ki so vodovarstveno zaščitena, smo ugotovili, da ta določila niso precizno
               zapisana in da so še nekatere dileme v zvezi z ugotavljanjem in plačevanjem teh
               odškodnin oziroma zagotavljanjem nadomestnih zemljišč, zato je predlog amandma, da se
               ta člen črta. Sama in tudi Poslanska skupina Desus podpiramo črtanje tega člena.</p>
               <p>Dotaknila bi se tudi tega prehoda delavcev z Inštituta za vode, ker se ustanavlja,
               kot sem že rekla direkcija za vode v okviru Ministrstva za okolje in prostor, se v
               spremembah zakona predvideva prehod nekaterih delavcev s tega inštituta na to
               direkcijo. Tukaj je bilo veliko razprav, veliko nasprotovanj predvsem s strani
               inštituta in teh delavcev. Tudi sindikati so sodelovali na Odboru za infrastrukturo
               in prostor, ko smo obravnavali to novelo zakona, in opozarjali na to, da ne gre za
               zakonit prenos in da bodo delavci oškodovani. Spoštovana direktorica Direktorata za
               javni sektor na Ministrstvu za javno upravo gospa Mojca Ramšak Pešec je predstavila
               stališče, kako se ti delavci prenašajo. Povedala je tudi, da je tak primer že bil, da
               so ga na njihovem direktoratu že izvršili, da je tudi sodna praksa na tem področju in
               da bo tudi v primeru prehoda teh delavcev z Inštituta za vode na ministrstvo
               opravljeno v skladu s pozitivno zakonodajo, da torej ne bodo kršene pravice delavcev,
               ki prehajajo na novo delovno mesto. Jaz sem prepričana, da bo to tako tudi
               opravljeno, zato nimam dilem, da ne bi podprla tega zakona.</p>
               <p>Kot sem najavila tudi že v stališču Poslanske skupine Desus, bodo zakon podprli tudi
               vsi moji kolegi iz poslanske skupine. Podprli bomo tudi amandmaje k 3., 13., 14. in
               17. členu predloga zakona. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Ljubo Žnidar.</p>
            </sp>
            <sp who="SDZ7:ŽnidarLjubo">

               <speaker>LJUBO ŽNIDAR (PS SDS):</speaker>

               <p>Hvala lepa, predsedujoči. Spoštovana ministrica s sodelavci, kolegice in kolegi!</p>
               <p>Naj uvodoma povem, da Zakon o vodah je zahteven, strokovno področje, ki v praksi
               relativno ne funkcionira najbolje. Zato takšnega zakona nikakor ne bi smeli
               sprejemati po skrajšanem postopku. Sam tudi podpiram v okviru samega ministrstva
               ustanovitev direkcije za vode, kajti v praksi se kaže precej pomanjkljivosti tako z
               izdajanjem raznih soglasij pri novogradnjah, postavlja se tudi vprašanje, kje so
               vzroki za neuspešno podeljevanje koncesij na področju proizvodnje pijač in termalnih
               kopališč v preteklosti, izjemno počasi in z zamudami se podeljujejo koncesije za malo
               hidroelektrarne. Skratka, sistem v praksi ne deluje najboljše. Po drugi strani pa
               imamo na Inštitutu za vode veliko strokovno kapaciteto z 78 zaposlenimi, ki bi po
               mojem mnenju s tega področja in strokovnosti morali dati več od sebe. Pa ne krivim
               njih, ker ne poznam vseh njihovih delovnih nalog, ampak verjamem, da ob novi
               reorganizaciji, ki bo na področju direkcije za vode, da bo ta strokovna kapaciteta
               izkoriščena bolje, kot je bila doslej.</p>
               <p>Če grem k samim členom, amandmajem, pri 3. členu, kjer je Poslanska skupina SDS
               predlagala, da je zavezanec za izplačilo odškodnine za zmanjšanje dohodka iz
               kmetijske dejavnosti ministrstvo, ki je pristojno za kmetijstvo, bom obrazložil
               naslednje. Če pogledam sam predlog zakona, sicer navaja, da je možnost tudi
               pridobitev nadomestnih zemljišč, ki ga zagotavljajo upravljavci z vodnimi zemljišči,
               ki jim je prenehal status naravnega javnega dobra, in upravljavci s priobalnimi
               zemljišči v državni lasti, vendar na samem odboru nismo dobili jasnega odgovora,
               koliko pa je sploh teh razpoložljivih zemljišč, da jih je možnost ponuditi v
               zamenjavo. Tega podatka na samem odboru nismo dobili. Kar je bilo danes že rečeno, da
               skrajno določilo naj bi bilo izplačilo odškodnine. S tem se tudi sam absolutno
               strinjam, kajti menim, da ima Sklad kmetijskih zemljišč v Republiki Sloveniji dovolj
               zemljišč in da bi bilo treba vsem, ki so lastniki na kmetijskih vodovarstvenih
               območjih, ta zemljišča ustrezno zamenjati z zemljišči v državni lasti. S tem bi se
               absolutno izognili plačilom vseh odškodnin. Tako da je tu je treba pogledati predvsem
               racionalnost in te rešitve so možne in dokaj enostavne.</p>
               <p>V osnovi pa kljub vsemu zakon prinaša dobre rešitve, tako da tudi v tem segmentu
               zakon podpiram. Vendar zakon je živa zadeva in slej ko prej bo treba še bolj
               strokovno pristopiti k dodelavi tega zakona, ki bo v praksi dejansko tudi resnično in
               dobro zaživel.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Jožef Horvat.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovane kolegice in kolegi, spoštovana gospa
               ministrica, gospod generalni direktor Direktorata za vode in investicije, lepo
               pozdravljeni!</p>
               <p>Govorimo o izjemno pomembni vsebini. Vode ali pa slovenske vode so naše izjemno
               bogastvo, naš izjemen potencial. Ne samo energetski, govorimo tudi o vodi kot oviru
               življenja in zdravja, kar v resnici tudi je. Tega se zavedamo najbolj tisti, ki
               pravzaprav do tega trenutka še nimamo neoporečne pitne vode. Govorim o večini v
               pretežnem delu statistične regije Pomurje. Ampak hvala bogu, smo praktično tik pred
               zaključkom največjega kohezijskega projekta v državi, to je vodooskrba Pomurja, ko bo
               čez 120 tisoč ljudi dobilo neoporečno, torej zdravo pitno vodo. Država bo bogatejša
               za 150 milijonov evrov – pa kaj 150 milijonov evrov, to ni nič v primerjavi s tem, da
               bodo ljudje dejansko lahko dobili zdravo pitno vodo. S tega mesta se tudi zahvaljujem
               Vladi oziroma Ministrstvu za okolje in prostor za velike napore, ki jih je bilo treba
               vložiti, da bo dejansko projekt po 10 letih od podpisanega pisma o nameri s strani
               pomurskih županov – leta 2012 je startal in letos, če bo vse po sreči, bo tudi
               zaključen oziroma mora biti zaključen.</p>
               <p>Če smem povedati še nekaj splošnih misli. Vode ali pa reke povezujejo tudi države in
               ljudi. Na kaj ciljam? Ciljam na prvo strategijo o makroregijah znotraj Evropske
               unije, to je Podonavska makroregija. Donava je tista, ki povezuje kar 14 držav, od
               tega 9 članic Evropske unije. Torej vse se je zgrnilo okrog vode. Skozi Slovenijo
               reka Donava ravno ne teče, vendar tečejo reke, ki se v Donavo izlivajo. Gre za
               makroregijo, neko politično asociacijo, gospodarsko asociacijo, gre pa seveda tudi za
               to, da prav v tej makroregiji veliko govorimo o čezmejnem upravljanju voda, <q>"cross
               border water management"</q>. O tem smo veliko govorili na dveh medparlamentarnih
               konferencah Podonavske regije. Prva je bila v Ulmu predlansko leto, druga lansko leto
               v Budimpešti, kjer je tudi predsednik Državnega zbora imel svoj referat, letos pa je
               bila ta konferenca v Beogradu. V tem kontekstu pozdravljam tudi portal e-vode in vas,
               spoštovana gospa ministrica, pozivam, da če se le da, dobite v proračunu še kakšno
               dodatno postavko, da ta portal čim bolj razvijete. Mislim, da je to zelo pomembno, da
               imamo na enem skupnem portalu praktično vse informacije, ki jih državljani
               potrebujemo. Državljani kot navadni državljani, državljani kot investitorji, kot
               potrošniki, kot kmetje in tako naprej, kot projektanti. Zdi se mi, da je to zelo
               pomembno. Seveda tudi pričakujem, da se bo ta portal vključeval prav v to čezmejno
               upravljanje z vodami. Želim vas spomniti, da smo prav v Sloveniji razvili portal za
               makroregije, naslov je eRegion.eu. Mislim, da bi bilo dobro, da na tem portalu
               najdemo tudi link na portal e-vode, če to že ni narejeno.</p>
               <p>Zakon seveda pozdravljam. Gre za relativno majhne spremembe, ampak koristne in nujne,
               predvsem nujne. Bi pa želel povedati zelo na kratko nekaj o rešitvi v zvezi s
               kmetijskimi zemljišči na vodovarstvenih območjih. Tam pravzaprav ta kmetijska
               zemljišča niso v polni meri kmetijska, saj praktično kmetje, lastniki tam ne smejo
               uporabljati mineralnih gnojil in fitofarmacevtskih sredstev. Gospa ministrica, kot
               članici Vlade vam polagam na srce, da poskušate rešitev za te probleme iskati v
               naslednji smeri. Občine enostavno niso sposobne plačevati odškodnin, saj smo včeraj
               veliko govorili o povprečninah, ki so praktično vsako leto relativno nižje. Tako da
               na občine ne prelagati, prosim, tega problema. Bi pa bilo dobro, da bi morda Sklad
               kmetijskih zemljišč odkupil ta kmetijska zemljišča v vodovarstvenih območjih in kmetu
               zagotovil kmetijsko zemljišče na neki drugi lokaciji. Ta kmetijska zemljišča znotraj
               vodovarstvenih področij pa bi lahko sklad dal v najem za ekološko pridelavo in je
               zadeva rešena. Mislim, da bi to znotraj Vlade lahko rešili in mislim, da bi to bilo
               tudi zelo dobro sprejeto med slovenskimi kmeti. Res je, da se nekako pričakuje, da to
               problematiko rešijo občine, ampak občine enostavno tega ne zmorejo. Imamo Sklad
               kmetijskih zemljišč, ki naj v tem kontekstu tudi nekaj naredi. In to je zelo
               preprosta rešitev. Jaz mislim, da to ni noben bav bav in najbrž bi bil potreben samo
               en sklep Vlade. Jaz bi te zadeve zelo poenostavil in rešitev je na dlani. Podpiram
               amandma k 3. členu, ki zahteva, da se člen črta. V bistvu gre za to, da se anulirajo
               spremembe 79. člena. Če smo včeraj veliko govorili o občinah, o Skupnosti občin
               Slovenije, Združenju občin Slovenije, Združenju mestnih občin Slovenije, prav ta
               združenja so nam, kolegice in kolegi vsi imamo to na mizi, pred časom poslali tudi
               dopis, kjer, citiram: <q>"Skupnosti občin odločno nasprotujejo spremembam 79. člena
               Zakona o vodah, ki se nanaša na odškodnino za zmanjšanje dohodka iz kmetijske
               dejavnosti na vodovarstvenih območjih. Predlog sprememb je usmerjen k individualnemu
               sklepanju pogodb o izplačilu nadomestil za zmanjšanje dohodka iz kmetijske
               dejavnosti, s tem pa se ruši sistem zaračunavanja in oblikovanja cen gospodarske
               javne službe oskrbe s pitno vodo, natančneje, posega in ruši način zaračunavanja
               omrežnine, ki vključuje tudi nadomestila za zmanjšanje dohodka iz kmetijske
               dejavnosti."</q> No, hvala bogu s tem amandmajem k 3. členu nekako gremo na roko
               omenjenim reprezentativnim združenjem občin. Kar se mene tiče, bom ta amandma k 3.
               členu tudi podprl.</p>
               <p>Jaz tudi zdaj mislim, da bo z uveljavitvijo tega zakona lažje priti do koncesije.
               Poznam primer v Prekmurju, na Goričkem, kjer je bila popolna vloga oddana konec leta
               2008. Ta Prekmurec je imel celo investitorja, zdravnika iz Izraela, ki je celo
               ugotovil, da je tam voda, ki zdravi raka. Vendar do danes se nič ni zgodilo, do danes
               še ni dobil dovoljenja za črpanje in polnjenje, se pravi ni dobil koncesije. Nek, ne
               vem, tam zadnji uradnik, tako je ta rekel, mu je odgovoril, da enostavno še ni cene
               in zaradi tega ne more dobiti dovoljenja, ne more dobiti pogodbe in tako dalje. Jaz
               upam, da se bo tudi s tem zakonom nekako ta zadeva rešila, ker je res nenormalno, če
               ima nekdo investitorja, da potem čaka 7, 8 let, da dobi papirje, kot se reče. In tam
               med drugim tudi, kot zagotavlja ta investitor, bi lahko zaposlil do 12 ljudi.</p>
               <p>Pozdravljam te spremembe in amandmaje in bom glasoval za ta zakon. Hvala lepa.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima dr. Franc Trček.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>Ker imam kar nekaj časa, bom šel lepo postopoma. Najprej ne morem kaj, da se ne bi
               odzval na to, o čemer je razpravljal razpravljavec pred menoj. Seveda pozdravljamo
               to, da deli Slovenije, ki še nimajo neoporečne pitne vode, dobijo to neoporečno pitno
               vodo. Ampak, prvič, kako bomo pa vedeli, da je neoporečna, če smo zrezali sredstva za
               monitoring v proračunu, in druga zadeva, moramo se zavedati, da ta neoporečnost ni
               večna, je lahko neoporečnost od danes na pojutrišnjem in tako naprej. Kot bitje,
               večinoma sestavljeno iz vode, ne bom šel v te populistične zadeve, ki ste jih že
               drugi prej povedali, kako je voda pomembna. Tukaj nihče ne govori o podnebnih
               spremembah, kot da se nekako ne dogajajo.</p>
               <p>Če se dotaknem samih amandmajev in samega zakona, imamo spet neko podobno debato, kot
               smo jo imeli včeraj. Na eni strani imamo koalicijo, ki trdi, nekaj delamo, nekaj
               rešujemo, to je super. Na drugi strani pa imamo opozicijo, ki je bolj ali manj
               kritična, ki izhaja iz več ali manj vednosti v tej kritiki. Ampak to je navsezadnje
               normalno, to je tudi parlamentarna naloga opozicije in skrajni čas je, da se na to
               navadimo.</p>
               <p>Kaj je sedaj problematično pri tem zakonu? Gre za večje spremembe po 13 letih. Ko gre
               za te večje spremembe, ko naenkrat cela strokovna javnost in dobršni del drugih
               deležnikov zlasti v lokalni skupnosti vzroji ob pripravi tega zakona, ko se nekako ne
               ve, kdo ta zakon piše, ko gre po nekih pospešenih postopkih, lahko bi sedaj spet
               poslovnik odpiral in prebiral, kdaj je to primerno, to je prevelika sprememba, saj v
               bistvu koalicija in vlada tudi kršita poslovnik, na kar vas opozori vladna pravna
               služba, kar sem na odboru bral, pa tudi Zakonodajno-pravna služba Državnega zbora,
               dobi človek nek nelagoden občutek. Kolega Danijel je razlagal, da je to zadeva, ki
               ima kar neko brado, tradicijo, kar je logično. Na dobrih 20 tisoč kvadratnih
               kilometrov Slovenije imamo cirka 26 tisoč kilometrov vodnokapilarnega sistema in
               imamo tudi neka tako imenovana skrita znanja, tradicijo, ki so se nalagala stoletja.
               Lahko si gremo idrijske klavže pogledat, lahko si gremo še kaj drugega pogledat.
               Zlasti izhajajoč iz pomembnosti tega, če hočete, geomorfologije Slovenije, je takšen
               način sprejemanja te zakonodaje blago rečeno – gospod Cerar meni pogosto očita, da
               sem nesramen – nesramen. Ne morem drugega reči kot to. Kot smo že na odboru povedali,
               verjetno ni nobene dileme, da gre za neko dejavnost, ki jo je treba resno sistemsko
               urediti. Poslanec Ranc je sedemkrat, osemkrat uporabil besedo sistemsko. Na takšen
               način, kot ste se jo lotili, temu ni tako. Na dobršen del stroke ste pozabili oziroma
               je niste kontaktirali. Mečete ljudi iz edinega inštituta, ki se s tem ukvarja, jih
               hočete spremeniti v uradnike, kar je blago povedano zelo žalostno. Zakaj? Ker zlasti
               SMC tvori nekaj ljudi, ki so tako kot jaz prišli iz akademske raziskovalne sfere, ki
               že tako vedo, da vedno bolj postajamo neki birokrati, ker vedno več nekih formularjev
               izpolnjujemo, sedaj boste pa še sistemsko te ljudi, raziskovalce premestili med
               birokrate. Tukaj me recimo čudi dokaj vehementni razmislek kolega Krivca, ki je
               rekel: <q>"Ukinitev inštituta, korak v pravo smer."</q> Jaz si nekaj takega ne bi upal tako
               vehementno izreči.</p>
               <p>Veliko je bilo tukaj govora o nadomestnih kmetijskih zemljiščih. Na odboru, kar so že
               zlasti opozicijski poslanci opozorili, nismo dobili nekega odgovora v zvezi s tem.
               Lahko se strinjam s poslancem Nove Slovenije, da občine nimajo niti kadrov, finančnih
               resursov, da bi tovrstne zadeve opravile. Malo sem skeptičen do njegovega predloga,
               da bi se po teh zamenjavah dalo na teh brežinah, če se tako izrazim, v takem obsegu
               iti ekološko kmetovanje. Lahko bi na dolgo in široko govorili o koncesijah in
               koncesionarjih, kjer številni, ker jim to ni neka osnovna dejavnost, sezelo, blago
               rečeno, nenavadno in škodljivo vedejo do okolja. Lahko govorimo, kako so Iško zrezali
               na sotočju z Ljubljanico, lahko govorim o tem, kako so zasuli mrestne jame, soške
               postrvi in tako naprej. Skratka, zdi se mi, da je nek ključni problem tega zakona, da
               se hiti tam, kjer se ne bi smelo hiteti, da se meša nekaj, kar bi bilo treba urediti
               pospešeno, to je zlasti področje koncesij. Imamo neko čudno situacijo, določene
               pravne subjekte, ki so v gospodarstvu izkoriščali vodne vrtine in so jim bile
               dejansko izračunane koncesijske dajatve, pa neke druge subjekte, ki to še vedno
               čakajo. V bistvu me čudi, da nekdo ni šel že tožit državo, ker gre na nek način za
               nedopustno razlikovanje. V bistvu ne rabite biti prehud pravnik, da bi ugotovili, da
               gre tudi za neko vrsto nedovoljene državne pomoči.</p>
               <p>Če se zdaj nekako lotim samih amandmajev, imamo nek položaj, ko se tako izvršilna
               oblast kot tudi koalicija požvižgata na mnenja zakonodajno-pravnih služb, tako vladne
               službe kot naše državnozborske. Lep tak primer je 13. člen, kjer Zakonodajno-pravna
               služba, bom kar prebral, zelo jasno opozarja: <q>"Določba člena odstopa od načela
               integralnega proračuna. Vodni sklad je proračunski sklad in ne more biti namenjen
               financiranju organa v sestavi ministrstva, saj je organ v sestavi samostojen
               proračunski uporabnik. V organu v sestavi bodo državni uslužbenci in ne izvajalci
               javne službe, ki so koncesionarji. Določba je v nasprotju s predpisi s področja
               proračunske porabe sredstev. Taka določba tudi ogroža delovanje organa v sestavi, saj
               se sredstva v vodni sklad stekajo postopoma."</q> Spet imamo, počasi grem že sam sebi na
               živce, da moram to vedno reči, neko koalicijo z zelo močnim pravniškim lobijem, ki se
               nekako požvižga na te osnovne zadeve, da ne rečem tega, da je vodni sklad seveda
               dokaj preobremenjen, ker v ministrstvu dobro veste, s financiranjem izgradnje
               hidroelektrarn na Spodnji Savi.</p>
               <p>Zdaj se bom dotaknil kar naših amandmajev, da se ne bom še enkrat oglašal. V tej luči
               podpiramo, ko govorimo o tem 13. členu, amandma, ki ga je predlagala opozicija, ki
               dejansko črta to nedopustno šlamastiko koalicije. Naš amandma se loteva 16. člena,
               prvega, drugega in tretjega odstavka. V bistvu se ukvarja s to reorganizacijo
               upravljanja voda, ki jo hočete tako na hitro narediti in pri tem so vam priročni
               izgovor ujme v zadnjem času, čeprav stroka zelo izrazito opozarja in si je tukaj
               dokaj enotna, da se moramo več ukvarjati s preventivo. Skratka, ujme, ki so se
               zgodile, nesreča. Prihajam s tega območja, ki je tudi povezano, kar je spet poslanec
               Nove Slovenije opozarjal, z nekim mednarodnim sodelovanjem, po domače povedano,
               Avstrijcem začne zalivati njihovo mestece, pa odprejo zapornice, pa nam zalije
               Duplek. Tudi to je dimenzija tega področja. Ampak če grem k našim amandmajem, mi
               nekako predlagamo prvo spremembo, da se prolongira rok s 1. januarja 2016 na 2018, da
               se malo premisli, ali gre dejansko za pravilen pristop k reorganizaciji in v bistvu
               dobesedno skoraj ukinjanju Inštituta za vode. S tem ta inštitut pridobi čas za
               reorganizacijo, čas tudi za iskanje nekih novih virov financiranja in tudi nek čas za
               poglobljeno razpravo in usklajevanje med deležniki. Sprememba tretjega odstavka se pa
               seveda nanaša na neke pravice delavcev Inštituta za vode. Ne bom zdaj omenjal
               daljšega traktata, na katere vse zakone Evropske direkcije bi se lahko skliceval. V
               tej razpravi smo dobili s strani poslank in poslancev koalicije, zlasti Desusa, delno
               SD, nekako, <q>"ja, obljubili so nam, da problemov ne bo"."</q> Državni zbor ni nek organ,
               ki živi od obljub. Mi smo zakonodajno telo, zakonodajna veja oblasti, ki mora v
               skladu z regulo, izhajajoč iz ustave, izhajajoč iz deklaracij, ki jih vnašamo v svoj
               pravni red, poskrbeti za zadeve. Veste, jaz ne morem kot poslanec tega kupiti, <q>"ja,
               obljubili so mi to pa to …"</q> Meni so v življenju marsikaj obljubili, ampak ne bom zdaj
               svoje osebne biografije tu razlagal. Še enkrat bom ponovil, izrazito nedopustno se mi
               zdi, polna usta imamo družbe znanja. Navsezadnje, evo, spet bi se lahko vrnil k svoji
               zlati šlager temi, strategiji pametne specializacije, mi bomo pa v tej družbi znanja
               znanstvenike s področja, ki je ključno za neko državo, ki je, po domače povedano,
               tako vodnata, kar nam številni zavidajo, rinili in spreminjali v neke birokrate. Pri
               pripravi zakonodaje jih dejansko ne bomo vključili v pripravo te zakonodaje. Pustimo
               ob strani, seveda sem jaz sociolog, so različni interesi, tudi partikularni, je
               težavno usklajevati toliko deležnikov, toliko akterjev. Res je, da je gospa
               ministrica, kot citiram, <q>"padla v vodo"</q>, ampak če hočemo sistemsko reševati tovrstne
               zadeve, vse ljudi, ki imajo znanje o tem področju, ljudi, ki jih to nekako prizadene,
               lokalne skupnosti, ki imajo tu interese, kmetovalce, o katerih imamo polna usta, pa
               se nam samooskrba na s strani SD fevdaliziranem področju razpolovi v sedmih, osmih
               letih. Da ne govorim o tem, koliko manj jih bo letos delovalo oziroma kmetovalo po
               eko načelih. To je pač neko področje, ki je šolski primer, idealno tipski primer.
               Tudi zaradi tega nam mogoče – ker smo iz vode prilezli, če verjamete v evolucijo, jaz
               verjamem – vse to preči, ker je treba to sistemsko odpreti, zadeve premisliti, po
               ducatu let ali še več, in se na njih odzvati. Ta sprememba zakonodaje in takšen
               način, na katerega to peljete, takšen način, po katerem se na številne deležnike
               požvižgate, način, kjer se navsezadnje požvižgate tudi na Poslovnik Državnega zbora,
               kaže po eni strani vašo vehemenco, po drugi strani, da se te zadeve nočete lotiti in
               lotevati na način, kakor bi bilo treba. Večkrat smo vas opozorili v bistvu iz vseh
               opozicijskih strank, kar je tudi naša dolžnost, ne naše nagajanje, kar je naša
               dolžnost, da delate napako, da je treba ločiti nekaj, kar je treba nujno novelirati,
               nujno urediti, tudi zaradi tega da bi preprečili to diskrepanco in na nek način
               latentno nedovoljeno državno pomoč, urediti vprašanje koncesionarstva, razmisliti
               tudi o nekem drugem zakonu, o vpisu v ustavo dostop do vode in potem ločeno v rednem
               postopku iti v sistemsko spremembo skozi neko bolj odprto debato vseh deležnikov. Ne
               pa da imamo na Ministrstvu za okolje in prostor, da se v bistvu te spremembe zakona
               vržejo za nekaj dni v javno razpravo, vmes imate vikend, v petek se vrže, v torek je
               konec, v sredo se malo <q>"poštima"</q>, v četrtek daste na Vlado. Verjetno obstajajo v
               Kazenskem zakoniku členi, po katerih bi vas zaradi tega lahko preganjali.</p>
               <p>Zaradi tega v Združeni levici nikakor ne moremo takšnega načina dela in takšnega
               noveliranja tega zakona podpreti. Hvala za besedo.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima gospod Marjan Dolinšek.</p>
            </sp>
            <sp who="SDZ7:DolinšekMarjan">

               <speaker>MARJAN DOLINŠEK (PS SMC):</speaker>

               <p>Hvala, spoštovana predsedujoča. Spoštovana ministrica, njena ekipa, spoštovane
               kolegice in kolegi!</p>
               <p>Obstoječe stanje na področju izvajanja nalog upravljanja voda kaže že kar nekaj časa
               na razmere, ki niso urejene. Kaže tudi na neučinkovitost in neustrezno upravljanje z
               vodami. Nedopustno je, da takšno stanje posledično predstavlja tudi nevarnost za
               življenje ljudi in tudi škodo na premoženju. To se je jasno pokazalo tudi v lanskem
               letu 2014 ob poplavnih dogodkih, ki smo jim bili priča, kjer se je jasno v nekaterih
               delih pokazalo, da sistem ne deluje tako, kot bi moral, in tudi ne omogoča načina
               integralnega upravljanja z vodami v Sloveniji, tako da izkoristimo vodni potencial,
               ki nam je na razpolago, kot našo veliko razvojno možnost in tudi veliko priložnost.
               Služba bi na tem področju morala zagotavljati pogoje za učinkovito izvajanje javne
               službe, izvajanje investicij ter sodelovanje s stroko kot tudi z drugimi deležniki.
               Sistem mora zagotavljati ustrezno organiziranost in primerno kadrovsko pokritost tako
               na nacionalni, regionalni kot tudi na lokalni ravni. Za samo vzpostavitev direkcije
               Republike Slovenije za vode kot samostojnega proračunskega porabnika, ki naj bi
               začela delovati s 1. 1. 2016, menim, da je časa zadosti, kljub nekaterim pomislekom v
               razpravah na odboru, ki smo jim bili priča, ko gre za ta prehod na novo
               organiziranost. Izgovarjanje, da gre za prekratek rok za ta prehod, mislim, da nima
               prave osnove, kajti izhajam iz podjetniškega vidika, če bi v podjetništvu potrebovali
               leto, dve, potem ne vem, kako bi se v podjetništvu lahko prilagajali, ker praktično
               je podjetništvo podvrženo dnevno raznim spremembam, in hočeš nočeš se boš prilagodil
               ali te več ne bo. V teh nekaj mesecih, ki so pred nami, se lahko ta reorganizacija
               izpelje. Prepričan sem tudi, da je bojazen povsem odveč s strani zaposlenih,
               konkretno mislim na sam inštitut, kajti prenos pravic in spoštovanje Zakona o
               delovnih razmerjih je dolžnost delodajalca, da spoštuje obveznosti delavcev kot tudi
               pravice delavcev, ki jim gredo tudi v tem primeru prehoda ob tej novi
               organiziranosti.</p>
               <p>Predlog zakona o spremembah in dopolnitvah Zakona o vodah po skrajšanem postopku
               podpiram kot tudi vložene amandmaje. Mislim, da je skrajni čas, da se na tem delu
               končno razmerje, stanje in upravljanje uredi v cilju celovitih ukrepov za izvedbo
               reorganizacije področja urejanja z vodami.</p>
               <p>Spoštovana gospa ministrica, čaka vas veliko dela kot tudi gospoda Vehina in jaz vam
               želim pri tej reorganizaciji in pa tudi novi postavitvi veliko uspeha. Kot je bilo že
               od predhodnih razpravljavcev slišati, to je en del. Stvari so med sabo povezane,
               ampak prepričan sem, da je to korak, ki je bil nujen. Kot vemo, je po tolikih letih
               pred nami sprememba zakona, ki je nujna, zato je tudi primeren skrajšani postopek.
               Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Želi še kdo razpravljati? Ne. Ker ne želi nihče več razpravljati, zaključujem
               razpravo.</p>
               <p>Prehajamo na razpravo o amandmaju k 13. in 18. členu. Ker je amandma Poslanske
               skupine SDS k 13. členu pod točko 1 vsebinsko povezan z amandmajem istega
               predlagatelja k 18. členu, bomo o vseh amandmajih k tema členoma razpravljali skupaj.
               V razpravo torej dajem 13. in 18. člen ter dva amandmaja Poslanske skupine SDS ter
               amadma Poslanskih skupin SMC, Desus in SD. Želi kdo razpravljati? Ne. Ker ne želi
               nihče več razpravljati, zaključujem razpravo.</p>
               <p>Prehajamo na razpravo o amandmaju k 16. členu. Torej dajem v razpravo amandma k 16.
               členu ter amandma Poslanske skupine Združena levica. Želi kdo razpravljati? Ne. Ker
               ne želi nihče več razpravljati, zaključujem razpravo. O amandmajih bomo v skladu s
               časovnim potekom seje zbora odločali jutri, 15. 7. 2015, v okviru glasovanj. S tem
               prekinjam to točko dnevnega reda.</p>
               <p>Prehajamo na <title>6. TOČKO DNEVNEGA REDA, TO JE OBRAVNAVO PREDLOGA ZAKONA O SPREMEMBI
                  ZAKONA O SPREMEMBAH ZAKONA O VOJNIH VETERANIH PO SKRAJŠANEM POSTOPKU</title>
               </p>
               <p>Predlog zakona je v obravnavo predložila skupina 21 poslank in poslancev, s
               prvopodpisanim Jožetom Tankom. Predlog zakona je na 13. seji 30. 6. 2015 obravnaval
               Odbor za delo, družino in socialne zadeve in invalide kot matično delovno telo. Ker
               po končani razpravi odbor členov predloga zakona ni sprejel, je bila druga obravnava
               predloga zakona na seji delovnega telesa končana. Besedo dajem predstavnikom
               poslanskih skupin za predstavitev stališč.</p>
               <p>Besedo ima Poslanska skupina Demokratične stranke upokojencev Slovenije, zanjo mag.
               Jana Jenko.</p>
            </sp>
            <sp who="SDZ7:JenkoJana">

               <speaker>MAG. JANA JENKO (PS DeSuS):</speaker>

               <p>Hvala lepa za besedo, vsem skupaj prav lep pozdrav.</p>
               <p>Pred nami je predlog zakona, ki smo ga v zadnjih treh letih spremenili dvakrat, vmes
               pa sta bila dva predloga sprememb neuspešna. Vsebina predlogov se je in se tudi s tem
               predlogom nanaša na pravico do plačila polne vrednosti zdravstvenega zavarovanja
               vojnim veteranom, torej za plačilo dodatnega zdravstvenega zavarovanja. Seveda pri
               tem predlogu za začetek ne moremo mimo tega, da se poraja dvom v iskrene namene
               tokratnega predlagatelja, saj je ravno SDS tista, ki je avtor ureditve, ki jo danes
               želijo spremeniti. V duhu množice varčevalnih ukrepov je ravno predlagatelj danes
               obravnavanega zakona z Zakonom za uravnoteženje javnih financ v letu 2012 oklestil
               pravice, med drugim tudi vojnim veteranom. Vendar socialno najšibkejši, tisti vojni
               veterani, ki imajo manj kot 497 evrov prihodka, so pravico doplačila do polne
               vrednosti zdravstvenih storitev ohranili. Del takratne koalicije, ki se je lotila
               blaženja finančne krize z zmanjševanjem proračunske porabe z zategovanjem pasu našim
               državljanom in državljankam, je bila tudi stranka Desus. Prav tako pa je Poslanska
               skupina Desus podprla zakonsko spremembo vlade Alenke Bratušek, ki je določila, da bo
               ukrep glede zamrznitve plačila dopolnilnega zdravstvenega zavarovanja vsem tistim
               vojnim veteranom, ki po Zujfu niso upravičeni do plačila dodatnega zdravstvenega
               zavarovanja, odpravljen s 1. januarjem leta, ki sledi letu, v katerem je uradno
               ugotovljeno 2,5-odstotna gospodarska rast. V podobnem položaju, kot je trenutno okoli
               60 tisoč vojnih veteranov, je še nekaj prebivalstva, ki jim je bila kakšna pravica z
               varčevalnimi ukrepi odvzeta oziroma znižana. Med njimi je na primer tudi 610 tisoč
               upokojencev, to je 10-krat več ljudi, kot je samo vojnih veteranov, katerih
               usklajevanje pokojnin je vezano na izpolnitev tega istega pogoja. Slednje bodo končno
               po dolgem času ponovno usklajevane prav tako ob izpolnitvi pogoja 2,5-odstotne rasti
               BDP oziroma celo z zamikom, saj kljub sicer še neuradno ugotovljeni 2,6-odstotni
               rasti v letu 2014, se bo usklajevanje realiziralo šele v prihodnjem letu.</p>
               <p>Kar se tiče namena predloga zakona, pa se v Poslanski skupini Desus sprašujemo, zakaj
               je predlagatelj vojnim veteranom ne vrne prav vseh z Zujfom odvzetih pravic. Z Zujfom
               je bila namreč dvignjena še mejna starost za pridobitev statusa veterana, ukinilo pa
               se jim je še zdraviliško in klimatsko zdravljenja. Za konec naj povem še to, da se je
               celo iz vrst vojnih veteranov sami sprašujejo, kako je mogoče tako nenadno
               spreobrnjenje SDS ter obsojajo tako brezvestno in brezsramno dejanje.</p>
               <p>V Poslanski skupini Desus je že na matičnem delovnem telesu bila odločitev glede
               podpore predlogu tega zakona iz povedanih razlogov negativna. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Poslanska skupina Socialnih demokratov, zanjo gospa Marija Bačič.</p>
            </sp>
            <sp who="SDZ7:BačičMarija">

               <speaker>MARIJA BAČIČ (PS SD):</speaker>

               <p>Spoštovana gospa podpredsednica, kolegice in kolegi.</p>
               <p>Pred nami je Predlog Zakona o spremembah Zakona o vojnih veteranih. Leta 2012 se je z
               Zakonom za uravnoteženje javnih financ nesorazmerno poseglo v pravice do
               zdravstvenega varstva vojnih veteranov. Zujf je ukinil pravno podlago za uveljavitev
               pravice do zdraviliškega in klimatskega zdravljenja, zvišal starost za uveljavljanje
               pravic po Zakonu o vojnih veteranih s 50 na 55 let, poleg naštetega je za vojne
               veterane zaostril pogoje za uveljavitev pravice do zdravstvenega varstva. Trajno je
               ukinil edino materialno pravico vojnih veteranov, to je plačilo premije dopolnilnega
               zdravstvenega zavarovanja. Pred sprejetjem Zujfa se je pravica zagotavljala vsem
               vojnim veteranom, ki so dosegli starostni pogoj po Zakonu o vojnih veteranih. Pravica
               do plačila premije dopolnilnega zdravstvenega zavarovanja, ki se zagotavlja iz
               državnega proračuna, je po določilih Zujfa ostala nespremenjena le za osebe s
               statusom vojnega invalida in za osebe s statusom žrtve vojnega nasilja. Vojnim
               veteranom se je pravica do plačila premije dopolnilnega zdravstvenega zavarovanja od
               1. januarja 2013 zagotavljala le še selektivno ob izpolnjevanju starostnega pogoja in
               pogojev za pridobitev veteranskega dodatka.</p>
               <p>V Poslanski skupini Socialnih demokratov vseskozi trdimo, da pravice, dodeljene na
               podlagi Zakona o vojnih veteranih, pomenijo priznanje Republike Slovenije za
               prispevek, ki so ga vojni veterani, borci NOB in pripadniki obrambnih ter varnostnih
               sil, ki so sodelovali v osamosvojitvenih procesih oziroma vojni za Slovenijo leta
               1991, dali za svobodo in samostojnost Slovenije. Ob sprejetju Zujfa dalje so zato
               vložili veliko napora, da sprejete določbe v zakonu niso ostale trajne. Menimo, da
               prejemki vojnih veteranov in žrtev vojn ne smejo in ne morejo biti socialne narave in
               ne predstavljajo plačila, ampak odškodnino za telesno in duševne poškodbe ter
               pomenijo izraz hvaležnosti.</p>
               <p>Ravno zaradi navedenega so takratni opozicijski poslanci, s prvopodpisanim Matjažem
               Hanom, že konec leta 2012 z novelo Zujfa želeli preprečiti trajni odvzem omenjenih
               pravic. Novela zakona je predvidela predhodno obdobje, v katerem bodo te pravice
               zamrznjene, vezano na gospodarsko rast. Žal so bili vsi poskusi spreminjanja Zujfa
               neuspešni. Predvideno rešitev je šele leta 2014 uzakonila novela Zakona o vojnih
               veteranih, ki je ponovno uveljavljala pravice, kot so bile pred sprejetjem Zujfa, in
               jih vezala na pogoj višine gospodarske rasti, ki bo ponovno omogočila izplačevanje
               teh pravic v večjem obsegu in uresničitev posebnega ustavnega varstva teh
               upravičencev.</p>
               <p>Novela, o kateri se izrekamo danes in jo je v zakonodajni postopek vložila skupina
               poslank in poslancev, s prvopodpisanim Jožetom Tankom, je predvidela rešitev, da se
               vojnim veteranom zagotovi plačilo zdravstvenih storitev v višini razlike do polne
               vrednosti storitev v okviru obveznega zdravstvenega zavarovanja v najkrajšem možnem
               času in da se pogoj 2,5-odstotne gospodarske rasti črta. Kot rečeno leta 2014
               sprejeta novela je določila, da se ta pravica vrne 1. januarja leta, ki bo sledil
               letu, za katerega bo ugotovljena gospodarska rast presegla 2,5 % bruto domačega
               proizvoda. Gre za dikcijo, ki je poenotena z drugimi tovrstnimi ukrepi, ki so bili
               sprejeti na podlagi Zakona za uravnoteženje javnih financ. Kot navaja Vlada v svojem
               mnenju gre za uveljavljanje pravic iz javnih sredstev, resda o različnih vsebinah ter
               ob različnih pogojih, a vendar veljajo ukrepi za uravnoteženje javnih financ za vse
               upravičence enako. S črtanjem odložnega pogoja gospodarske rasti pa bi bili vojni
               veterani v bistveno ugodnejšem položaju od drugih državljanov, upravičencev do razno
               vrstnih pravic iz javnih sredstev, ki naj bi učinke ugodne gospodarske rasti občutili
               šele leta 2016. Poleg tega je treba omeniti tudi to, če bi sprejeli predlog SDS, bi
               za ta namen praktično jutri potrebovali dodatna proračunska sredstva v višini 58
               milijonov, ki pa v proračunu za leto 2015 niso zagotovljena.</p>
               <p>Zaradi navedenega je večina že na matičnem delovnem telesu ocenila, da novele zakona
               ni mogoče podpreti. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Poslanska skupina Združene levice, zanjo gospod Matjaž Hanžek.</p>
            </sp>
            <sp who="SDZ7:HanžekMatjaž">

               <speaker>MATJAŽ HANŽEK (PS ZL):</speaker>

               <p>Hvala lepa.</p>
               <p>V Združeni levici nasprotujemo odvzemu legitimno pridobljenih pravic, ki ga je deloma
               celo protiustavno izvedla vlada predlagateljev tega zakona. Takratni varčevalni
               ukrepi so poleg napačne politike Evropske komisije in Evropske centralne banke
               povzročili drugo recesijo, ki bi se ji dalo izogniti. Negativne ekonomske posledice
               Zujfa danes priznava celo Ministrstvo za finance, sicer pa jih je bilo mogoče v
               naprej predvideti, zato odvzema pravic ni mogoče upravičiti z ekonomskimi razlogi.
               Zakon predlaga stranka, ki je pravice odvzela. S predlogom se vračajo pravice le eni
               od skupin, ki so bile prizadete. Zato je to klasičen primer poceni nabiranja
               političnih točk. Vendar je zakon pred nami in se je do njega treba opredeliti. Mi ne
               vidimo razloga, zakaj bi predloga ne podprli. Res je, veterani, ki presegajo cenzus
               za veteranski dodatek, niso med najbolj socialno ogroženimi prebivalci Slovenije.
               Veteranski cenzus je namreč skoraj dvakrat višji od cenzusa za denarno socialno
               pomoč, toda to še ne pomeni, da pravice veteranom ogrožajo pravice socialno
               ogroženih, kot trdi Vlada, ki je v obrazložitvi zapisala: <q>"S črtanjem odložnega
               pogoja gospodarske rasti bi bili vojni veterani v bistvu v ugodnejšem položaju od
               drugih državljanov, upravičencev do raznovrstnih pravic iz javnih sredstev, ki naj bi
               učinke ugodne gospodarske rasti občutili šele leta 2016."</q> Glede na te domnevne
               neenakosti je treba povedati, da so bili tudi veterani postavljeni v neenak položaj v
               primerjavi z žrtvami vojnega nasilja, ki so leta 2012 ohranili pravico do plačila
               zdravstvenih storitev ne glede na dohodek. Zato neenakost ne more biti argument
               proti, ampak je kvečjemu izgovor, izgovor za izigravanje ene družbene skupine proti
               drugi. Na ta način se namreč prikrijejo pravi vzroki za njihov slab položaj. Z isto
               taktiko je vlada zavrnila predlog o odpravi omejitve dedovanja prejemnikov socialnih
               pomoči in varstvenih dodatkov. Zato je treba jasno povedati, položaj socialno
               ogroženih se zaradi vrnitev pravic veteranom ne bo poslabšal. Za njihov problem niso
               krivi veterani, ampak sistem, v katerem živimo, in vlada, ki vodi protisocialno
               politiko. Kako bi lahko drugače imenovali načrt, da se v letu najhujšega zategovanja
               pasu odpravi četrti dohodninski razred. V programu stabilnosti je namreč predvideno,
               da se bodo leta 2016 izdatki glede na leto 2014 zmanjšali za 664 milijonov evrov.
               Hkrati pa namerava vlada uvesti davčno olajšavo za 3 tisoč 262 najbolje plačanih
               ljudi v Sloveniji. Vladno obrazložitev je treba brati natančno. Vlada ni dala
               zagotovila, da se bodo socialne pravice v letu 2016 odmrznile, ampak <q>"naj bi se
               odmrznile"</q>. Ta zadržanost ni naključna. Če misli vlada znižati izdatke za 664
               milijonov, bodo morali začasni ukrepi postati trajni, morda ne vsi, ampak točno to
               napovedujeta ministra Mramor in Koprivnikar.</p>
               <p>V Združeni levici ne pristajamo na politiko, ki bi z eno roko jemala socialno
               ogroženim, z drugo roko pa dajala najbogatejšim. Zato bomo zakon podprli. Na srednji
               rok pa si bomo prizadevali za drugačno ureditev zdravstvenega in socialnega varstva.
               Potrebujemo javno zdravstveno zavarovanje, ki bo krilo celotno košarico pravic. Ko
               bomo dopolnilno zdravstveno zavarovanje zamenjali s solidarnostno javno dajatvijo, bo
               problem doplačil rešen za vse prebivalce, ne samo za veterane. Šele to je zadovoljiva
               rešitev: dostojno življenje moramo zagotoviti vsem prebivalcem Slovenije, ne glede na
               njihov socialni status. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Poslanska skupina Nove Slovenije – krščanskih demokratov, zanjo gospa Iva
               Dimic.</p>
            </sp>
            <sp who="SDZ7:DimicIva">

               <speaker>IVA DIMIC (PS NSi):</speaker>

               <p>Hvala za besedo, predsedujoča. Spoštovane kolegice in kolegi!</p>
               <p>Poslanci Nove Slovenije – krščanskih demokratov smo bili v času sprejemanja Zakona za
               uravnoteženje javnih financ pod velikim pritiskom. Nihče, tudi mi si nismo želeli
               Zakona za uravnoteženje javnih financ, je bil pa nujen in edina pot, ki smo jo
               videli. Varčevalni ukrepi, ki so bili in so še neizbežni za uravnoteženje javnih
               financ, niso enostavni, vendar si upamo vsem pogledati v oči in razložiti njihovo
               nujnost. Standard, ki smo ga bili vajeni do takrat, ni bil več mogoč. Nevzdržno je
               trošiti več, kot ustvariti. S treznostjo in kančkom potrpežljivosti se to najbrž da
               razumeti. Prav za potrpežljivost smo takrat prosili tudi državljanke in državljane.
               Ni enostavno, in vsakega imamo v mislih, ko odločamo o varčevalnih ukrepih. Vse to pa
               zaradi tega, da smo in bomo zagotovili boljšo in stabilno prihodnost vsem, predvsem
               generacijam, ki prihajajo. Vsi se zavedamo, da s tem zakonom ni bil nihče zadovoljen.
               Na vse poslanske skupine in na vse poslance so bili izjemni pritiski. Dobivali smo
               številna pisma, osebne zgodbe in podobno. Lahko rečem, da je celo Svet Nove Slovenije
               od nas poslancev zahteval, da storimo nekaj, da se pritiski na področju družinske
               politike ublažijo. Tudi vojni veterani so plačali in še nosijo svoj del bremena. Vsi
               skupaj pa upamo, da ne bo več dolgo. Kot trenutno kaže, naj bi jim bila s 1. 1. 2016
               povrnjena pravica do plačila zdravstvenih storitev v višini razlike do polne
               vrednosti storitev v okviru obveznega zdravstvenega zavarovanja. Trenutna Vlada pa je
               odgovorna, da presodi, v katerem trenutku lahko v proračunu zagotovi zadostna
               sredstva za ta namen.</p>
               <p>Predlogu zakona o spremembah Zakona o vojnih veteranih poslanci Nove Slovenije na
               matičnem delovnem telesu nismo nasprotovali.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Poslanska skupina Stranke modernega centra, zanjo gospa Irena Grošelj
               Košnik.</p>
            </sp>
            <sp who="SDZ7:GrošeljKošnikIrena">

               <speaker>IRENA GROŠELJ KOŠNIK (PS SMC):</speaker>

               <p>Hvala, predsednica. Spoštovane kolegice in kolegi!</p>
               <p>V razpravi o predlogu zakona o spremembah Zakona o vojnih veteranih je bilo v drugem
               branju na matičnem odboru veliko razprav, namenjenih neizpodbitnim zaslugam vojnih
               veteranov v preteklosti ter pregledu do sedaj vloženih novel Zakona o vojnih
               veteranih. Te so poskušale urediti vrnitev pravice do plačila zdravstvenih storitev v
               višini razlike do polne vrednosti storitev, zagotovljenih v okviru obveznega
               zavarovanja, vsem vojnim veteranom z začetkom veljavnosti od sprejetja novel dalje,
               in ne od sprejetega sklepa vlade o ugotovljeni 2,5-odstotni gospodarski rasti. Ravno
               slednje je predlagatelj tudi navedel kot poglavitni cilj predloga zakona. Trenutna
               ureditev zagotavlja pravico do plačila zdravstvenih storitev v višini razlike do
               polne vrednosti storitev v okviru obveznega zdravstvenega zavarovanja le tistim
               vojnim veteranom, ki prejemajo veteranski dodatek. Takšno ureditev je leta 2012
               določil Zakon za uravnoteženje javnih financ. Z novelo Zakona o vojnih veteranih iz
               leta 2014 pa je bila sprejeta sprememba, ki je tedanjo ureditev določila kot začasno
               omejitev, ki velja do leta po letu, ko gospodarska rast doseže 2,5 %. Pri omenjeni
               spremembi Zakona o vojnih veteranih iz leta 2014 je treba vedeti, da tak pogoj za
               vrnitev pravic velja še za veliko drugih pravic, ki so bile z Zujfom prav tako vezane
               na gospodarsko rast. Glede na posledice za javne finance, ki bi jih z uveljavitvijo
               predloga zakona povzročili, bi težko sprejeli tak zakon sredi proračunskega leta, saj
               je bil že sprejet rebalans za letošnje leto. Zavedamo se tudi, da tako kot
               marsikateri drug zakonski predlog, ki je všečen in nekomu v danih gospodarskih
               razmerah ter trenutnem stanju javnih financ nekaj daje, mora na drugi strani tudi
               nekje nekomu vzeti. Zato poudarjamo, da družbenih skupin med seboj ne moremo tehtati,
               ocenjevati, kateri vzeti, da bi eni drugi družbeni skupini, ki prav tako potrebuje
               pomoč, dali. Posamezne skupine, ki potrebujejo pomoč, ne moremo in ne smemo
               postavljati v konkurenčni položaj. Črtanje pogoja ugotovljene gospodarske rasti bi po
               našem mnenju vojne veterane spravilo v bistveno boljši položaj od drugih upravičencev
               do ostalih pravic iz javnih sredstev, ki bi učinke ugodne gospodarske rasti občutili
               šele z začetkom leta 2016. Prav tako pa moramo ponovno izpostaviti, da pri razlogih,
               ki smo jih že v drugem branju na seji matičnega odbora izpostavili kot odločilne, da
               smo zavrnili predlog zakona, nikakor ne gre razumeti kot ocenjevanje dosežkov vojnih
               veteranov. Neizmerni dosežki teh veteranov skozi zgodovino Slovenije so absolutno in
               neoporečno dejstvo, ki nikoli ni bilo sporno ali predmet razprave v zvezi s predlogom
               zakona.</p>
               <p>V Poslanski skupini SMC smo predlog zakona zaradi vseh do sedaj navedenih razlogov,
               povezanih tako s finančnimi posledicami kot z enako obravnavo vseh upravičencev do
               pravic iz javnih sredstev, na seji matičnega delovnega telesa zavrnili. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Poslanska skupina SDS, zanjo gospod Žan Mahnič.</p>
            </sp>
            <sp who="SDZ7:MahničŽan">

               <speaker>ŽAN MAHNIČ (PS SDS):</speaker>

               <p>Hvala za besedo, podpredsednica. Spoštovane kolegice poslanke in kolegi poslanci!</p>
               <p>V SDS smo predlagali te spremembe Zakona o vojnih veteranih v dobri veri, da bo
               Državni zbor spoznal, da je sedaj glede na gospodarsko situacijo čas, da vsem vojnim
               veteranom, to se pravi tistim, ki so se najbolj žrtvovali za našo domovino in za to,
               da danes živimo v samostojni in neodvisni Republiki Sloveniji, dali največ, na nek
               način tudi zahvalimo. Gospodarska in finančna situacija se je po letu 2008 v
               Sloveniji zelo poslabšala. Ko je konec leta 2011 oziroma februarja 2012 prisegla
               druga Janševa vlada, se je takoj lotila rezov na vseh področjih. Treba je bilo
               varčevati, konsolidirati javne finance. Ker v Slovenski demokratski stranki nismo
               izključevalni do nikogar in ker nismo želeli, da bi nam kdorkoli očital, tem ste
               vzeli, tem niste, smo se odločili, da tudi posežemo v nekatere pravice vojnih
               veteranov. Zaradi tega smo vsem vzeli dodatek oziroma dopolnilno zdravstveno
               zavarovanje, ki jim ga je prej plačala država oziroma tistim ne, ki so bili
               upravičeni do veteranskega dodatka. Takrat so bile tudi velike kritike na naš račun,
               vendar smo se zavezali, da takoj, ko bo gospodarska situacija v državni ugodnejša, da
               bomo prišli s predlogom, da se jim ta zadeva vrne. Če danes pogledate, katere ukrepe
               pohvalijo v tujini, katere ukrepe pohvali OECD in s katerimi ukrepi se v
               Washinghtonu, v Evropski uniji in povsod drugje hvali tudi finančni minister Dušan
               Mramor, je to pokojninska reforma, reforma trga dela, ustanovitev SDH, ustanovitev
               slabe banke in pa konsolidacija javnih financ. To je pet ukrepov, ki jih je sprejela
               takratna druga Janševa vlada, da nismo padli še bolj globoko, da nismo imeli še
               večjega primanjkljaja, kar bi Slovenijo zagotovo potisnilo tudi na rob današnje
               Grčije, kjer smo tudi priča, da radikalno leva stranka Siriza, ki je obljubljala ne
               vem kakšne bombončke pred volitvami, sedaj pristaja na radikalno varčevanje, ker samo
               to je očitno rešitev. Res je, da je neuradna rast v Sloveniji leta 2014 presegla 2,5
               %. Kasneje je vlada Alenke Bratušek sprejela zakon, da se vsem vojnim veteranom vrne
               pravica do dodatnega zdravstvenega zavarovanja s 1. 1. leta, ki bo sledil letu, ko bo
               ugotovljena več kot 2,5-odstotna gospodarska rast. Vendar pa je treba počakati še na
               tisti uradni podatek. Če ne bo 1. 1. 2016, potem se bo izkazalo, da je bil ta naš
               predlog upravičen, in ga bomo očitno takrat še morali ponoviti. Ne gre za to, da bi
               bili vojni veterani zaradi tega v ugodnejšem položaju od ostalih državljank in
               državljanov. Menimo, da so to tisti, ki so takrat bili na okopih, ki so takrat
               izpostavili svoje življenje, nekateri še danes občutijo zaradi tega takšne in
               drugačne posledice, država jim je tukaj dolžna plačati vsaj nekaj, da se spominjamo
               in cenimo njihov trud, ki so ga takrat dali. V okviru Zujfa smo pač morali posegati
               na vse ravni. Ko je bilo že prej govora o upokojencih, je vendarle treba biti odkrit
               in pošten in reči, da Zujf upokojencem, ki imajo manj kot 622 evrov prihodkov na
               mesec, ni vzel niti evra. Tako da smo za tiste najbolj socialno ogrožene z Zujfom
               poskrbeli, da se jim ni jemalo. Je pa kasneje potem seveda Ustavno sodišče vrnilo žal
               nekatere privilegije tistim, ko je Zujf tudi jemal neupravičene privilegije, visoke
               pokojnine in tako naprej. Tudi na tem področju bo v naši državi še treba nekaj
               storiti. Nam je žal, da niste koalicijske poslanke in poslanci sprejeli našega
               predloga. Upate lahko samo, da bo uradna gospodarska rast nekje avgusta, ko bo znana,
               res 2,5 %, kajti razpravljalo se je na odboru, kot da je to že dejstvo.</p>
               <p>V Slovenski demokratski stranki bomo počakali na te številke in se bomo potem še
               nadalje odločili, kako in kaj postopati v teh zadevah.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Končali smo s predstavitvijo stališč poslanskih skupin.</p>
               <p>V skladu z razlago Komisije za Poslovnik z dne 9. december 2009 Državni zbor
               ugotavlja, da je zakonodajni postopek o predlogu zakona končan.</p>
               <p>S tem zaključujem to točko dnevnega reda.</p>
               <p>Prehajamo na <title>7. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O SKLADU KMETIJSKIH ZEMLJIŠČ IN GOZDOV REPUBLIKE
                  SLOVENIJE PO SKRAJŠANEM POSTOPKU.</title>
               </p>
               <p>Predlog zakona je v obravnavo zboru predložilo 5 tisoč volivk in volivcev. Predlog
               zakona je na 9. seji, 1. 7. 2015 obravnaval Odbor za kmetijstvo, gozdarstvo in
               prehrano kot matično delovno telo. Ker po končani razpravi odbor členov predloga
               zakona ni sprejel, je bila druga obravnava predloga zakona na seji delovnega telesa
               končana. Besedo dajem predstavnikom poslanskih skupin za predstavitev stališč.</p>
               <p>Besedo ima Poslanska skupina Socialnih demokratov, zanjo gospod Janko Veber.</p>
            </sp>
            <sp who="SDZ7:VeberJanko">

               <speaker>JANKO VEBER (PS SD):</speaker>

               <p>Hvala za besedo in lep pozdrav v imenu Poslanske skupine Socialnih demokratov.</p>
               <p>Namen predlagateljev zakona je bil predvsem ta, da poskušajo približati interes
               uporabnikov, zakupnikov zemljišč pri odločitvah, ki jih sprejema svet sklada kot
               organ upravljanja. V Poslanski skupini Socialnih demokratov sicer pozdravljamo
               rešitev, ki bi šla v to smer, da se lahko v organe sklada imenujejo tudi
               predstavniki, ki ščitijo interes zakupnikov, seveda pa nikakor ne sme biti
               predstavnik v svetu sklada, ki bi bil lahko sam zakupnik in bi s tem prišli do
               konflikta interesov. Žal pa ta zakon posega v sestavo sveta sklada v trenutku, ko je
               ta v sredini svojega mandata, in takšna sprememba bi bila lahko protiustavna.</p>
               <p>Zato te spremembe ne moremo podpreti. Hkrati pa je vendarle treba poudariti, da je ob
               tej priložnosti tudi na odboru potekala obsežna razprava o pomenu gospodarjenja z
               državnimi kmetijskimi zemljišči in tudi gozdovi ter kako pomembno je, da pri tem
               upravljanju sklad upošteva tako ekonomski kot socialni vidik. To namreč ne nazadnje
               tudi nalaga Ustava v svojem 67. členu. Ampak vendarle, v vsej zgodovini delovanja
               sklada od leta 1993 se vedno znova srečujemo s tem, koliko je treba upoštevati
               ekonomski interes, koliko pa socialni interes. V zadnjem obdobju je vendarle treba
               priznati, da je postopek licitacije za sklenitev zakupne pogodbe sicer dvignil
               zakupnine kar za 4,2-krat od prejšnjih oblik zakupnin, kar pomeni, da je upoštevana
               predvsem ekonomska kategorija, ne pa socialni moment pri zakupniku, ko mora uspešno
               gospodariti oziroma upravljati s temi zemljišči, zaslužiti dovolj sredstev tako zase
               kot tudi za tehnologijo in za vse, kar je treba za to, da zraste na tej zemlji nekaj
               dobrega. Res pa je, da sklad udejanja svojo socialno vlogo v tistih primerih, ko
               pride do izjemnih naravnih nesreč. Tako recimo tudi zaradi suše v letu 2013 sklad
               odpiše kar 421 tisoč evrov zakupnin. Torej v izrednih razmerah se to vendarle
               udejanja. Ampak zagotovo bi v prihodnosti, če bi predstavniki uporabnikov bili v
               svetih sklada, ta dialog med ekonomsko kategorijo in socialno kategorijo bil bistveno
               bolj uravnotežen, zato menimo, da bi v prihodnosti morali ponovno vzpostaviti
               drugačno sestavo sveta, seveda na način, ki bo skladen z ustavo.</p>
               <p>Pri tem pa je treba poudariti, da je sklad v svoji zgodovini delovanja vrnil vsa
               zemljišča v postopku denacionalizacije. V naravi je tako denacionalizacija v okviru
               Sklada kmetijskih zemljišč in gozdov zaključena. Ni zaključena glede finančnih
               obveznosti, kajti poleg tega, da se v Sloveniji vračajo nepremičnine v postopku
               denacionalizacije v naravi, seveda upravičenci zahtevajo tudi odškodnino zaradi
               neuporabe teh zemljišč, konkretno v obdobju, ko jim ni bilo vrnjeno zemljišče pa od
               ustanovitve samega sklada. To prinaša zelo visoke finančne obveznosti skladu, in bilo
               bi prav, da tudi v prihodnosti razmislimo o tem, ker je vrnil vsa zemljišča, da se
               sklad razbremeni plačevanja 10-odstotnega prispevka v Slovenski odškodninski sklad,
               ki je namenjen poravnavi zavez denacionalizacijskih upravičencem tudi iz drugih
               naslovov. Sklad naj bi v prihodnosti res upravljal samo s kmetijskimi zemljišči in
               gozdovi, ne pa tudi poravnaval odškodnin z naslova denacionalizacije, kar bi zagotovo
               izboljšalo poslovanje sklada, pa tudi odnos do samih zakupnikov. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Poslanska skupina Združena levica, zanjo Violeta Tomić.</p>
            </sp>
            <sp who="SDZ7:TomićVioleta">

               <speaker>VIOLETA TOMIĆ (PS ZL):</speaker>

               <p>Hvala za besedo.</p>
               <p>S kmetijskimi zemljišči, še posebej z gozdovi, ki so eden naših najpomembnejših
               naravnih virov, moramo ravnati preudarno in trajnostno, še posebej to velja za
               državo. S spremembo zakona, ki jo je predlagala Kmetijsko gozdarska zbornica, bi se
               med drugim v svet sklada vrnili predstavniki uporabnikov oziroma zakupnikov
               kmetijskih zemljišč, kmetij in gozdov ter predstavnik zaposlenih na skladu. V
               Poslanski skupini Združene levice menimo, da bi z vračanjem predstavnikov zakupnikov
               zemljišč v svet sklada lahko nastal konflikt interesov, zato temu nasprotujemo.
               Kmetijsko gozdarska zbornica ima svoje predstavnike v nekaterih drugih javnih
               zavodih, v Kmetijskem inštitutu ali Inštitutu za hmeljarstvo in pivovarstvo. A tukaj
               so kot predstavniki stroke in ne kot predstavniki poslovnih partnerjev, če se lahko
               tako izrazim. Ta rešitev se nam ne zdi sprejemljiva, podpiramo pa vprašanje
               predstavnikov zaposlenih v svet sklada. Če vzamemo za primerljivo ureditev
               predstavništvo delavcev v nadzornih svetih družb, kot jo določa 79. člen Zakona o
               sodelovanju delavcev pri upravljanju, mora biti predstavništvo delavcev v nadzornih
               svetih od ene tretjine do ene polovice predstavnikov. Primerljivega zakona, ki bi
               urejal predstavništvo delavcev v svetih zavodov sicer nimamo, zdi pa se nam pomembno,
               da so tudi v teh svetih predstavniki delavcev. Vendar pa smo mnenja, da je treba to
               reševati s sistemskim zakonom, ki bo uvedel predstavnike delavcev v vse državne
               sklade.</p>
               <p>Kar pa se tiče druge predlagane spremembe, s katero bi se skladu naložilo uvajanje
               splošnega načela o obvezni določitvi vrstnega reda med enakovrednimi prednostnimi
               upravičenci, moram poudariti, da zemljiška politika, ki se pri postopkih prodaje in
               zakupa kmetijskih zemljišč, gozdov in kmetij ravna zgolj in samo po načelu, kdo da
               več, ni v skladu s strateškim ciljem slovenskega kmetijstva. Vlada se je pri svojem
               nasprotovanju predlagani spremembi zakona sklicevala na razvojno strategijo Sklada
               kmetijskih zemljišč in gozdov, češ, da morajo biti odločitve sklada ekonomsko
               utemeljene in da je zato boljši sistem, kdo da več. Pri tem pa zamolči, da ta ista
               strategija skladu nalaga tudi izboljšanje zemljiške in posledično izboljšanje agrarne
               strukture in zagotavljanje racionalne rabe in ohranjanja okoljevarstvene vrednosti
               kmetijskih zemljišč. Torej mora sklad v svojem poslovanju vendarle upoštevati tudi
               druge dejavnike.</p>
               <p>V Poslanski skupini Združene levice se strinjamo s tem, da se uvede obvezna ureditev
               vrstnega reda med enakovrednimi zakonskimi upravičenci. Vendar pa menimo, da mora
               biti okvir prodaje in dajanja kmetijskih zemljišč v zakup jasneje urejen v zakonu.
               Pri tem bi se morala dajati prednost zadružnemu organiziranju kmetov, krepitvi
               prehranske samooskrbe in spodbujanju izgradnje lokalnih prehranskih verig.</p>
               <p>V Poslanski skupini Združene levice menimo, da gre predlog zakona Kmetijsko gozdarske
               zbornice Slovenije v pravo smer, vendar da je zaenkrat preveč nedodelan, da bi ga
               lahko podprli. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Poslanska skupina Nove Slovenije – krščanskih demokratov, zanjo gospa Iva
               Dimic.</p>
            </sp>
            <sp who="SDZ7:DimicIva">

               <speaker>IVA DIMIC (PS NSi):</speaker>

               <p>Spoštovana predsedujoča, kolegice in kolegi!</p>
               <p>Kmetijsko gozdarska zbornica Slovenije je s podpisi več kot 5 tisoč državljanov
               vložila v obravnavo v Državni zbor Republike Slovenije Predlog zakona o Skladu
               kmetijskih zemljišč in gozdov Republike Slovenije. Zakon po besedah predlagateljev
               prinaša tri temeljne novosti. Prvič, spremembo sestave sveta sklada in način
               imenovanja predsednika sveta. Svet bi po novem sestavljalo 5 predstavnikov
               ustanovitelja, 3 predstavniki uporabnikov oziroma zakupnikov in en predstavnik
               delavcev. Vse člane pa bi imenovala Vlada. Predstavnika ustanovitelja bi predlagalo
               ministrstvo, pristojno za kmetijstvo, predstavnika uporabnikov Kmetijsko gozdarska
               zbornica Slovenije, predstavnika delavcev pa delavci. Predsednika sveta bi izvolili
               člani sveta izmed njih samih. Drugič, z uvedbo splošnega načela določitve vrstnega
               reda med enakovrednimi kandidati bo možna razvrstitev enakovrednih kandidatov. In
               tretjič, uvaja se obvezno soglasje Vlade tudi za podzakonske akte, ki urejajo
               zakup.</p>
               <p>Predlagatelji ocenjujejo, da sklad s sedanjo organizacijsko strukturo sveta ne more
               optimalno slediti nacionalnemu interesu in strategiji, ki sta zapisana v dokumentih s
               področja kmetijstva in gozdarstva, zlasti v Strategiji razvoja slovenskega kmetijstva
               in Programu razvoja gozdov v Sloveniji. Krščanski demokrati se s predlagateljem
               strinjamo, da bi sklad moral izvajati slovensko kmetijsko zemljiško politiko kot
               dober gospodar zemljišč v lasti Republike Slovenije, voditi promet s temi zemljišči
               ter opravljati druge, z zakonom določene, naloge. Predlog novele, ki žal na matičnem
               delovnem telesu ni prejel zadostne podpore poslancev, bi to skladu omogočil.</p>
               <p>Krščanski demokrati menimo, da je to še ena izmed mnogih zamujenih priložnosti, da se
               državne institucije približajo kmetom in pričakujemo, da bo pristojno ministrstvo
               kmalu ponudilo alternativne rešitve, ki bodo zasledovale enake cilje, kot je ta
               zavrnjena novela.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Poslanska skupina Zavezništvo Alenke Bratušek, zanjo gospod Peter Vilfan.
            </p>
            </sp>
            <sp who="SDZ7:VilfanPeter">

               <speaker>PETER VILFAN (PS ZaAB):</speaker>

               <p>Spoštovana podpredsednica, kolegice in kolegi!</p>
               <p>Skupina 5 tisoč volivk in volivcev je predložila Državnemu zboru sprejetje novele
               Zakona o Skladu kmetijskih zemljišč in gozdov Republike Slovenije. Čeprav gre za tako
               imenovano ljudsko iniciativo, ki je podprta s podpisi volivcev, velja opozoriti, da
               gre za predlog zakona, ki ga je pripravila Kmetijsko gozdarska zbornica Slovenije,
               volivci oziroma podpisniki pa so večinoma njeni člani. Gre za poskus zbornice, da bi
               odpravila rešitve, ki so bile z novelo tega zakona sprejete v letu 2010. Kmetijsko
               gozdarska zbornica Slovenije namreč predlaga, da se spremeni zastopanost v organih
               upravljanja sklada, ki gospodari s premoženjem v državni lasti. Opozoriti velja, da
               je Državni zbor leta 2010 odpravil konflikt interesov med zasebnimi interesi članov
               sveta, ko je v prvem odstavku 5. člena določil, da predsednik in člani sveta sklada
               ne morejo biti osebe, za katere obstaja možnost konflikta med njihovimi zasebnimi
               interesi in javnimi interesi, ki jih zasleduje sklad. Za možnost konflikta iz
               prejšnjega stavka se šteje, če je član oziroma predsednik sveta sklada zakupnik ali
               najemnik zemljišč v gospodarjenju sklada ali pogodbeni izvajalec del v gozdovih, s
               katerimi gospodari sklad. Predlagana rešitev torej poskuša uzakoniti stanje pred
               letom 2010. Po naši oceni novela skuša uzakoniti rešitve, ki bi omogočile Kmetijsko
               gozdarski zbornici Slovenije oziroma njenim članom vpliv na upravljanje z državnim
               premoženjem, kar pa je v nasprotju z interesi ustanovitelja sklada, torej države.
               Takšna sestava sveta bi lahko namreč posledično vplivala na izvajanje zemljiške
               politike, če bodo pri odločanju o vprašanjih, ki so v pristojnosti sveta, sodelovali
               tudi uporabniki oziroma zakupniki kmetijskih zemljišč, gozdov in kmetij s sklada, ki
               so sedaj izvzeti. Da je temu tako, kažejo tudi nadaljnje predlagane spremembe, ki
               uvajajo obvezno določitev vrstnega reda med enakovrednimi prednostnimi upravičenci,
               tako da se bo sledilo ciljem razvoja kmetijske dejavnosti. Poleg tega se s predlagano
               spremembo želi preprečiti oddajanje prostih kmetijskih zemljišč v državni lasti z
               licitiranjem. Predlagane spremembe so po naši oceni v škodo sklada oziroma njegove
               poslovne politike in s tem posledično tudi državnega premoženja. V Zavezništvu se do
               neke mere strinjamo s tem, da mora sklad pri oddaji kmetijskih zemljišč v najem
               slediti tudi ciljem kmetijske politike, kar pa ne pomeni, da lahko povsem zanemari
               ekonomske cilje. Podatki kažejo, da je povprečna cena zakupa državnih kmetijskih
               zemljišč nižja od povprečne cene zakupa zasebnih kmetijskih zemljišč, donos sklada pa
               ne presega 2 % vrednosti premoženja kmetijskih zemljišč, kar pomeni, da so zakupnine
               kljub dvigu še vedno prenizke. Na podlagi licitacij je bila namreč dosežena zakupnina
               za 3- do 4-krat višja od izklicne. Opozoriti velja, da je treba tudi na področju
               kmetijstva uveljaviti tržno naravnano gospodarjenje z državnim premoženjem. Gre
               namreč za tako imenovano naravno rento, ki je država ne more in ne sme prepustiti
               zasebnikom, pa četudi ti opravljajo kmetijsko dejavnost. Sklad je bil namreč dolgo
               časa neke vrste paradržavni sklad, politična igrača ene od političnih strank, ki ga
               je v časih, ko je sodelovala v vladi, uporabljala tudi za to, da je zadovoljevala
               ekonomske koristi svojih članov in simpatizerjev. Slednjega sicer Kmetijsko gozdarski
               zbornici Slovenije ni moč očitati, ne moremo pa pristati na to, da bi ponovno kot
               družbeno sprejemljivo uveljavili logiko, da z državnim premoženjem ni treba ravnati
               tržno in da je dopustno, da država donose, ki bi jih ustvarjala z njim na podlagi
               tako imenovane pressure politics, ki se skrivajo za ljudskimi iniciativami, prepušča
               posameznim interesnim skupinam. Poleg tega se je treba zavedati tudi finančnih
               obveznosti, ki jih ima sklad. Iz naslova postopkov denacionalizacije zaradi
               nezmožnosti uporabe kmetijskih zemljišč in gozdov, vrnjenih v postopkih
               denacionalizacije, je bilo do sedaj izplačanih okoli 12 milijonov evrov, za 22
               milijonov evrov pa je še odprtih zahtevkov. V bodoče bo to za sklad predstavljalo
               zelo veliko finančno breme in vprašanje je, ali ga bo sploh zmogel plačevati sam in
               bo morala ta bremena neposredno prevzeti država. Poleg tega, da mora sklad plačevati
               finančne obveznosti iz naslova denacionalizacije zaradi nezmožnosti uporabe zemljišč
               in gozdov, mora za poplačilo vseh obveznosti iz denacionalizacije namenjati tudi 10 %
               od vseh prihodkov vsako leto. Slednje sklad za te namene prenaša na prejšnji Sod
               oziroma današnji SDH. Da ne omenjamo rente, ki so si jo izborili župani občin, v
               katerih ležijo gozdovi, ki so v lasti Republike Slovenije in z njimi gospodari sklad.
               Tudi ta letno obremeni sklad v višini preko 3 milijonov evrov, kar je celo več, kot
               mora sklad namenjati Sodu oziroma SDH.</p>
               <p>Na podlagi navedenih argumentov predloga zakona v Zavezništvu ne podpiramo.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Poslanska skupina Stranke modernega centra, zanjo gospod Ivan Škodnik.</p>
            </sp>
            <sp who="SDZ7:ŠkodnikIvan">

               <speaker>IVAN ŠKODNIK (PS SMC):</speaker>

               <p>Spoštovana podpredsednica, kolegice in kolegi poslanci!</p>
               <p>Predlagatelji so s spremembo zakona želeli spremeniti tri člene, ki se nanašajo na
               spremembo sestave sveta, uvedbo splošnega načela obvezne določitve vrstnega reda ter
               možnost vlade, da poda soglasje k podzakonskim aktom, ki urejajo zakup kmetijskih
               zemljišč. Sprememba sestave sveta sklada, kot jo predlagajo predlagatelji, da bi
               le-ta vključeval tudi tri predstavnike uporabnikov oziroma zakupnike kmetijskih
               zemljišč, kmetij in gozdov sklada, odpira vprašanje, ali predlagana rešitev dejansko
               odraža zastavljene cilje, saj namreč ta posega v štiriletni mandat sveta sklada, ki
               je s svojim delom začel z začetkom leta, kar pa je lahko ustavno sporno. Prav tako bi
               sprememba na tej točki lahko povzročila možnost konflikta interesov med zasebnimi
               interesi in javnimi interesi, ki jih zasleduje sklad, kar je že bilo objavljeno z
               novelo zakona leta 2010. Sklad mora nadalje zasledovati cilje, kot so ekonomsko
               utemeljeno gospodarjenje, izboljšanje zemljišč ter posledično agrarne strukture ter
               ohranjanje obstoječega obsega kmetijskih zemljišč v lasti države in gospodarjenje
               sklada. V skladu z možnostmi mora tako skrbeti za zagotavljanje funkcij kmetijskih
               zemljišč, ki so predvsem in samo v javnem interesu. Sklad mora slediti splošnemu
               načelu izvajanja prometa s kmetijskimi zemljišči in gozdovi z namenom izboljšanja
               zemljiške strukture. Sklad sledi tudi strateškemu cilju trajnega povečevanja
               konkurenčne sposobnosti kmetijstva, saj v postopkih dodeljevanja zemljišč v zakup
               zemljišče dodeli konkurenčno sposobnejšemu kandidatu, če se na objavo za zakup za
               isto zemljišče pojavijo zakonsko povsem enakovredni kandidati. Institut licitacije se
               torejuporablja v primeru dveh enakovrednih zakupnikov in pride v poštev šele v zadnji
               fazi. V letu 2014 je prišlo do uporabe licitacije v manj kot 8 %.</p>
               <p>V Poslanski skupini Stranke modernega centra se zavedamo, da so spremembe na tem
               področju nujne, kar kaže tudi dejstvo, da so predlagatelji predloga spremembe zakona
               skupina 5 tisoč in več volivcev. Vendar se je s spremembe Zakona o skladu kmetijskih
               zemljišč in gozdov Republike Slovenije treba lotiti celoviteje in bolj sistematično,
               na način, da eni strani zaščitimo kmete, na drugi strani pa omogočimo racionalno in
               učinkovito delovanje sklada. Zato bomo v Poslanski skupini Stranke modernega centra
               podprli predlog, da Predlog Zakona o spremembi Zakona o spremembah in dopolnitvah
               Zakona o skladu kmetijskih zemljišč in gozdov Republike Slovenije ni primeren za
               nadaljnjo obravnavo. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Poslanska skupina Slovenske demokratske stranke, zanjo gospod Zvonko Lah.
            </p>
            </sp>
            <sp who="SDZ7:LahZvonko">

               <speaker>ZVONKO LAH (PS SDS):</speaker>

               <p>Spoštovana. Predsedujoče. Kolegice in kolegi.</p>
               <p>V Slovenski demokratski stranki bomo spremembe zakona, ki ga je pripravilo več kot 5
               tisoč volivcev, podprli. V SDS menimo, da je primarna naloga sklada, da skrbi za
               trajnostno gospodarjenje s kmetijskimi zemljišči, kmetijami in gozdovi v lasti države
               na način, da se zasledujejo cilji prilagajanja podnebnim spremembam, ohranjanja
               narave in ohranjanja dobrega stanja voda v skladu s cilji državne kmetijske politike.
               Ker sklad upravlja z najboljšimi slovenskimi kmetijskimi zemljišči in gozdovi, ki so
               v lasti države, bi moral pri oddajanju v zakup upoštevati dolgoročne razvojne cilje
               kmetijske politike in ne zgolj težiti k ustvarjanju dobičkov, kar tudi ne sodi v
               okvir dejavnosti javnih skladov.</p>
               <p>Sklad kmetijskih zemljišč je bil od svoje ustanovitve do leta 2010 organiziran tako,
               da je imel svet sklada predsednika in osem članov, pet članov je bilo predstavnikov
               ustanovitelja, trije člane pa predstavniki uporabnikov oziroma zakupnikov kmetijskih
               zemljišč kmetij in gozdov sklada, ki jih je imenoval in razreševal Državni zbor na
               predlog Vlade. Osem članov je imenovala država, v svetu sklada pa je bil tudi eden od
               predstavnikov delavcev sklada, ki so ga imenovali in razreševali delavci sklada.
               Predsednika sveta sklada pa so izvolili člani sveta. V letu 2010 pa si je vlada vzela
               to pristojnost, da imenuje vseh sedem članov sveta. Zanimivo je bilo tudi to, da je v
               letu 2010 potem sprejel svet sklada tudi pravilnik o prometu z nepremičninami, ki je
               v nekaterih določbah prav čuden, saj kmetijska zemljišča in gozdovi, ki ležijo na
               meji s stavbnim zemljiščem, se praviloma – razen izjem po tem pravilniku prodajajo po
               ceni v razponu od polovične do polne cene stavbnih zemljišč tega območja, ki se
               določi na podlagi treh primerljivih poslov prodaj s tega območja v zadnjem polletnem
               obdobju. Za stavbno zemljišče se za potrebe tega pravnika šteje vsako s prostorskim
               aktom opredeljeno stavbno zemljišče in tudi vsako drugo zemljišče, na katerem stoji
               zidan objekt. Pri tem se kot mejna površina na stavbnem zemljišču v vsakem primeru
               upošteva zemljišče v minimalni širini 100 metrov v celotni dolžni meje s stavbnim
               zemljiščem. To se pravi, da je država določala, da je njihovo zemljišče ob meji
               stavbnega zemljišča oziroma tudi če ni stavbno zemljišče, samo če obstaja objekt, pa
               tudi če je na črno zgrajen, 100 metrov od tega je njihovo zemljišče vredno polovične
               cene stavbnega zemljišča. To si je omislil sam sklad. Ta pravilnik pa je bil potrjen
               oziroma soglasje Vlade je bilo šele 13. 1. 2013. Se pravi, dobri dve leti po tem je
               šele Vlada dala soglasje k temu pravilniku. Poleg tega menimo v Slovenski demokratski
               stranki, da je sklad negospodarno ravnal s temi zemljišči oziroma nepravično že od
               same ustanovitve naprej. Zato tudi odškodnine za nezmožnost uporabe zemljišč, ki so
               jih denacionalizacijski upravičenci iztožili na sodišču. In sedaj mora sklad
               odplačevati visoke odškodnine. Poleg tega je na določenih območjih, tako na območju
               občine Izole, kjer je v lasti 52 % vseh kmetijskih zemljišč, tudi 3 tisoč črnih
               gradenj na državnih zemljiščih, to pomeni, da je država zelo slabo skrbela za svoje
               premoženje. Poleg tega pa je država prikrajšana pri koncesninah pri upravljanje z
               gozdovi, saj določena občina, ki ima v lasti 4 tisoč 600 hektarjev kmetijskih
               zemljišč, dobi koncesnine 37 evrov za kubik, država pa samo 14 evrov. S tem je država
               oškodovana za približno 20 milijonov evrov. In leta 2010 je bil isti kmetijski
               minister, kot je sedaj, ki hoče nekako uveljaviti podjetje v državni lasti, ki bi jih
               še naprej tako delalo z zemljišči.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospod
               Benedikt Kopmajer.</p>
            </sp>
            <sp who="SDZ7:KopmajerBenedikt">

               <speaker>BENEDIKT KOPMAJER (PS DeSUS):</speaker>

               <p>Spoštovana podpredsednica, spoštovana državna sekretarka, spoštovane kolegice in
               kolegi!</p>
               <p>Dovolite mi, da vam predstavim stališče Poslanske skupine DeSUS glede Predloga zakona
               o spremembah in dopolnitvah Zakona o Skladu kmetijskih zemljišč in gozdov Republike
               Slovenije. Poslanska skupina Desus v obravnavi na matičnem delovnem telesu ni podprla
               predloga novele Zakona o Skladu kmetijskih zemljišč in gozdov Republike Slovenije. Če
               bi danes imeli glasovanje o tem predlogu novele, predlog tudi danes ne bi dobil naše
               podpore. Strinjamo se namreč z mnenjem Vlade Republike Slovenije, da se s predlogom
               za spremembo sestave sveta sklada ponovno vzpostavlja konflikt interesov, ki je bil
               odpravljen z novelo zakona leta 2010. Takrat se je namreč odpravil konflikt interesov
               med zasebnimi interesi članov sveta, ko se je v 5. členu določilo, da predsednik in
               člani sveta sklada ne morejo biti osebe, za katere obstaja možnost konflikta med
               njihovim zasebnimi interesi in javnimi interesi, ki jih zasleduje sklad. Za možnost
               konflikta se šteje, če je član oziroma predsednik sveta sklada zakupnik ali najemnik
               zemljišč v gospodarjenju sklada, pogodbeni izvajalec del v gozdovih, s katerimi
               gospodari sklad. Zato Vlada v zvezi s tem meni, da mora upravljati z državnim
               premoženjem država, ne pa ekonomsko zainteresirane organizacije ali njihovi
               predstavniki, s čimer se strinjamo tudi v Poslanski skupini Desus. Kar pa se tiče
               instituta licitacije za kupnine, pa moram spomniti, da že razvojna strategija sklada
               temu nalaga, da mora poslovati na način, da bodo vse njegove odločitve ekonomsko
               utemeljene. Sklad si preko tega instituta prizadeva doseči čim višji prihodek, saj ta
               sredstva nadalje uporabi med drugim tudi za pridobivanje novih kmetijskih zemljišč in
               gozdov v lasti Republike Slovenije. Morebitno opuščanje licitacij in določitev, da se
               kupca oziroma zakupnika izmed enakovredno prednostnih upravičencev določi po načelu
               obveznega vrstnega reda, bi torej lahko vodilo v oškodovanje državnega premoženja.
               Zakon o kmetijskih zemljiščih namreč jasno določa prednostni vrstni red, na podlagi
               katerega se določa zakupnik, tako da sklad ne more ravnati mimo zakona, temveč
               izključno v skladu z zakonom. Šele v primerih dveh enakovrednih zakupnikov pravilnik
               sklada omogoča, da sklad izbere zakupnika na podlagi tega, ali ima nekdo zemljišče,
               na primer na vodovarstvenem območju, kar pomeni, da je prednostni upravičenec med
               dvema enakovrednima, in šele v zadnji fazi pride v poštev institut licitacije. Poleg
               tega ne moremo mimo dejstva, da je bila dosežena zakupnina na vseh licitacijah tudi
               do 4,2-krat višja, česar ne sklad ne vlada kot skrbna gospodarja ne smeta
               spregledati. V letu 2014 je sklad iz naslova zakupnin dobil okoli 900 tisoč evrov več
               zakupnine, vendar je hkrati v tem letu zakupnikom odpisal za 421 tisoč evrov
               zakupnine z naslova suše v letu 2013. Kot javni zavod je sklad zavezan k ustvarjanju
               dobička, saj je to edini vir za nakup kmetijskih zemljišč in gozdov v naslednjih
               letih, in za pokrivanje obveznosti iz naslova nezmožnosti uporabe kmetijskih zemljišč
               in gozdov.</p>
               <p>Naj na koncu predstavitve stališča ponovim, da smo poslanke in poslanci Poslanske
               skupine Desus predlagane rešitve ocenili kot neustrezne, zato predloga zakona na seji
               matičnega delovnega telesa tudi nismo podprli. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Končali smo s predstavitvijo stališč poslanskih skupin. V skladu z razlago Komisije
               za poslovnik z dne 9. 12. 2009 Državni zbor ugotavlja, da je zakonodajni postopek o
               predlogu zakona končan. S tem zaključujem to točko dnevnega reda.</p>
               <p>Prehajamo na <title>21. TOČKO DNEVNEGA REDA, TO JE PRVO OBRAVNAVO PREDLOGA ZAKONA O
                  SPREMEMBAH ZAKONA O RAZVOJNI PODPORI POMURSKI REGIJI V OBDOBJU 2010–2015.</title>
               </p>
               <p>Predlog zakona je v obravnavo zboru predložila Vlada. V zvezi s tem predlogom zakona
               je skupina 21 poslank in poslancev, s prvopodpisanim Jožetom Tankom, zahtevala, da
               Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavnici Vlade, državni
               sekretarki na Ministrstvu za gospodarski razvoj in tehnologijo gospe Margareti Guček
               Zakošek.</p>
            </sp>
            <sp who="SDZ7:GučekZakošekMargareta">

               <speaker>MAG. MARGARETA GUČEK ZAKOŠEK:</speaker>

               <p>Hvala, gospa podpredsednica. Spoštovane poslanke in poslanci!</p>
               <p>Vlada Republike Slovenije je v Državni zbor posredovala predlog sprememb Zakona o
               razvojni podpori Pomurski regiji. Vlada je ocenila, da je izvajanje zakona, ki je bil
               sprejet 22. 10. 2009 in se je začel uporabljati 1. 1. 2010, treba podaljšati še za
               dve leti, to je do 31. 12. 2017. Podaljšanje je ključna in pravzaprav edina vsebinska
               sprememba tega zakona. Spremlja ga le še uskladitev besedila zaradi sprememb v
               organizaciji državne uprave. Pristojni državni organ ob sprejetju zakona je bila
               namreč Služba Vlade RS za lokalno samoupravo in regionalno politiko, sedaj pa je to
               Ministrstvo za gospodarski razvoj in tehnologijo.</p>
               <p>Ocenjujemo, da je zakon treba podaljšati, temelji namreč na zakonski zavezi, ki
               izhaja iz šestega odstavka 4. člena zakona. Zakon namreč eksplicitno določa, da mora
               biti osnovni ukrep razvojne podpore, to je program spodbujanja konkurenčnosti
               Pomurske regije, uresničen do leta 2015 v skupni vrednosti 33 milijonov evrov. Zakon
               je dal možnost, da lahko skladno s proračunskimi možnostmi in potrebami izvajanja
               programa Vlada s programom ali njegovo spremembo določi tudi druge instrumente, to je
               tudi višji, ne pa tudi nižji skupni znesek, ali dolgoročno letno dinamiko izvajanja,
               kot jo je predvidel ta zakon. Predvidoma 5 milijonov in pol evrov letno. Hkrati pa
               zakon določa, da mora biti program uresničen v skupni vrednosti 33 milijonov evrov.
               Do konca leta 2014 je bilo izplačanih 19 milijonov evrov sredstev, v letu 2015 pa je
               za ta namen v proračunu zagotovljenih 4,4 milijona. Razpisi so bili že izvedeni.
               Torej za leti 2016 in 2017 ostane za dodelitev in izplačila približno 9,6 milijona
               evrov. Razlog za zamik pri izplačilih v prvih letih izvajanja programa je predvsem v
               začetnih aktivnostih, ki so potrebovale določen zagonski čas, da so se začele
               odvijati z večjo intenzivnostjo. V zadnjih letih izvajanja programa pa se je Vlada
               soočala z omejenimi proračunskimi zmožnostmi, saj je lahko Vlada v letih proračunih
               oziroma z rebalansi državnega proračuna za izvajanje programa zagotavljala bistveno
               manjši del sredstev od prvotno zakonsko predvidenih 5,5 milijonov evrov letno.
               Izvajanje programa in zakona spremlja tudi Državni zbor v okviru letnih poročil.
               Odbor je že obravnaval letno poročilo iz leta 2013, na Vladi pa je tudi letno
               poročilo za leto 2014, tako da bo kmalu v Državnem zboru.</p>
               <p>Ugotavljamo, da je največji del sredstev v okviru programa bil namenjen instrumentu
               ena, to je spodbujanje začetnih investicij podjetij in ustvarjanja delovnih mest.
               Zavedamo se, da se je manj aktivnosti odvijalo v instrumentih dva in tri, to je
               spodbujanje razvoja človeških virov in socialnem podjetništvu, in v okviru obeh
               instrumentov, ki prav tako predstavljata pomembnejše neizkoriščene priložnosti v tej
               regiji, bo možnost, da se v letih 2016 in 2017 realizirajo projekti, ki so bili že
               zastavljeni, a neizvedeni.</p>
               <p>Vlada oziroma ministrstvo tudi predvideva spremembo Zakona o socialnem podjetništvu,
               ki ima nekatere minuse, ki so se v tem času pokazali, predvsem da ne bo zamejeval
               posameznih vnaprej določenih dejavnosti, ampak jih bo odpiral in dopuščal možnost za
               inovativnosti na tem področju. Prav tako bomo predlagali predvsem poenostavitve pri
               registraciji socialnih podjetij. Iz dosedanjih letnih poročil in zgoraj prikazanih
               aktualnih oziroma teh aktualnih statističnih podatkov v Pomurski regiji je na
               nekaterih področjih zaznati postopno izboljševanje splošne gospodarske slike, vendar
               ne do te mere, da bi podaljšanje obdobja izvajanja zakona ne bilo upravičeno. Še
               vedno je problematična visoka brezposelnost, ki trenutno z aprilskimi podatki dosega
               še vedno 19,1 % v povprečju. Zato ocenjujemo, da je podaljšanje zakona in izvedba
               programa v skupni vrednosti 33 milijonov evrov ustrezna tudi z vidika trenutno
               zaostrenih javnofinančnih zmožnosti.</p>
               <p>Po sprejemu podaljšanja zakona o razvoju Pomurski regij v Državnem zboru bomo
               predlagali tudi program spodbujanja za podaljšanje in s tem dali možnost, da zgodaj
               spomladi leta 2016 Ministrstvo za gospodarski razvoj in tehnologijo objavi že prve
               javne razpise v preostanku vrednosti. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Prehajamo na predstavitev stališč poslanskih skupin.</p>
               <p>Besedo ima Poslanska skupina Združena levica, zanjo dr. Franc Trček.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>Hvala za besedo, predsedujoča. Pozdravljam izvršilno oblast, še zlasti novo državno
               sekretarko!</p>
               <p>Preden povem stališče Poslanske skupine Združena levica, si ne morem kaj, da se ne bi
               ozrl po tem, kdo sedi tukaj in se mi zdi, da ta tematika zanima samo nas, s
               štajerskega in pomurskega ali prekmurskega konca, če tako hočete – s pomurskega konca
               –, z nekaj redkih izjem. Vem, da se kolegice in kolegi pripravljajo na poslanska
               vprašanja, ampak to je tudi nek kazalec, ki ga kot prostorski sociolog v tem prostoru
               takoj opazim.</p>
               <p>Stališče. Razvojna neenakost Slovenije je seveda težava in izziv. Statistike nikoli v
               celoti ne morejo zajeti vsega. Navsezadnje tudi vsaka vlada je tako pametna, da te
               statistike toliko zavrti, da ji malo pašejo, a vendar; poglejte, če pogledamo zgolj
               nek tak najbolj tipičen kazalec stopnje registrirane brezposelnosti, ta je v pomurski
               statistični regiji v vseh štirih mesecih letošnjega leta čez 20 %, na nacionalni
               ravni se giblje okrog 13 %. Skratka, to pomeni, da je več kot za polovico višja od
               nacionalnega povprečja. Pomurje v številnih razvojnih izzivih po problematičnosti ni
               osamljeno. Lahko se, recimo, dotaknem Zasavja, kjer je stopnja registrirane
               brezposelnosti 15,7 %. Bila bi še višja, če ne bi bila razmeroma nizka brezposelnost
               v Zagorju. V Trbovljah je, recimo, stopnja registrirane brezposelnosti konsistentno
               nad 20 %.</p>
               <p>Številke in besede nas, politikov seveda ne morejo opisati človeškega trpljenja in
               izgubljene prihodnosti, ki za njimi stoji. Primerjalna nerazvitost posameznih regij
               ne pomeni, da gre drugim delom države zelo dobro. 13,1-odstotna registrirana stopnja
               brezposelnosti na nacionalni ravni je seveda gromozanska. Čisto za primerjavo, v času
               konca obdobja debelih krav, govorimo o letu 2008, skratka, ko je Evropska unija še
               dejala vtis neke zgledne demokratičnosti, ko kolikoletne skrivnosti tranzicije in
               Janševe vlade še niso izbruhnile na plano, je ta znašala 6,7 %, čisto da si
               predstavljamo. Danes je dvojno višja in seveda smo pred težkimi izzivi.</p>
               <p>V Združeni levici želimo tudi izpostaviti nezadostnost parcialnega pristopa k
               reševanju razvojnih problematik. To seveda ne pomeni, da tovrstni zakoni niso
               potrebni, absolutno so potrebni, so pa nezadostno učinkoviti. Tudi Vlada sama
               priznava, sekretarka je prej omenila, da se vrednosti ključnih socialnih in
               ekonomskih indikatorjev stanja v Pomurju ne premaknejo na boljše ali se celo določeni
               slabšajo. Ukrepi bi morali biti vključeni v integralno strategijo gospodarskega,
               tehnološkega, kulturnega in drugega razvoja države ter znotraj nje ne le umeščeni,
               ampak bi morali biti tudi premišljeni.</p>
               <p>Seveda ne pozivamo k temu, da bi resorno ministrstvo ali katero drugo pisalo še eno
               strategijo v nizu. Nedomišljenih strategij imamo že preveč, moji študentje bi rekli
               <q>"over dozo"</q>. Včeraj ste sprejeli, jaz bom kar rekel, nestrategijo upravljanja
               kapitalskih naložb države. Imamo dokument, imenovan Slovenska industrijska politika
               2014–2020, v pripravi je meni tako ljuba Strategija pametne specializacije za isto
               obdobje, ki bo verjetno zopet le veliko mrtvih črk na papirju ter, kot vse kaže, žal
               izgovor za privatizacijo in nepremišljeno razprodajo državnega premoženje. Kje je
               rešitev? Zadati si moramo jasne, merljive razvojne cilje, ki pa ne smejo biti omejeni
               le na gospodarstvo v ožjem smislu. Razvojni preboji se dogajajo dandanes v kulturi,
               znanosti, izobraževanju in še bi lahko našteval. Pogledati moramo, katera razvojna
               sredstva in znanje imamo na razpolago, ter jih smiselno in učinkovito povezati v nove
               in drugačne prakse. Mislim, tukaj ni tople vode za odkrivati. To so naredile družbe,
               s katerimi se želimo primerjati, in to je tudi naloga, ki je pred nami. O tem bom
               govoril kasneje v okviru ustnega vprašanja ministru Počivalšku. Zato za zdaj bom le
               na kratko zaključil.</p>
               <p>Država je za obdobje 2010–2018 za štiri razvojno problematična območja namenila –
               seveda je tukaj strokovec naredil napako, 2014 – 399 milijonov evrov. Realizacija je
               bila do zdaj, če gledamo za celoto, 8 %, za Pomursko regijo 56, tam nekje – državna
               sekretarka zmiguje z glavo –, za naš in moj ljubi Maribor najnižja, dobra 2,5 %. Kako
               torej, kolegice in kolegi, lahko rešimo razvojne problematike te države, če ne
               izvajamo niti parcialnih ukrepov, ki smo jih že sprejeli, niti jih ne povezujemo v
               neko širšo strategijo, ki bi edina lahko naredila za učinkovite? Mi bomo seveda
               podprli to noveliranje t. i. pomurskega zakona, upam pa, da se bomo po oddihu, ki bo
               v Združeni levici deloven, začeli ukvarjati z zadevami, ki sem jih prej omenil. Hvala
               za besedo.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Poslanska skupina Nove Slovenije - krščanskih demokratov, zanjo gospod
               Jožef Horvat.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, spoštovana podpredsednica. Spoštovana državna sekretarka s sodelavci,
               drage kolegice in kolegi, Pomurke in Pomurci!</p>
               <p>Namen Zakona o razvojni podpori Pomurski regiji v obdobju 2010–2015, ki je bil
               sprejet v letu 2009, je bil jasen: s celovitim programskim pristopom zagotoviti
               dodatna finančna sredstva za razvojno podporo Pomurju. Tukaj seveda ne gre za
               statistično regijo Pomurje, gre za še nekaj več občin, ampak govorimo o Pomurju. Zato
               je pomenil pospešitev razvoja, zakon je pomenil pospešitev razvoja Pomurske regije z
               ustvarjanjem novih delovnih mest ter ohranjanjem obstoječih in z vzpostavljanjem
               razvojne infrastrukture in odpravljanjem posledic finančne in gospodarske krize. Vsi
               vemo, da je bila gospodarska kriza ravno za to regijo najbolj boleča. Predvsem v luči
               propada večjih podjetij iz te regije, kot sta bili na primer Pomurka in Mura. Ravno
               zato je bil sprejem zakona takrat nujen in je za razvoj tega dela naše države pomenil
               pravno podlago za zagotavljanje namenskih sredstev v proračunu Republike Slovenije.
               Prvi ukrep Programa spodbujanja konkurenčnosti Pomurske regije v obdobju 2010 do 2015
               dejansko predstavlja najpomembnejši člen razvojnega prestrukturiranja regije in je
               zanj zakonsko določenih 33 milijonov evrov za obdobje od leta 2010 do 2015.</p>
               <p>Ker konec letošnjega leta preneha veljavnost tako imenovanega pomurskega zakona in s
               tem prenehanje obveznosti zagotavljanja proračunskih sredstev za te namene, sem v
               imenu Nove Slovenije že letos marca na redni seji Državnega zbora ministru za
               gospodarski razvoj in tehnologijo ter ministru za finance postavil ustno poslansko
               vprašanje glede nadaljnjega postopanja Vlade. Že iz dokumentov rebalansa proračuna
               Republike Slovenije za leto 2015, ki ga je na 9. izredni seji februarja letos sprejel
               Državni zbor, je bilo namreč razvidno, da je glede na realizacijo po zakonu
               definiranih razvojnih programov zagotovljenih premalo finančni sredstev. Torej je
               Vlada že takrat kršila omenjeni pomurski zakon. Če bi Pomurska regija konec leta
               ostala brez dodatnih razvojnih spodbud, bi to pomenilo le delno realizacijo
               instrumentov tega programa, ki je bil v obdobju 2010 do 2015 realiziran le 57,6 %. Se
               pravi, ne beležimo niti dvotretjinske realizacije programa. Ob dejstvu, da se stopnja
               registrirane brezposelnosti v pomurski statistični regiji še naprej dviguje in je v
               januarju 2015 presegla 21 %, poleg tega se v tej regiji soočajo, soočamo tudi z
               večjimi nedokončanimi infrastrukturnimi projekti, bi bilo to nedopustno in
               neodgovorno.</p>
               <p>Ne pozabimo; Pomurska regija je ena manj razvitih slovenskih regij in zaradi
               omenjenih okoliščin nujno potrebuje državne pomoči, ki bodo spodbudile konkurenčnost
               tega dela Slovenije z odpiranjem novih delovnih mest in z novimi infrastrukturnimi
               projekti. To pa bo mogoče res z dodatno zagotovitvijo finančnih sredstev v državnem
               proračunu za leti 2016 in 2017 in s podaljšanjem veljavnosti Zakona o razvojni
               podpori Pomurski regiji v obdobju 2010–2015.</p>
               <p>V Novi Sloveniji konstantno ugotavljamo, da nam v Sloveniji skladni regionalni razvoj
               ne gre dobro od rok. Nova Slovenija - krščanski demokrati zagovarjamo enakomeren in
               pravičen razvoj vseh slovenskih regij, zato bomo predlog spremembe Zakona o razvojni
               podpori Pomurski regiji podprli. Nedopustno bi namreč bilo, da načrtovane državne
               pomoči podjetjem ne bi bile razdeljene v celotnem predvidenem obsegu. Hvala lepa.
            </p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Poslanska skupina italijanske in madžarske narodne skupnosti, zanjo dr.
               László Göncz.</p>
            </sp>
            <sp who="SDZ7:GönczLászló">

               <speaker>DR. LÁSZLÓ GÖNCZ (PS IMNS):</speaker>

               <p>Hvala lepa za besedo, gospa podpredsednica, spoštovana gospa državna sekretarka s
               sodelavci, kolegi in kolegi!</p>
               <p>Kolikor so nam poznane informacije o dejanskem gospodarsko-socialnem položaju
               Pomurja, moramo biti poenoteni v mnenju, da je podaljšanje veljavnosti Zakona o
               razvojni podpori Pomurske regije, ki je predmet predlagane spremembe zakona, potrebno
               in nujno. Glede na dane okoliščine je to edino racionalno dejanje z vidika pospešitve
               približevanje te regije na gospodarskem in socialnem področju slovenskemu povprečju.
               Tudi v drugih državah, celo v sorazmerno razvitem severnoevropskem in skandinavskem
               prostoru se lotevajo interventnih ukrepov, ko je to potrebno zaradi težav ali
               konstantno negativnih kazalcev določene regije. Torej ni to nikakršna slovenska
               izjema.</p>
               <p>Temeljni kazalniki produktivnosti Pomurja v zadnjem obdobju so se res nekoliko
               izboljšali, vendar se še vedno beleži velik razkorak glede na državno povprečje.
               Stanje je najbolj kritično na področju zelo visoke stopnje nezaposlenosti, ki, na
               primer, na območju Lendava še vedno krepko – poudarjam – krepko presega 20 %. Tudi na
               ostalem, predvsem narodnostno mešanem in obmejnem območju in tudi ponekod drugje je
               stanje z vidika nezaposlenosti podobno oziroma še bolj alarmantno. Strokovnjaki, ki
               se poglobljeno ukvarjajo z analizo učinkovitosti tega zakona, ocenjujejo, da smo
               glede njegovega izvajanja nekje na sredini poti. Morebitna prekinitev izvajanja
               zakona ob koncu leta bi tako pomenila veliko klofuto temu območju, ki se je, ne
               zaradi svoje krivde, temveč zaradi zgodovinske in regionalne specifičnosti, predvsem
               pa neugodnih okoliščin v zadnjem desetletju, znašlo v nezavidljivem položaju.
               Predlagatelj zakona poudarja, da so učinki dosedanjega izvajanja zakona imeli
               pozitivni vpliv predvsem na gibanje BDP, kar je prispevalo k temu, da se je vsaj
               glede tega kazalnika območje povzpelo z zadnjega na predzadnje mesto v državi.
               Izračunali so tudi, da bi v primeru, če bi nakopičene težave reševali z drugimi
               mehanizmi, bili ti precej manj učinkoviti, kot če se tega lotimo s pomočjo določb
               Zakona o razvojni podpori Pomurja. Po moji oceni je to nedvoumen argument za podporo
               temu zakonu.</p>
               <p>Podrobna analiza dosedanjega izvajanja zakona kaže, da sta se v okviru programa
               spodbujanja konkurenčnosti pomurskega gospodarstva izvajala predvsem dva instrumenta.
               To je instrument številka ena, kar zajema razpise za podjetja, in instrument številka
               štiri, kar se nanaša na promocijo regije. Slednje žal samo od leta 2013 naprej, pred
               tem je namreč potekel spor v zvezi s tem. Ostali instrumenti so se zgolj začeli
               izvajati, vendar pa ni prišlo do konkretne realizacije. Na področju socialnega
               podjetništva sta bila dva razpisa, v okviru katerih so bili odobreni trije projekti.
               Omenjeni instrument štiri je bil aktiven v letu 2010, oddano javno naročilo, ki ga je
               dobilo podjetje Pristop, do leta 2013 praktično ni bilo izpeljano, ker je zaradi
               zapletov pristojna ministrica leta 2011 prekinila pogodbo. Kot smo s tem seznanjeni,
               v zvezi s tem teče kazenski postopek. Enako je tudi z instrumentov številka pet, kjer
               je bil pogodbeni partner Oikos, in se praktično ni nič naredilo.</p>
               <p>Torej, kot je že bilo poudarjeno v stališču Vlade, zakon iz načrtovanega programa
               zagotavlja skupaj 33 milijonov evrov za Pomurje, vendar je bilo do konca leta 2014
               realiziranih le 19 milijonov evrov. Skoraj 14 milijonov evrov je še neizkoriščenih,
               hkrati pa je v regiji obilo težav, zato bomo v naši poslanski skupini v prvem branju
               zakon podprli in tudi v poznejših fazah. Hvala lepa.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Poslanska skupina Stranka modernega centra, zanjo gospod Franc Laj.</p>
            </sp>
            <sp who="SDZ7:LajFranc">

               <speaker>FRANC LAJ (PS SMC):</speaker>

               <p>Spoštovana predsedujoča, hvala za priložnost. Spoštovani predstavniki ministrstva,
               spoštovani vsi ostali prisotni!</p>
               <p>Država se je na krizo v Pomurju, ki je leta 2009 dosegla vrhunec in povzročila velike
               ekonomske, sociološke in družbene probleme, saj je službo izgubilo več tisoč ljudi,
               odzvala s sprejetjem Zakona o razvojni podpori Pomurski regiji v obdobju 2010–2015.
               Odločila se je za integriran in ciljno usmerjen pristop, s katerim je želela
               gospodarsko dimenzionirati regijo in doseči njeno dolgoročno razvojno
               prestrukturiranje, ki je osnovni cilj zakona. Po začetnih težavah in z aktivno
               vključitvijo Regionalne razvojne agencije Mura se je izvajanje zakona bistveno
               izboljšalo, kar dokazujejo rezultati izvedene evalvacijske študije, ki kažejo na to,
               da se je neposredno s pomočjo razvojni spodbud ustvarilo cirka 706 delovnih mest in
               300 delovnih mest z neposrednimi tujimi investicijami, vendar bomo končno oceno
               uspešnosti lahko dobili po zaključku programskega obdobja. Na podlagi zaznavnih
               gospodarskih impulzov predvsem na račun pomurskih izvoznikov, ki so v letu 2014
               zabeležili rekordnih 665 milijonov evrov izvoza, kaže, da se regijsko gospodarstvo
               pobira z razvojnega dna tudi na račun pomurskega zakona. Kljub vsemu pa je situacija
               še vedno kritična. V regiji je skoraj 10 tisoč brezposelnih in beležijo 19,1-odstotno
               stopnjo registrirane brezposelnosti, ki presega slovensko povprečje za dobrih 53 %,
               BDP na prebivalca pa zaostaja za 34 %. Vse to kaže, da so posledice gospodarske krize
               zaradi ekonomske šibkosti v regiji še močno prisotne. Šoki propada velikih podjetij
               se počasi blažijo s krepitvijo srednjih, malih in mikro podjetij, ki že zaposlujejo
               70 % vseh zaposlenih in postajajo vse bolj konkurenčna na globalnem trgu.</p>
               <p>Bistvenega pomena za regijo in državo je, da se z zakonom že zagotovljene pravice
               koriščenja razvojnih spodbud do konca izkoristijo, saj le tako lahko zakon doseže
               cilj in upraviči namen. To bo pa mogoče le v primeru podaljšanja programskega obdobja
               za dve leti oziroma do konca leta 2017. Poglavitni vzrok, da regija ni mogla
               izkoristiti z zakonom že zagotovljenih pravic črpanja sredstev iz naslova razvojne
               podpore Program spodbujanja konkurenčnosti Pomurske regije v višini 33 milijonov
               evrov, so bile proračunske zmožnosti države. Do konca leta 2015 bo mogoče zaradi
               rebalansov proračunov pravice črpanja izkoristiti le v višini 23,4 milijona evrov,
               preostanek v višini 9,6 milijona evrov pa do konca leta 2017, kar pa ne bo ogrozilo
               doseganja ciljev zakona, saj s podaljšanjem obdobja odpiramo možnost dodelitve podpor
               kvalitetnim, produktivnim projektom in projektom s trajno vrednostjo.</p>
               <p>V Poslanski skupini Stranke modernega centra se zavedamo pomembnosti izpolnjevanja
               zakonskih obveznosti do Pomurske regije in do skladnega regionalnega razvoja, zato
               podpiramo spremembo zakona, ki ga v regiji in na Vladi ocenjujejo, da je dober,
               koristen in ga regija tudi potrebuje. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Poslanska skupina Slovenske demokratske stranke, zanjo gospa Suzana Lep
               Šimenko.</p>
            </sp>
            <sp who="SDZ7:LepŠimenkoSuzana">

               <speaker>SUZANA LEP ŠIMENKO (PS SDS):</speaker>

               <p>Hvala za besedo, predsedujoča. Spoštovane poslanke, spoštovani poslanci, spoštovana
               državna sekretarka z ekipo!</p>
               <p>Pred nami je prva obravnava zakona o spremembi Zakona o razvojni podpori Pomurski
               regiji v obdobju 2010–2015. Predlagatelj spremembe zakona predlaga podaljšanje
               obdobja izvajanja zakona za dve leti, in sicer do konca leta 2017. Predlagatelj
               zakona namreč ocenjuje, da bo v podaljšanjem obdobju lažje dosegel cilje zakona, kot
               tudi zagotovil potrebna sredstva za izvedbo programa spodbujanja konkurenčnosti v
               letih 2016 in 2017.</p>
               <p>Pomurski zakon je bil sprejet leta 2009 z namenom uvedbe dodatnih ukrepov za
               spodbujanje razvoja Pomurske regije, ustvarjanja novih in ohranjanja obstoječih
               delovnih mest, kot tudi z namenom vzpostavljanja razvojne infrastrukture ter odprave
               posledic gospodarske in finančne krize v Pomurski regiji. Osnovni cilj zakona je bil
               in ostaja zmanjšanje brezposelnosti oziroma ustvarjanje novih delovnih mest. Ampak,
               kot že predlagatelji spremembe zakona sami ugotavljajo, instrumenti, ki so predmet
               tega zakona, vse do danes še niso rešili osrednje težave, to je velike brezposelnosti
               v Pomurski regiji. To potrjujejo tudi številke, ki kažejo, da število brezposelnih
               ostaja na ravni 19 do 20 %, kar je enako kot v obdobju sprejetja zakona konec leta
               2009.</p>
               <p>V Slovenski demokratski stranki smo zakon v času sprejemanja leta 2009 podprli, smo
               pa že takrat opozorili na številne pomisleke, ki so se, če na rezultate zakona
               pogledamo danes, izkazali za upravičene.</p>
               <p>Naj izpostavim najpomembnejše. Nasprotovali smo vzpostavitvi vladne projektne
               pisarne, saj bi ta del lahko prevzela regionalna razvoja razvojna agencija, ki ji je
               bila z vzpostavitvijo projektne pisarne na nek način izkazana nezaupnica. Prav tako
               smo takrat ocenili, da bo šlo za podvajanje nalog na strani razvojne agencije in
               projektne pisarne, kar zagotovo ni racionalno. V nadaljevanju, ko je vodenje vladne
               pisarne prevzel kar takratni državni sekretar iz kabineta predsednika vlade Andrej
               Horvat, je bilo jasno, zakaj je bila vzpostavitev projektne pisarne potrebna. Kasneje
               je zaradi konflikta interesa, suma korupcije ter nepravilnosti pri izvajanju
               pomurskega zakona kot državni sekretar seveda odstopil.</p>
               <p>V Slovenski demokratski stranki smo omenili tudi, da ni potrebe, da je vzpostavitev
               regijskega gospodarskega središča predmet tega zakona. Če pogledamo na rezultate
               danes, vidimo, da je bilo v okviru tega ukrepa izplačanih 21 milijonov evrov, vendar
               zgolj za tri projekte razvojnih centrov slovenskega gospodarstva, ki so generirali
               zgolj 162 delovnih mest in pet novih podjetij. Vemo pa, da je eno izmed teh podjetij,
               Razvojni center za nove materiale, pogone in tehnologije, od marca letos v
               stečaju.</p>
               <p>Nasprotovali smo tudi vzpostavitvi medpodjetniškega izobraževalnega centra, saj bi
               naloge lahko koordinirala in opravljala razvojna agencija v sodelovanju z interesnimi
               združenji in izobraževalnimi institucijami. S tem bi dali večjo vlogo obstoječemu
               sistemu izobraževalnih institucij in razvojni agenciji ter potrebne aktivnosti na tem
               področju racionalizirali. Če pogledamo na rezultate tega ukrepa danes, vidimo, da smo
               vložili 2 milijona evrov v adaptacijo objekta in nakup tehnološke opreme. Torej imamo
               zgolj obnovljen in opremljen objekt. Rezultatov v obliki novih delovnih mest ali
               rezultatov razvoja Pomurske regije tudi pri tem ukrepi ne vidimo.</p>
               <p>Glede projekta vodooskrbe smo v Poslanski skupini Slovenske demokratske stranke
               izpostavili, da je bil ta projekt že pred sprejemom tega zakona v državnem programu.
               Kljub temu je vlaganje v infrastrukturo za oskrbo s pitno vodo postal eden izmed
               ukrepov, kjer vemo, da obstaja sum goljufije pri gradnji, vezan na neupravičeno
               obračunavanje dela in materiala, ter strah pred vračanjem evropskih sredstev.</p>
               <p>Iz priloženega gradiva predlagane spremembe zakona je moč razbrati tudi, da se je
               denar, ki bi naj šel za razvoj Pomurske regije in za zmanjšanje števila brezposelnih,
               trošil za projektne naloge in študije vrednotenja, ki so bile dodeljene zunanjemu
               izvajalcu, čemur smo v Poslanski skupini Slovenske demokratske stranke nasprotovali
               že ob sprejemu in nasprotujemo tudi danes. Prav je, da vas ob tem spomnim, da je v
               letu 2009 Poslanske skupina SLS vložila amandma, s katerim je želela, da sredstva,
               namenjena za razvoj Pomurske regije, ni dovoljeno dodeljevati in koristiti za
               izdelavo študij, ekspertiz, strokovnih podlag, dokumentacij in sklepanje svetovalnih
               pogodb, kar smo v Poslanski skupini Slovenske demokratske stranke tudi podprli, a žal
               takratna leva koalicija tega amandmaja ni podprla. Danes verjamemo, da je bilo le-to
               z razlogom.</p>
               <p>Izpostavljene so bile številne kritične točke izvajanja pomurskega zakona, ki
               dejansko kažejo na neizvajanje temeljnega poslanstva tega zakona. Ne glede na
               izpostavljeno bomo v Poslanski skupini Slovenske demokratske stranke predlagano
               spremembo podaljšanja roka izvedbe zakona o razvojni Pomurski regiji v prvi obravnavi
               podprli. Moram pa ob tem jasno izpostaviti, da močno nasprotujemo porabi sredstev za
               razne študije in svetovalne pogodbe. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Stališče Poslanske skupine Demokratične stranke upokojencev Slovenije bo predstavil
               gospod Franc Jurša.</p>
               <p>Izvolite.</p>
            </sp>
            <sp who="SDZ7:JuršaFranc">

               <speaker>FRANC JURŠA (PS DeSUS):</speaker>

               <p>Hvala za besedo, gospod podpredsednik. Lep pozdrav kolegicam in kolegom ter seveda
               drugim, ki so v tej dvorani, posebej prebivalcev Pomurja pa ne bom pozdravljal, ker
               mislim, da v danih trenutkih se to dejansko niti v Državnem zboru ne sme delati!</p>
               <p>Dejansko se je izvajanje predloga zakona začelo v februarju leta 2010. Že ob prvem
               sprejemanju zakona jeseni leta 2009 smo ga poslanke in poslanci Poslanske skupine
               Demokratične stranke upokojencev soglasno podprli. Enako bomo naredili tudi tokrat,
               saj gre za omogočanje nadaljnjega razvoja manj razvite Pomurske regije v okviru
               preostalega dela finančnih sredstev. Od takratnega sprejema se je v Pomurski regiji
               dejansko začelo kar nekaj aktivnosti, ki so zaznamovale pozitivne učinke, čeprav se
               stanje na področju gospodarstva v zadnjem času nekoliko krepi, pa končni rezultati še
               vedno niso v zadostni meri konkurenčni. V Poslanski skupini Demokratične stranke
               upokojencev se zavedamo izjemno slabih gospodarskih in socialnih razmer v regiji.
               Razvoj industrije postopoma slabi, kar posledično pomeni naraščanje števila že zelo
               visoke stopnje brezposelnosti, s tem pa peša tudi življenjski standard občanov.
               Problematika se je dodatno poglobila z zaprtjem tovarn Mura, Pomurka, ki sta bili
               rešilni bilki za marsikatero družino na prostorih Pomurja. Finančni okvir zakona je
               temelj za uveljavljanje pravic do kvalitetnega življenja prebivalcev Pomurske regije.
               Predstavlja nadaljevanje različnih že začetih projektov, zato se nam v Poslanski
               skupini Desus zdi edino logično, da podpremo podaljšanje dveletnega roka za izvajanje
               pomurskega zakona. Ne gre za samoumevno nadaljevanje veljavnosti zakona, ampak
               preostalih 14 milijonov evrov od skupnih zastavljenih 33 milijonov evrov pomeni za
               Pomursko regijo veliko več. Pomeni dodatne možnosti za nova delovna mesta, razvoj
               podjetništva, konkurenčnosti kmetijske in gozdarske dejavnosti ter končno ustrezno
               infrastrukturo za oskrbo s pitno vodi, ki naj bi bila v celoti končana do konca tega
               leta.</p>
               <p>Svet pomurske razvojne regije je opozoril tudi državo, da naj sproti nakazuje
               sredstva, da bo lahko pomurski vodovod končan v določenem roku, to se pravi do konca
               letošnjega leta. Prav tako v Poslanski skupini Desus podpiramo odločitev Vlade ob
               nadaljnjem določanju besedila zakona. Vlada je naložila Ministrstvu za gospodarski
               razvoj in tehnologijo, da do konca leta 2015 pristopi k pripravi ukrepov razvojne
               podpore in programa spodbujanja konkurenčnosti Pomurske regije do leta 2023 v skladu
               z Zakonom o spodbujanju skladnega regionalnega razvoja.</p>
               <p>Dodal bi še to, da v naši poslanski skupini dodano vrednost v razvoju Pomurske regije
               vidimo v turizmu. Gre za dostopno in širše prepoznavno regijo tudi zunaj državnih
               meja, saj geografsko sodi v obmejno območje. Za razvoj turizma ima Pomurska regija že
               sedaj številne potenciale, kot so, denimo, naravne lepote, termalno zdravljenje,
               lokalna pridelava hrane in ekološki izdelki na tradicionalnih turističnih kmetijah –
               in še bi lahko našteval.</p>
               <p>Kot sem že uvodoma napovedal, bomo poslance in poslanki Demokratične stranke
               upokojencev podprli predlagani zakon.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Marija Bačič bo predstavila stališče Poslanske skupine Socialnih demokratov.
               Izvolite</p>
            </sp>
            <sp who="SDZ7:BačičMarija">

               <speaker>MARIJA BAČIČ (PS SD):</speaker>

               <p>Hvala za besedo, gospod podpredsednik. Spoštovana državna sekretarka z ekipo,
               spoštovani kolegice in kolegi!</p>
               <p>Razlog za sprejem interventnega zakona leta 2009 je bila izkazana potreba pomurske
               razvojne regije, da je bila glede na kazalce razvitosti ter z vidika ustavnega načela
               socialne države in solidarnosti z ljudmi v finančni in gospodarski krizi potrebna
               pomoč države. Gospodarska moč Pomurja se je v letu 2008 namreč močno poslabšala, saj
               je vpliv finančne in gospodarske krize dodatno povečal razvojni zaostanek. Pomursko
               gospodarstvo so zagrabili finančni in gospodarski krči, ki so bili sicer prisotni
               tudi drugje po Sloveniji, vendar je bil zaradi ekonomske šibkosti v Pomurju njihov
               vpliv bistveno močnejši. Ugotovljeno je bilo, da zgolj ukrepi regionalne politike ne
               zadoščajo, ampak so potrebni posebni ukrepi in še posebej koordinirana akcija
               sektorskih politik.</p>
               <p>Na podlagi ocene stanja v Pomurju, ki je izkazala velike težave, je bil pripravljen
               razvojni zakon, ki je zagotavljal javna sredstva za ukrepe za odpiranje novih
               perspektiv v Pomurju in je pomenil novo priložnost za pomursko gospodarstvo, da
               končno izkoristi primerjalne prednosti geotermalne energije, trajnostnega kmetijstva
               in agroživilstva ter seveda turizma. Namen zakona je bil s podporo pri pripravi in
               izvajanju razvojnih projektov v regiji povečati absorbcijsko sposobnost Pomurja pri
               kandidaturah na javnih razpisih in programih. Z vlaganjem, z javnim sofinanciranjem
               investicij podjetij se je želelo spodbuditi razvoj podjetij in podjetništva v
               Pomurju. Želja je bila poslovno dinamizirati regijo, predvsem pa zagotoviti hitrejše
               odpiranje novih delovnih mest. Z vlaganjem v kadre se je želelo delovno silo v
               Pomurju ustrezno prekvalificirati in usposobiti za nove izzive ter povečati možnost
               novega zaposlovanja za izobraženi kader, s spodbujanjem socialnega podjetništva pa
               vzpostaviti pogoje za pospešen razvoj zaposlovanja. Program se je s predlogom davčnih
               olajšav usmeril v izboljšanje podobe regije ter v njeno promocijo s ciljem
               privabljanja tujih in domačih vlagateljev.</p>
               <p>Poglavitne rešitve zakona so tako zagotavljale ustrezno razvojno podporo za
               prestrukturiranje razvojno zaostale Pomurske regije, kjer se je v zaostrenih
               gospodarskih in finančnih razmerah stanje zelo poslabšalo. S predlaganimi ukrepi,
               pripravljenimi na podlagi programskega pristopa, in ob zagotovitvi finančnih sredstev
               je takratna vlada želela spodbuditi investiranje domačega in tujega kapitala in s tem
               ustvariti pogoje za prestrukturiranje tega območja. Zakon je predvidel poseben
               Program spodbujanja konkurenčnosti Pomurske regije za obdobje 2010–2015, za katerega
               se je namenilo 33 milijonov evrov, predvidene pa so bile tudi spodbude za
               zaposlovanje in predlagane davčne olajšave za investiranje ter prednostno obravnavo
               programov in projektov iz Pomurja pri kandidiranju za državna in evropska sredstva
               ter postavitev regijskega gospodarskega središča.</p>
               <p>Okvirna vrednost ukrepov v okviru prednostne obravnave projektov in programov je bila
               162 milijonov evrov, od tega je največ, 90 milijonov evrov, bilo namenjenih vlaganju
               v infrastrukturo za oskrbo prebivalcev z zdravo pitno vodo. Vlaganje, spodbujanje in
               dvig konkurenčnosti kmetijstva in gozdarstva ter živilsko-predelovalne industrije so
               bili ocenjeni na 40 milijonov evrov. Za spodbuditev regijskega gospodarskega središča
               v Pomurju pa je bilo predvidenih 30 milijonov evrov. V 6 letih so bili predvideni
               ukrepi v skupni višini 261 milijonov evrov. Osnovni cilj omenjenega posebnega
               programa je bil ob kombinaciji različnih instrumentov ublažiti krizne razmere ter
               ustvariti tisoč novih delovnih mest. Za Pomurje je bilo in še vedno je ključnega
               pomena čim večje število neposredno ustvarjenih novih delovnih mest v čim krajšem
               obdobju v sektorjih, v katerih bodo prinesla večjo dodano vrednost.</p>
               <p>Nekateri ukrepi so pomenili takojšen učinek, drugi so bili bolj dolgoročne narave.
               Zakon zagotovo ni bil popoln, kar pa ne pomeni, da je bil neuspešen. Analize kažejo,
               da se temeljni kazalniki produktivnosti v Pomurju izboljšujejo, še vedno pa je viden
               precejšen razkorak glede na slovensko povprečje. BDP na prebivalca v Pomurski regiji
               je v letu 2012 znašal 30,9 % manj od slovenskega povprečja. Na nekaterih področjih je
               v Pomurski regiji sicer znatno zaznati postopno izboljševanje splošne gospodarske
               slike, vendar ne na področju brezposelnosti in ne do te mere, da bi podaljšanje
               obdobja izvajanja zakona ne bilo potrebno. Stopnja registrirane brezposelnosti po
               zadnjih razpoložljivih podatkih znaša 19,1 %, kar je za 7 % več kot na nacionalni
               ravni. Posledice gospodarske krize so zaradi ekonomske šibkosti v Pomurski regiji še
               vedno močno prisotne. Vmesna analiza izvajanja programa 2010–2013 je odgovarjala na
               vprašanja glede ustreznosti, učinkovitosti in uspešnosti programa. Iz ugotovitev
               izhaja, da so bila dodeljena sredstva prenizka, da bi bilo mogoče izvesti korenite
               strukturne spremembe v regiji. Instrumenti so sicer ustrezno obravnavali nekatere
               težave v regiji, vendar pa niso reševali osrednje težave, velike brezposelnosti.
               Program Pomurje 2015 je s svojimi aktivnostmi ustrezno nadgradil in dopolnil druge
               politike oziroma programe, ki so se ali se izvajajo v Sloveniji. Povezave med
               odobrenimi sredstvi in boljšim poslovanjem statistično ni bilo mogoče dokazati, se je
               pa izboljšalo poslovanje podjetij, predvsem manjših. Podjetja pa so povečala svojo
               produktivnost, optimizirala delovni proces, si omogočila večji obseg proizvodnje,
               zmanjšala stroške poslovanja, povečala prilagodljivost in si olajšala delo na
               terenu.</p>
               <p>S predlagano novelo se torej podaljšuje obdobje izvajanja zakona za dve leti. Program
               spodbujanja konkurenčnosti Pomurske regije v obdobju 2010–2015, za katerega je bilo
               predvidenih 33 milijonov evrov, je bil uresničen 57,6 %. Nerealizirana sredstva za
               izvajanje programa znašajo okrog 14 milijonov evrov, za leto 2015 je zagotovljenih
               skoraj 4,4 milijona evrov, preostanek 9 milijonov 600 pa naj bi se zagotovilo z
               državnima proračunoma 2016 in 2017.</p>
               <p>Ker cilji zakona še niso doseženi in ker niso bila uporabljena še vsa predvidena
               sredstva, je podaljšanje veljavnosti zakona in v nadaljevanju tudi ustrezna
               prilagoditev razvojnega programa, ki bo omogočila učinkovitejše črpanje sredstev v
               prihodnjih letih, utemeljeno. Socialni demokrati menimo, da je treba zastavljene
               projekte izpeljati do konca, zato bomo predlagano novelo zakona podprli. Hvala
               lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Končali smo predstavitev stališč poslanskih skupin. Sledi splošna razprava poslank in
               poslancev.</p>
               <p>Izvolite, gospa državna sekretarka mag. Margareta Guček Zakošek.</p>
            </sp>
            <sp who="SDZ7:GučekZakošekMargareta">

               <speaker>MAG. MARGARETA GUČEK ZAKOŠEK:</speaker>

               <p>Hvala, spoštovani podpredsednik.</p>
               <p>Pred razpravo mogoče odgovorim ali podam mnenje na nekaj stališč, ki so bila
               predstavljena s strani poslanskih skupin.</p>
               <p>Kar se je največkrat pojavljalo, je raven brezposelnosti. Res je, da ostaja okoli 19
               % na območju te regije, ki jo zakon predvideva, oziroma malo nad 20 na območju
               statistične regije. Vendar pa bi rada omenila, da pred začetkom uveljavitve zakona
               smo imeli 11 tisoč 137 brezposelnih prebivalcev, trenutni podatek je 9 tisoč 600,
               torej tisoč 500 manj. Tu je pa treba upoštevati, da sta nam samo stečaja Mure in
               Pomurke vzela 6 tisoč 500 delovnih mest. Torej ne moremo govoriti o tem, da zakon ni
               bil učinkovit, kar se tiče brezposelnosti, saj če teh stečajev ne bi imeli, potem
               verjetno res tudi zakona ne bi bilo, vendar pa poslance opozarjam, da smo tu bili
               uspešni in se brezposelnost znižuje, in to iz meseca v mesec. Ravno zato, kar ste
               omenili – vedno več podjetij se ustanavlja in tudi gospodarski kazalci za mikro in
               mala podjetja so pozitivni.</p>
               <p>Še naprej, instrumenti. Kot sem že v predstavitvi omenila, je res, da tudi sami nismo
               zadovoljni predvsem z instrumentom tri – socialno podjetništvo. Tu nekako ministrstvo
               ni dobilo posluha za prijavo. Ravnokar se obravnava tudi na Vladi razpis v višini 2
               milijona za infrastrukturne projekte oziroma projekte spodbujanja konkurenčnosti in
               300 tisoč za socialno podjetništvo. Na žalost smo dobili samo 6 vlog, od tega je bila
               ustrezna ena. Namreč, na ministrstvu se zavedamo, da moramo narediti nekaj več na
               razlagi in promociji tega instrumenta, na kakšen način naj zadeve potekajo. Pa tudi
               to, kar sem že omenila, potrebna bo sprememba Zakona o podjetništvu, ki je na nek
               način omejujoč; omejujoč v dejavnostih, ki se lahko registrirajo v ta namen, in pri
               sami registraciji, kjer je kar nekaj administrativnih ovir. To si želimo spremeniti
               in ta sprememba je zdaj, ko je zakon pri nas na ministrstvu tudi v postopku.</p>
               <p>Omenjen je bil turizem in razvoj regije. Strinjamo se, da ima tu Pomurje kar nekaj
               priložnosti. Temu je namenjen instrument štiri, ki ga je v celoti prevzela Regionalna
               agencija Mura. Regionalna agencija Mura, menimo na ministrstvu, zelo dobro dela. V
               okviru tega instrumenta se je izvajala promocija regije. Pripravljena je nova ponudba
               regije, udeležba na mednarodnih sejmih, priprava promocijskega filma Pomurja in
               popolna prenova spletne strani. Menimo, da se bo regionalna agencija tukaj izkazala
               in da bomo na tem instrumentu lahko dosegli nekaj več.</p>
               <p>Rada bi se dotaknila tudi ciljev, namreč ni res, da cilji niso določeni. Ciliji so
               določeni za celo obdobje in tudi za posamezno leto. Nekaj izmed teh ciljev smo
               dosegli in tudi presegli. Omenjen je bil cilj tisoč novih zaposlitev. No, ta cilj smo
               presegli, trenutni kazalec do konec leta 2014 je tisoč 281, s tem da moram opozoriti,
               da to so vse po pogodbi predvidene zaposlitve. Namreč, podjetja se zavežejo, da tri
               do pet let po ukrepu zaposlijo toliko in toliko ljudi. Tako to so predvidene
               zaposlitve. Ne nazadnje imamo tudi kazalec števila gospodarskih subjektov, ki so
               vključeni v sofinanciranje projektov, cilj je bil 150, mi jih imamo do konca leta
               2014 vključenih 224. Torej, ta dva milijona bosta zdaj šla v 14 novih projektov, tako
               da predvidevamo, da bo tukaj stvar šla naprej.</p>
               <p>Mogoče še samo nekaj o procentih; 57,6 % je izkoriščenost, ampak samo iz tega dela
               spodbujanja konkurenčnosti Pomurske regije, ker moramo povedati, da celotna vsota, ki
               je na voljo za Pomurje iz vseh programov in vseh ministrstev, je pa 264 milijonov. Po
               naših podatkih se vsi kazalniki, se pravi in povrnitev vplačanih prispevkov
               delodajalca in projekti regijskega gospodarskega središča, prestrukturiranje in dvig
               konkurenčnosti kmetijstva in pa vlaganja v infrastrukturo, se pravi oskrba Pomurske
               regije s pitno vodo, v višini 90 milijonov črpajo v celoti. Tako, če podaljšamo ta
               zakon, predvidevamo, da se bo v celoti teh 264 milijonov za Pomurje tudi počrpalo
               oziroma uporabilo. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa. 
                   Besedo ima gospod Uroš Prikl. Pripravi naj se gospod Jožef Horvat. Izvolite,
                     gospod Prikl. 
               
            </p>
            </sp>
            <sp who="SDZ7:PriklUroš">

               <speaker>UROŠ PRIKL (PS DeSUS):</speaker>

               <p>Hvala lepa, podpredsednik, za besedo.</p>
               <p>Spoštovane kolegice, spoštovani kolegi, vabljeni!</p>
               <p>Seveda bom podprl predlog zakona iz več razlogov. Prvič, zato ker prihajam iz
               Maribora in vem, kaj pomeni vsesplošna depriviligiranost, pa ni zdaj tema Maribor,
               tema je Pomurje. Podprl bom tudi zato, ker številke celotne Pomurske regije kažejo,
               da je ta regija potrebna pomoči, tudi dogodki iz preteklosti kažejo, da je to ena
               izmed regij, ki je bila najbolj prizadeta skozi zadnje 20-letno obdobje neodvisne
               Slovenije. Podprl bom zato, ker bo neprimerno lažje izvesti vse še preostale ukrepe,
               pa še kakšnega v podaljšanem časovnem obdobju, podprl bom pa tudi zaradi proračunskih
               vzgibov, ker vemo, da letos je nemogoče prvič zagotoviti, drugič pa tudi realizirati
               vse te ukrepe, ker je leto 2015 že globoko ali pa ga je pol že praktično –ne, ne
               praktično, dejansko mimo. Zato je edino primerno, da se obdobje pomoči Pomurju
               podaljša še v naslednji dve leti.</p>
               <p>Seveda moram ugotoviti, da je bilo relativno slabo črpanje oziroma slaba realizacija
               v celotni masi 33 milijonov v ta namen, v tem trenutku znaša nekaj čez 50 %, upajoč,
               da bo letošnja realizacija polna, 100-odstotna, bo vendarle doseženo komaj 70 %, tako
               da tistih preostalih 9,5, 9,6 milijona v naslednjih dveh letih je še kako potrebnih,
               da si vsaj malo Pomurje opomore. Jaz bi si želel, da se izvajajo tisti ukrepi, ki so
               že v preteklosti prinašali rezultate in pomagali ustvarjati nova delovna mesta, to je
               pa na vsak način, bom samo dva navedel, povračilo vplačanih prispevkov delodajalcem,
               ki so na novo zaposlovali in ki je bil – ocenjujem –, da je bil ta ukrep premalo
               koriščen, in davčna olajšava za investiranje in zaposlovanje.</p>
               <p>Seveda kritika je, da se je počasi črpalo in da tudi nekaj sredstev, vsaj v tistem
               začetnem zagonskem obdobju, je bilo uporabljenih verjetno – ne verjetno, ampak
               zagotovo – neustrezno. Povedano je bilo o neki raziskavi, o neki študiji in kaj vem
               kaj vse, niso pa dobili denarja tisti, ki bi dejansko ustvarjali nova delovna mesta
               in investirali v gospodarstvo, kmetijstvo in še kam. Je pa res tudi to, da je bilo
               opravljeno tudi vmesno vrednotenje. Cilj tega vrednotenja je bil pridobiti vpogled v
               učinkovitost in uspešnost izvajanja programa Pomurje, bom skrajšal – Pomurje 2015, v
               prvih treh letih; torej, od začetka 2010 do vključno konca 2012, od uveljavitve tega
               zakona o Pomurski regiji. Šlo je za preverjanje ustreznosti vrednotenja, torej pri
               preverjanju ustreznosti se je vrednotenje osredotočilo predvsem na logičnost
               programske strukture in skladno z drugimi politikami in programi. Glede tega se
               ugotavlja, da so bila dodeljena sredstva prenizka, da bi bilo mogoče izvesti korenite
               in strukturne spremembe v sami regiji. Instrumenti so sicer ustrezno obravnavali
               nekatere težave v regiji, vendar pa niso reševali osrednje težave, to je gašenje
               velike nadpovprečne brezposelnosti.</p>
               <p>Glede same učinkovitosti kot drugega parametra, ki se vrednoti, se ugotavlja, da
               terja sistem spremljanja in nadzora veliko administrativno breme in je skladen z
               uveljavljeno prakso v Sloveniji, skrbniki pogodb pa relativno svoje delo dobro in
               pohvalno opravljajo. Glede uspešnosti se je vrednotenje osredotočilo na dodeljevanje
               nepovratnih sredstev za začetne investicije podjetij. Upravičenci iz prvega in
               drugega javnega razpisa v okviru t. i. instrumenta ena, so skupaj v treh letih
               ustvarili 770 novih oziroma zaposlitev. Zaradi sprejetih sredstev so podjetja
               investirala v novo tehnologijo prej, kot bi sicer. Izvajalec vrednotenja je pripravil
               tudi priporočila, ki jih bo predlagatelje lahko upošteval pri pripravi sprememb,
               modifikacij programov spodbujanja konkurenčnosti.</p>
               <p>Naj mi bo ob zaključku dovoljeno še eno razmišljanje v kontekstu pomoči Pomurju in v
               kontekstu včerajšnjega sprejemanja ZIPRS oziroma Zakona o izvrševanju proračuna, ki
               je smo se fokusirali predvsem ali pa izključno v višino povprečnine za občine.
               Mislim, da sta vsaj ta dva predpisa, pa še kateri bi se tukaj našel, tisti alarm,
               tisti znak, da je obstoječa lokalna samouprava resnično potrebna spremembe, korenite
               spremembe, sicer bo nevzdržno v prihodnje. Ko govorim o korenitih spremembah, imam v
               mislih tudi uvedbo pokrajin, o katerih govorimo že dolgo vrsto let, praktično pa nič
               ne naredimo. Verjamem, da če bi s to zadevo – pa ni to apel za referendum, nikakor ne
               –, če bi s to pobudo šli pred volivce v obliki referenduma, mislim, da bi
               plebiscitarno podporo temu dosegli.</p>
               <p>Torej, naj mi bo dovoljeno razmišljanje tudi v tej smeri, verjamem, da bi bili
               rezultati mnogo boljši, delovanje lokalne samouprave na vseh ravneh dosti bolj
               učinkovito, s tem pa tudi zadovoljstvo ljudi, katerim je to tudi namenjeno. Hvala
               lepa.</p>
               <p>A seveda, podprli bomo, v Desusu bomo soglasno podprli predlog zakona, ker
               alternative, če hočemo Pomurju in Pomurcem in Pomurkam dobro, ne vidimo. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Jožef Horvat, pripravi naj se gospod Janko Veber.</p>
               <p>Gospod Horvat, izvolite.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala za besedo, gospod podpredsednik. Spoštovana državna sekretarka s sodelavcema,
               dragi kolegice in kolegi!</p>
               <p>Ko pozdravljam novelo Zakona o razvojni podpori Pomurski regiji v obdobju 2010–2015,
               ki bo zdaj do 2017, seveda moram istočasno tudi izraziti obžalovanje, da Vlada ni v
               letošnjem proračunu oziroma z rebalansom proračuna za leto 2015 zagotovila dovolj
               sredstev, da bi se vse, kar je bilo definirano v Zakonu o razvojni podpori Pomurski
               regiji, tudi realiziralo. Naj pojasnim vsem vam, kolegice in kolegi in tudi slovenski
               javnosti, da ne bo pomote, da je v Pomurju bila zadostna absorpcijska sposobnost, da
               bi do konca letošnjega leta absorbirali ves denar, ki ga je ta zakon dejansko
               napovedoval. Dejstvo pa je bilo, da v proračunu ni bilo za letošnje leto
               zagotovljenega dovolj denarja, na nek način to osebno razumem, finančni minister ima
               gotovo največje težave, ko mora rebalans oziroma proračun zapreti in seveda moram
               izraziti tukaj zadovoljstvo in hvaležnost, da se bo zakon dejansko izvajal in
               zaključil pač dve leti kasneje.</p>
               <p>Veliko dobrega je prinesel ta zakon, ne nazadnje smo vsako leto na Odboru za
               gospodarstvo obravnavali poročilo o izvajanju Zakona o razvojni podpori Pomurju za
               prejšnje leto in dejansko ugotavljali pozitivne doprinose, ki jih je zakon prinašal.
               Seveda ja pa bilo tudi nekaj, po domače rečeno, neumnosti. Zato bi si želel, da teh v
               naslednjih dveh letih ne bo in apeliram na zaposlene na Ministrstvu za gospodarski
               razvoj in tehnologijo, ki je skrbnik tega zakona, da vendarle pazi, da se kakšne
               neumnosti ne bodo ponavljale.</p>
               <p>Tudi obžalujem, da nam ni v celoti uspel projekt po razpisu Razvojni center
               slovenskega gospodarstva, ko je bilo za Pomurje določenih, mislim, da 30 milijonov
               evrov. Res da je zrasel, dober, lep, velik industrijski objekt v Puconcih v
               Prekmurju, vendar pa potem proizvodnja, za katero je bil zgrajen ta objekt, ni
               stekla. Hvala bogu, imamo doma dobro, močno, mednarodno podjetje, ki je zdaj svojo
               proizvodnjo preselilo v te prostore. Ampak to pa ni prineslo novih delovnih mest,
               zato tukaj vidim ta problem in enostavno nismo teh 30 milijonov, kot nam je bilo v
               Pomurju na nek način rezerviranih, izkoristili tako, kot bi lahko.</p>
               <p>Druga zadeva, takšna, ki naj se več ne ponovi, kar mi govorijo ljudje iz RRA Mura in
               tudi Pomurske gospodarske zbornice. Šlo je za neko košnjo trave, ki smo jo potem
               menda peljali na sežiganje v Avstrijo, to je stalo okoli 210 tisoč evrov in ne vem,
               če je ravno ta rešitev bila optimalna. Ne vem, ampak samo naštevam, mogoče mi bo kdo
               znal razložiti.</p>
               <p>Rad bi pa tudi ponovno drugič apeliral na Ministrstvo za gospodarski razvoj in
               tehnologijo, da se vendarle pred razpisi usede skupaj s Pomursko gospodarsko
               zbornico, z RRA Muro in da natančno definirajo razpisne pogoje, ki bodo ne takšni, ki
               bodo neki personi ali podjetju pisani na kožo, nasprotujem takšnim razpisom, ampak
               takšni, ki bodo dejansko logični in bodo zakonu na kožo pisani. Torej v duhu zakona.
               Duh zakona pa je pomagati, razvojno pomagati Pomurski regiji. Mislim, da gospe in
               gospodje na ministrstvu vedo, o čem govorim, in mislim, da je treba malo dobre volje
               in da smo tukaj lahko zelo uspešni in da bomo res lahko vsak evro, dobesedno vsak
               evro, izkoristili kot razvojno pomoč Pomurju.</p>
               <p>Res je, mi imamo velike težave v naši regiji, ne bom zdaj govoril o statističnih
               podatkih, vse si lahko preberemo, preberete na spletnih portalih, na nek način, hvala
               bogu, da je blizu Avstrija in da smo v Evropi in da imamo prost pretok ljudi. Imamo
               pa seveda, ker je bilo tudi prej govora o Muri, gospa državna sekretarka je o tem
               govorila, imamo pa seveda tudi tako kot drugje po Sloveniji probleme, recimo, z
               insolventno zakonodajo. A veste, da v petek mora prenehati proizvodnja, kjer je
               zaposlenih 400 ljudi v Muri, ker je baje tako odredilo sodišče oziroma stečajni
               upravitelj in se bo proizvodnja morala nehati, kljub temu da imajo kapacitete prodane
               za eno leto vnaprej.</p>
               <p>Nimam več časa, da bi podrobno razložil razloge. Podpiram ta zakon.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Janko Veber, pripravi naj se gospod Franc Breznik.</p>
               <p>Izvolite, gospod Veber.</p>
            </sp>
            <sp who="SDZ7:VeberJanko">

               <speaker>JANKO VEBER (PS SD):</speaker>

               <p>Hvala za besedo in lep pozdrav vsem.</p>
               <p>Menim, da se lahko kar združimo v oceni, da je bil sprejem Zakona o razvojni podpori
               Pomurski regiji velik preskok v razmišljanje o tem, kako se odzvati na razvojne
               probleme v določenih območjih v Sloveniji. In to se je zgodilo, ko smo vodili vlado
               Socialni demokrati. Verjamem, da bi tudi učinek tega zakona bil bistveno večji, če ne
               bi vmes nastopila gospodarska in finančna kriza, ki je za posledico imela tudi sicer
               izgubo številnih delovnih mest, pa tudi sicer krčenje sredstev v proračunu za
               razvojne potrebe v Sloveniji. Del tega je zagotovo bila deležna, če lahko tako rečem,
               tudi Pomurska regija.</p>
               <p>Bojim se, da bomo tudi v prihodnosti, ko bomo fiskalno pravilo morali izvajati,
               prišli do spoznanj, da bodo ravno območja, ki so razvojno najšibkejša, imela največje
               probleme, kako pravzaprav izravnavati svoj razvojni potencial, ob dejstvu, da se bodo
               sredstva po vsej verjetnosti namenila za vse drugo, ne pa za razvoj v takšnih
               območjih. Na to opozarjam zaradi tega, ker so vendarle v Sloveniji poleg Pomurja
               opredeljena vsaj še 3 problemska območja, ki pa niso bila reševana z enim zakonom
               oziroma s posebnim zakonom, ampak s krovnim Zakonom o spodbujanju skladnega
               regionalnega razvoja. Mislim, da bi bilo tudi smiselno, da se naredi nekako na
               ministrstvu analiza, ali je učinkoviteje, če rešujemo posamezno problemsko območje s
               konkretnim zakonom za to problemsko območje, ali je učinkoviteje, če imamo to v enem
               krovnem zakonu in potem vlada sprejme program, kajti mišljeno je bilo, da vlada
               seveda odreagira takoj, ko nekje nastopijo razvojni problemi in ni treba v državni
               zbor z zakonskim predlogom, ampak se lahko ta program sprejme na vladi, se zagotovijo
               sredstva in program steče. Ampak vendarle, mislim, da je zdajle kar nekaj izkušenj že
               od takrat pridobljenih in to bi bil tudi dober napotek za naprej, kajti tudi v
               ostalih problemskih območjih se izteka obdobje, v katerem velja status problemskega
               območja, za Pokolpje je, recimo, bil uveljavljen program 2011, izteka se 2016, če se
               ne motim. Tudi tam so učinki bistveno manjši pravzaprav kot tukaj zaradi tega, ker
               država ni zagotavljala dovolj sredstev za razvoj.</p>
               <p>Seveda podpiramo, da se tudi za dve leti podaljša Zakon o razvojni podpori Pomurski
               regiji, zagotovo pa bo treba, mislim da, tudi pogledati, ali pa vsaj reči, ne samo da
               je imel ta zakon ugoden učinek ali pa vpliv na samo Pomursko regijo, ampak je imel
               tudi čezmejni vpliv, kajti zagotovo so se številni programi, ki so se tudi na
               sosednjem Madžarskem pripravljali za spodbujanje razvoja, lahko nadgrajevali tudi
               zaradi tega, ker je bil določen program v Sloveniji sprejet in si vedno imel tudi
               možnost se vezati na ta program. Torej gre za dejstvo, da je vpliv tudi čezmejni, kar
               je izjemno pomembno tudi sicer za delovanje celotnega tega območja.</p>
               <p>Tako je mogoče res eno od teh vprašanj, ali se razmišlja o podaljšanju ostalih
               programov v Sloveniji v problemskih območjih, zagotovo bi bila pa resnično zelo zelo
               zaželena analiza, ali je bolj smiseln in učinkovit način, da imaš poseben zakon, ali
               pa pač ta krovni. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Franc Breznik, pripravi naj se gospa Violeta Tomić.</p>
               <p>Gospod Breznik, izvolite.</p>
            </sp>
            <sp who="SDZ7:BreznikFranc">

               <speaker>FRANC BREZNIK (PS SDS):</speaker>

               <p>Najlepša hvala, gospod podpredsednik. Spoštovani kolegice in kolegi!</p>
               <p>Preden sem se pripravljal na današnjo razpravo, sem pregledal določene politike manj
               razvitih območij kot nek element politike skladnejšega regionalnega razvoja v
               Sloveniji. Primerjal sem kazalce in te politike že od leta 1971 do danes; katera so
               bila ta območja, kako so jim v takratni državi pomagali, kako smo začeli urejati neke
               politike, ki bi ta območja, ki so bila ogrožena z različnih vidikov – kako bi jim
               pomagali danes. Torej Zakon o tako imenovani podpori Pomurski regiji je začel veljati
               v letu 2010 in se letos izteka. O rezultatih tega zakona imamo mešane občutke. Po eni
               strani kot poslanec, ki živim na ravno mejnem območju, seveda moram podpirati zakon o
               podpori tej regiji, kjer je izrazita socialna stiska, po drugi strani pa je treba
               pogledati resnične statistične kazalce. Kaj smo s tem denarjem dosegli, spoštovani
               kolegi? Ali je ta denar prišel do ljudi? Ali je namenjen ljudem? Ali je namenjen
               temu, da ta regija tudi ekonomsko je samovzdržna, samozadostna, je to naš cilj, ali
               je ta denar bil namenjen tako imenovanim birokratom tega zakona? In rezultati, ki jih
               imamo danes, poglejmo si jih – tisti drugi del statistike, ki ni bil
               predstavljen.</p>
               <p>Pred tem zakonom je bilo v Pomurju približno 11 tisoč brezposelnih, danes jih imamo 9
               tisoč 600 brezposelnih. Skupnega denarja, ki bo namenjen iz vseh programov, koliko bo
               še podaljšan, je približno 264 milijonov evrov. Številka 264 milijonov evrov, če
               razdelimo med 10 tisoč ljudi <gap n="…"/> Torej, če grem sedaj pred borzo v Murski Soboti in
               pokličem še iz Ormoža nekaj ljudi, pa iz Gornje Radgone in iz Apač in iz Jurija ob
               Ščavnici, ki spadajo v to, vem, da lahko vsakemu razdelim približno 26 tisoč evrov,
               morda nekoliko več, ker jih je manj. Vsakemu dam 26 tisoč evrov in rečem: Spoštovani
               kolegi, poglejte, če imate denar, se boste preživeli in nikoli več ne boste zahtevali
               ničesar od te države. 26 tisoč evrov na vsakega brezposelnega. Kam je šel ta denar v
               teh letih? Ali je šel, kar piše, recimo, portal Pomurec, ali je šel gospodu Horvatu
               iz SD, gospodu Miloševiču, ljudem okoli agencije Pristop in tako naprej? Za socialno
               podjetništvo, oprostite, socialno podjetništvo – da, ampak država, če želimo imeti
               neko resno gospodarsko politiko, potem je socialno podjetništvo lahko korektiv te
               države. Če vlagamo skoraj malo manj kot 2 milijardi v šolski sistem, če želimo imeti
               vrhunske strokovnjake, če želimo vzdrževati Institut Jožef Stefan, Kemijski inštitut,
               ostale inštitute, ki se ukvarjajo z razvojen na različnih področjih, ali se potem
               vedno pogovarjamo o socialnem podjetništvu ali je končni produkti vsega tega šolskega
               sistema, vsega tega slovenstva v smislu gospodarskega preboja nekdaj socialno
               podjetništvo? Ali delamo vsi za to, da bomo imeli samo socialno podjetništvo ali nam
               gre za to, da bomo imeli resna podjetja z visoko dodano vrednostjo, z visokimi
               znanji, ki bodo razpršena na različnih koncih Slovenije? Ta podjetja s temi znanji,
               vkomponiranimi v te izdelke, lahko dajo tisto pravo vrednost, tisto najboljšo sliko
               in tisto največjo garancijo za socialno državo, ki smo si jo vpisali kot 2. člen naše
               ustave, spoštovani kolegi! Tako deluje resen kapitalizem. Socialno podjetništvo – da;
               socialno podjetništvo – pomagamo ranljivim skupinam, tako kot to počnejo v različnih
               razvitih državah, ampak osnova, zakaj vlagamo milijone in milijarde v sistem
               izobraževanja in znanost, zato da bo Slovenija kot majhen narod na takem posebnem
               območju preživela, je pa zato, da bomo imeli in storitve z visoko dodano vrednostjo.
               Samo to bo garancija za vse vas in za vaše pokojnine, to bo garancija, da vaši vnuki,
               sinovi hčera, hčere ne bodo odhajali v tujino in tako naprej.</p>
               <p>Razlika 11 tisoč do 9 tisoč 600 je tisoč 400 ljudi. Imamo podatek, koliko je več
               zaposlenosti, aktivno več zaposlenih oseb. Ali vam povem približno podatek, koliko
               teh ljudi je zaposlila sosednja Avstrija? Približno. Iz Prekmurja s tega območja,
               točno od tam, kjer velja prekmurski zakon, približno 4 tisoč je številka, morda še
               več, 5 tisoč. Torej, so Avstrijci v tem trenutku najbolj blažili to našo krizo, ne
               Slovenija, Avstrija s tega mejnega območja, tako imenovana Vulkanland, nekateri ji
               pravimo jugovzhodna Štajerska, kjer je moj prijatelj dr. Alexander Majcen okrajni
               glavar. Podatke lahko dobite na okrajnem glavarstvu. Oni so bili najboljši
               zaposlovalci v tem trenutku. Prekmurski zakona – afera za afero. Večina denarja
               namenjenega prijateljem okoli gospoda Horvata v prvi fazi leta 2010 in tako naprej in
               socialno podjetništvo. To je cela zgodba prekmurskega zakona. In 264 milijonov evrov.
               Ali si vi predstavljate, koliko podjetij, mladih podjetnikov, ki danes delajo, ki so
               danes prenesli svoje firme iz Ljubljane morda ali iz Slovenije v tujino, London, New
               York, v Silicijevo dolino, kjer razvijajo izdelke, ki bodo nekoč morda imeli interes
               ali v softveru, hardveru, v strojništvu, avtomobilski industriji, ko bodo podjetja,
               ki bodo dajala milijarde, potrebujejo mogoče 20 tisoč, 40 tisoč evrov – kaj bi lahko
               vse nastalo v teh podjetjih</p>
               <p>Po drugi strani je Prekmurje talec neke politike. Poglejmo si največjo perspektivo
               Prekmurja, ki je bila turizem. Vsak Slovenec in Slovenka se naj spomni, kaj je nekoč
               predstavljalo mesto Radenci, kaj so predstavljali Radenci nekoč in kaj danes. Tudi
               Radenci so v prekmurskem zakonu. Kaj so v tem času naredili na področju turizma, kaj
               dela tako imenovana Sava Turizem, kako izčrpava terme na tem območju, Banovce,
               Moravce, Lendavske terme, Radence in tako naprej? Torej, gre za opustošenje zaradi
               nekih socialističnih politik, kako bomo imeli vse sami, kako ne rabimo tujcev, kako
               imamo zadosti lastnega kapitala, ki so bile totalno zgrešene. In vse to se je
               potenciralo na območju Prekmurja. Več kot bo teh socialističnih politik, še večja
               revščina bo na tem območju.</p>
               <p>Sam prihajam iz Slovenskih goric, mi smo zaradi prekmurskega zakona zelo veliko
               izgubili. To je območje, kjer ravninska zemlja prehaja v gričevnat svet, kjer so
               ljudje vedno živeli skromno, kjer so majhne kmetije, kjer je izredno težka
               obdelovalna zemlja. Imamo brezposelnost, ki med 10 in 13 %. In nikoli nismo bili v
               tem zakonu. Ljudje so se morali znajti. Večina jih je odšlo v tujino, veliko jih dela
               v Avstriji. Ljudje delajo na majhnih kmetijah, zadovoljni so s skromnimi dosežki.
               Imamo celo vrsto nekih podjetij na račun, lahko rečem, določenih ljudi, ki so bili
               uspešni gospodarstveniki in so vsaj nekaj delovnih mest na območju Upravne enote
               Lenart zadržali. Pa nismo dobili v teh letih nobenih spodbud. Smo pa seveda izredno
               demografsko ogroženi, imamo izredno starajoče se prebivalstvo, indeks staranja v
               Sveti Trojici, recimo, je 130, 135 in tako naprej. Seveda obstaja cela vrsta takih
               območij – kolegica, ki živi v Halozah, bi lahko tudi marsikaj povedala –, ki se jim
               je zgodila velika krivica. Primer, občine s tega območja so se prijavile na razpis
               tako imenovanih tržnih jeder. Izgubili smo ga ravno zaradi tega, ker so določene
               občine s tega območja pač dobile nekaj več točk v primeru evropskih sredstev in smo
               izgubili to zadevo. Imeli smo popolnoma pripravljen razpis. Tako je prekmurski zakon
               po eni strani naredil veliko krivico območjem, ki mejijo na prekmurskem zakonu, ki so
               težje dostopna, ki imajo slabše pogoje, izrazito slabše. Sveta Ana – samo gričevnato
               območje, nobene možnosti za neko industrijo, samo turizem. Sveta Trojica, recimo,
               Cerkvenjak in tako naprej. Recimo, Cerkvenjak je ravno na meji, Jurij ob Ščavnici je
               še v območju tega zakona, Cerkvenjak ni več. Torej, 300 metrov stran več ne
               velja.</p>
               <p>Kar hočem povedati, je, da je treba vztrajati. Nekaj ljudi je ta zakon izrabljalo za
               svoje lastne interese, pri čemer ne morejo vsi ostali biti žrtve vseh teh dejanj.
               Prekmurje vse to potrebuje, seveda pa potrebujejo tudi vse ostale regije, ki imajo še
               slabše pogoje za delovanje, na vseh področjih. Mislim, da tudi Kočevje, ki meji na
               Hrvaško – tam se ljudje ne morejo zaposlovati na Hrvaškem, ker imajo slabše dohodke,
               imajo slabše možnosti. Tam je ravno obratno; tam, recimo, Hrvati hodijo delat preko
               meje, ker so plače vsaj nekaj deset evrov višje kot na primerljivem območju Gorskega
               kotarja. Bela krajina, ki jo kolega Trček večkrat omenja, izrazito revno območje,
               potrebuje neke spodbude. In tu se moram tudi strinjati s kolegom Vebrom, ki je
               razlagal, s kakšnim zakonom iti naprej. Je to krovni Zakon o spodbujanju skladnega
               regionalnega razvoja? Ja, za mene je odgovor ta. Za mene je ta odgovor plus tisto,
               kar sva se z državno sekretarko pogovarjala včeraj ali predvčerajšnjim glede tega, da
               država poskuša z neko uredbo urejati tudi ta območja, ki so demografsko ogrožena v
               Sloveniji.</p>
               <p>Imamo velike probleme. Recimo, z območja, ki sem ga prej omenil, Slovenskih goric,
               mladi ljudje, ki gredo študirat v Ljubljano ali Maribor, se več ne vračajo. Starejši
               ljudje, stari več kot 70, 80 let, sami ostajajo na teh kmetijah. To so manjše
               kmetije, dosti manjše kot je slovensko povprečje. Imamo nekaj industrijskih con in
               potrebovali bi podoben zakon, kot je v Prekmurju, ali pa, kot sem tudi sam predlagal,
               da bi se te občine priključile. Na žalost, ker imamo statistiko, da pač pri nas
               brezposelnost ni 17, 18 %, je zaradi tega to nemogoče. Po drugi strani je stalno manj
               aktivno zaposlenih na tem območju, stalno več starajočih, stalno manj mladih, ki
               odhajajo, in stalno več tudi tistih, ki bi bili morda na zavodu pa bi dosegali ta
               standard 17 % brezposelnost ali več, pa se odselijo iz tega območja. In kaj bomo
               naredili? Ali je to prihodnost Slovenije? Ali je prihodnost Slovenije v tem, da
               določena območja imajo nekatere spodbude, denar se je izrazito netransparentno
               pojavil, imamo tudi – kolega Horvat je prej nekoliko začel – imamo tudi največjo
               afero trenutno s Seawayem, Seaway Yachts. Ne vedo, kam je izginilo približno 6
               milijonov evrov, 9 milijonov evrov je približno sredstev, 3 milijone bi naj bila
               vredna investicija, za vse ostalo ne vemo danes, kje je. Seveda ne gre samo iz tega
               zakona, gre tudi za evropska sredstva, za določene stroje, vse ostalo, tako da ne bi
               mešali zadevo; ampak dogajajo se zelo čudne stvari in rezultat je izrazito malo
               dodatno zaposlenih ljudi za denar, ki smo ga dali v Prekmursko regijo. Bodimo
               realni!</p>
               <p>To ne pomeni, da sam ne bom glasoval za to, da se zakon podaljša. To bi bilo zelo
               krivično do ljudi v Prekmurju, pa s tega območja. Je pa vedno vprašanje, ves denar za
               vsak tak zakon, ki smo ga kdajkoli pripravili, prvo je nek del politike, del nekih
               birokratov, del tega denarja, o čemer je kolegica prej razlagala, ki gre za neke
               pogodbe, ki gre za pripravo projekta in tako naprej. Birokrati ves ta denar, ki bi
               moral iti direktno v projekte, direktno v spodbujanje konkurenčnosti, direktno v
               podjetja, ljudi, zaposlenosti, ostaja. Velike vsote denarja gredo samo za
               birokracijo. In to je ta velika značilnost Slovenije. Ne samo pri tem zakonu, pri
               večini teh zakonov.</p>
               <p>Sam moram priznati, da vidim rešitev za to območje pa morda tudi za ostala območja
               samo v neki čisto drugačni evropski politiki, in to je tisto, kar sem povedal že v
               začetku tega mandata. Če sem sam na nekem mestu predsednika vlade, prvi zakon, ki bi
               bil, je takojšnje konstituiranje regij. Zato da strategijo za vsako regijo
               postavljajo svoji ljudje, tisti, ki bodo prevzeli oblast v teh regijah, ta drugi
               steber, ki nam manjka. Treba se je zavedati, da Evropa regije je naslednji veliki
               projekt Evrope. To pomeni, Štajerska – slovenski del deluje na področju gospodarstva,
               kmetijskih politik, turizma in vse ostalo z avstrijsko Štajersko, Kočevje z Gorskim
               kotarjem, del Primorske s Furlanijo-Julijsko krajino, avstrijska Koroška s slovensko
               Koroško in tako naprej. To je tisto, kar so značilnosti teh regij; to je tisto, kako
               bi si jaz kot poslanec, kot politik predstavljal Slovenijo v naslednjih 15, 20 letih.
               Torej, močno povezovanje v turizmu, močno v malem gospodarstvu, močno v vrhunskih
               manufakturnih izdelkih z visoko dodano vrednostjo. Za to pa potrebujemo celo vrsto
               politike. Tukaj se začne. Ne to, kar zdaj mi delamo: vedno ad hoc zakoni za ad hoc
               probleme. Nikoli pa ne pogledamo anemneze, kje je osnovni problem, kje imamo neke
               nastavke. Prekmurje ima lepe nastavke: ima izrazito dobro geostrateško lego, ima
               povezavo, železnice in avtoceste, na področju logistike nismo naredili v tem letu še
               ničesar. V sosednji Avstriji blizu Gradca so nastala v zadnjih 10 letih velika,
               resnično že multinacionalna logistična podjetja, prevzela so že ta primat in
               Prekmurje tu zgublja. Prekmurje bi lahko bilo na področju kmetijstva, na področju
               turizma v smislu izrabe geotermalne energije tako v gospodarstvu in tudi v
               turističnem smislu. Seveda prostor in pogoji za razvoj velikih logističnih podjetij,
               lahko rečemo, da so v Prekmurju tisti, ki so absolutno prednostni in tukaj tako tudi
               vidim na tem področju delovanje.</p>
               <p>Torej čas, ki je bil, in ta denar, ki je bil vržen, je bilo zelo dosti denarja za
               zelo malo efekta. Bodimo realni, natočimo si čistega vina. Kot sem rekel na začetku,
               podpiram Prekmurce, večina si ni kriva sama za usodo, ki jo je doživela, to so
               zgrešene politike zadnjih 20 let na tem območju. Zdaj pa je čas, da počasi začnemo
               iskati, kompletno obrnemo na glavo in iščemo druge politike. Te politike so skladni
               regionalni razvoj Slovenije preko konstituiranja regij, povezovanje vseh teh regij v
               čezmejnih projektih. Te regije bodo same snovale svoje specifike, videle bodo v nekih
               svojih SWOT analizah svoje priložnosti, svoje nevarnosti, svoje prednosti in svoje
               pomanjkljivosti in na podlagi tega se bo lahko začela Slovenija skladno regionalno
               razvijati. S projekti ad hoc se Slovenija ne bo nikoli regionalno razvijala, mislim,
               da tudi kolega Trček kot izrazit specialist, kot sociolog prostora na tem področju še
               lahko nameni kakšno besedo, ker se na to, vsaj v smislu sociologije kot vede, bi
               lahko morda nekako razširil mojo razpravo s poznavanjem tega področja. Ampak, to je
               vse tisto, kako osebno vidim, razvoj tega območja. Ker menim, da tudi ko se bo ta
               zakon iztekel, mislim, da bo dobil podaljšanje, to je, da se bodo poslanci in
               poslanke odločili, sem prepričan, da nekih velikih rezultatov ne bomo dosegli. Mi
               resnično potrebujemo krovni zakon, del denarja in ta denar potem mora iti do ljudi in
               do projektov, ta denar se ne more porabiti, večino tega denarja v smislu birokracije,
               ki je za Slovenijo toliko specifična.</p>
               <p>To je moja neka sklepna misel glede tako imenovanega prekmurskega zakona. Rezultati,
               kot sem povedal, in statistike kažejo na to, da denar, ki je še v ta zakon, je bil
               zelo slabo izrabljen, zelo slabo porabljen za realna delovna mesta, ki so nastala, ki
               bodo dolgotrajna, ki bodo konkurenčna, ki bodo tudi solidna ali dobro plačana. Menim,
               da za ta denar smo dobili izrazito malo. Kar pa ne pomeni tega, da ne bomo zakona
               podprli, tega podaljšanja.</p>
               <p>Seveda pa na koncu naj vas še enkrat spomnim, da obstajajo še ostala območja v
               Sloveniji, kot so Slovenske gorice, Haloze, Kočevsko, Bela krajina, ki so izrazito
               ogrožena predvsem demografsko in ki potrebujejo zdaj in v tem trenutku tudi nekoliko
               pomoč države, zato da se lahko enakomerno in trajnostno razvijajo. Najlepša
               hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Ob vsemu spoštovanju do znanja in vedenja, vendar imamo na dnevnem redu Predlog
               zakona o spremembah Zakona o razvojni podpori Pomurski regiji v obdobju 2010–2015.
               Lepo prosim, če malo bolj korektno jemljete to diskusijo okoli tega, kje je meja,
               Gorski kotar in tako naprej Hvala lepa.</p>
               <p>Izvolite, proceduralno dr. Trček.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>Kot vseeno strokovnjak za to področje moram ugovarjati.</p>
               <p>Moj soimenjak je zgolj umestil zadevo v širši kontekst in ne vidim, zakaj tega ne bi
               smel početi. Navsezadnje ima minutažo v njegovi stranki in zdi se mi, da je ta vaša
               opomba ni na mestu. Zato je moj proceduralni predlog, da dovoljujete to razpravo, ki
               je vsebinsko in nujno potrebna. Hvala za besedo.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Gospoda Breznika nisem prekinjal, ampak sem na koncu imel rahlo pripombo, da ni<gap n="…"/> Je
               pa res, da v okviru minutaže; in tukaj minutaža je seveda nekaj, kar je absolutno.
               Hvala lepa.</p>
               <p>Gospa Violeta Tomić izvolite, pripravi naj se gospa Andreja Potočnik.</p>
            </sp>
            <sp who="SDZ7:TomićVioleta">

               <speaker>VIOLETA TOMIĆ (PS ZL):</speaker>

               <p>Hvala za besedo.</p>
               <p>Tudi jaz pozdravljam Zakon o razvojni podpori Pomurski regiji. Ker pa je bila Bela
               krajina kar nekajkrat omenjena, mi dovolite, glede na to, da prihajam iz te regije
               tako kot kolega Trček, da se v tej svoji razpravi tudi dotaknem te teme, saj je Bela
               krajina poleg Pomurja, Podravja in Zasavja tudi prepoznana kot ena od štirih razvojno
               problematičnih območij v državi. Pa vendar je bila, kot bo potem pozneje v svojem
               poslanskem vprašanju izpostavil kolega Trček, stopnja realizacije razvojne pomoči na
               osnovi zakonske podlage o enakomernem regionalnem razvoju države, ki je bila
               namenjena Pokolpju, manj kot 5 %, medtem ko je bila pa v primeru Pomurja več kot 50
               %, natančneje kar 58 %. Toliko o učinkovitosti slovenske razvojne politike.</p>
               <p>Pokolpje kot tudi druga razvojno problematična območja si sicer brez dvoma zaslužijo
               podobno prioritetno obravnavo kot Pomurje, ta pa bi morala vključevati tudi poseben
               zakon. Tako kot smo prej ugotovili, mi nimamo te sreče, da bi mejili na Avstrijo in
               da bi lahko hodili tja, mejimo na Hrvaško in tu je popolnoma drugačna situacija. Po
               drugi strani pa nas Gorjanci fizično oddaljijo oziroma prav odrežejo od matične
               domovine. Zato je gradnja tretje razvojne osi za nas nuja in nikakor ni noben luksuz
               – ja, tudi Korošci prikimavajo.</p>
               <p>Tudi Danfos je ravno zaradi težje prometne dostopnosti svojo proizvodnjo preselil na
               Slovaško in tako smo znova ostali brez dodatnih tisoč 300 delovnih mest. Opozoriti je
               treba, da se od leta 2005 v regiji zaposlenost zmanjšala kar za več kot 40 %, tako da
               je aprila 2015 brezposelnost v Beli krajini kar cirka 20-odstotna.</p>
               <p>Ampak, če se vrnem tej omenjeni razvojni pomoči: obljubljeni milijoni v Pokolpje
               torej ne pritekajo, zaposlitve kopnijo, gospodarstvo umira, prometna infrastruktura
               ostaja nezgrajena in, ne boste verjeli, leta 2015 mnoge vasi nimajo vodovoda. Bela
               krajina je unikum, ne samo v Sloveniji ampak tudi v Evropi, saj je edina regija, ki v
               državni proračun prispeva več kot iz njega dobi nazaj. Na letni ravni prispevamo
               cirka od 95 do 110 milijonov evrov, medtem ko dobimo nazaj 80 do 90 milijonov.
               Skratka, popoln unikum, da nerazvita regija financira razvite regije. Tudi o tem bi
               kazalo razmisliti, kadar bomo razmišljali o tem, da si želimo podaljšanja programa
               Pokolpje do leta 2020, saj brez tega regija ne bo preživela.</p>
               <p>Za zaključek pa bi rada izpostavila še to; kolega Trček je govoril o potrebi po
               nacionalni razvojni strategiji, ki ne bi bila zgolj mrtva črka na papirju in bi
               hkrati upoštevala vse vidike razvoja države, ne le gospodarskega in ne le v centru
               države. Država ni samo Ljubljana, smo tudi mi. Takšne strategije naša država žal
               trenutno nima, jo pa nujno rabi. Ampak, kako jo lahko začne uresničevati, če smo pa z
               vstopom v evro območje se odrekli svoji monetarni politiki, s sprejetjem fiskalnega
               pravila smo se odrekli svoji fiskalni politiki, z varčevalnimi ukrepi se potaplja
               naše javno zdravstvo, šolstvo in kultura, s privatizacijo državnih podjetij pa nam bo
               šel še zadnji vzvod učinkovite razvojne politike? Imejmo to v mislih, k bodo vladni
               predstavniki naslednjič v tej dvorani razlagali o razvojnih prebojih, hkrati pa bodo
               ne glede na ceno in na vse posledice prodajali naša pomembna podjetja tujim
               špekulativnim skladom. No, potem pa bomo seveda jamrali, da nimamo od kje vzeti in da
               ni denarja za nujno potrebne investicije. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa mag. Margareta Guček Zakošek, državna sekretarka. Izvolite.</p>
            </sp>
            <sp who="SDZ7:GučekZakošekMargareta">

               <speaker>MAG. MARGARETA GUČEK ZAKOŠEK (SM SMC):</speaker>

               <p>Hvala, gospod podpredsednik.</p>
               <p>Ker bi želela, da operiramo s primerljivimi številkami, kar se tiče sicer Pokolpja ki
               ni danes tema, ostala območja niso tema, vendarle mislim, da sem se dolžna javiti.
               Namreč, Program spodbujanja konkurenčnosti Pomurske regije v višini 33 milijonov
               evrov predstavlja določen odstotek od 264. In v temu delu črpamo skoraj 60 ali pa
               uporabljamo do konca leta 2014 60 oziroma 57,8 %. Enako opozarjam, velja za Pokolpje.
               Skupna številka vložka v Pokolpje, ki je bila predvidena oziroma predvidena pomoči,
               je 287 milijonov evrov, ampak 262 milijonov evrov je predvidenih za cestno
               infrastrukturo, se pravi tretja razvojna os in tunel skozi Gorjance – tukaj nič ni
               bilo izvedeno.</p>
               <p>Iz programa skladnega regionalnega razvoja, ki ga na ministrstvu vodimo, v katerem je
               na razpolago 20 milijonov evrov za Pokolpje, pa je odstotek uporabe približno isti,
               55 %. Letos imamo 3 milijone na razpolago in za drugo leto še 2,1 milijona, ostalo je
               bilo že na razpolago podjetjem. Ministrstvo v bistvu do leta 2020 načrtuje še
               dodatnih 10 milijonov. Takšen je načrt. To pomeni, da bi skupaj Pokolpje iz tega
               programa dobilo 30 milijonov.</p>
               <p>Seveda na naše ministrstvo v tem smislu porabe ne moremo zdaj govoriti, zakaj v
               cestno infrastrukturo ni bilo vloženo toliko, kot je bilo v tem programu predvidena.
               Tako iz našega dela govorimo o približno isti porabi, procentualno gledano, 20
               nasproti 30 milijonov.</p>
               <p>Rada bi se dotaknila mogoče še porabe teh celih 264 milijonov, ki jih je omenil
               gospod Breznik, ki v bistvu niso v pristojnosti našega ministrstva, torej samo 33
               milijonov. 90 milijonov je na voljo za infrastrukturo, gre za oskrbno Pomurja s pitno
               vodo; končno Pomurje dobi čisto pitno vodo. Mislim, da tukaj ne moremo govoriti, da
               bi ta denar lahko dali podjetjem, zato ker infrastruktura je osnova, da sploh
               gospodarstvo lahko deluje.</p>
               <p>Drugi del je pa 40 milijonov za prestrukturiranje in dvig konkurenčnosti kmetijska in
               gozdarstva. Gre za melioracijske ukrepe, za namakalne ukrepe, zaščito proti toči,
               spremembo namembnosti sadovnjakov itn. Se pravi, od teh 264 pač 130 milijonov ni
               tistih, ki bi jih lahko namenili podjetjem.</p>
               <p>Socialno podjetništvo ste omenili, jaz sem pa ravno povedala, da iz tega dela nismo
               praktično razporedili skoraj nič. To pa mislim, da ni prav, ker v tem delu lahko
               Slovenija dosti naredi, pa ne recimo sedaj temu socializem, recimo temu poseben način
               dela v gospodarstvu. Ne nazadnje sem spada tudi zadružništvo, ki s socialo nima
               nobene povezave. Upam, da bomo tudi v določenem času sprejeli Zakon o zadružništvu in
               omogočili tovrstnemu načinu, recimo temu, podjetništva več možnosti. Trenutno tega v
               Sloveniji skoraj ni. Na zadnji predstavitvi smo slišali, da samo 1 % podjetij je v
               tako imenovanih zadrugah, ki pa imajo določene pluse, pa še to so dandanes večinoma
               kmetijske zadruge. Ampak to je napačen način razumevanja; zadruge so lahko prava
               podjetja v vseh smereh delovanja, v storitvenem sektorju, kjer pač vsak družbenik ima
               svoj en glas in potem – razlika, se pravi, dobiček se ne izplačuje, se vlaga v sklad
               za razvoj, za ustvarjanje novih delovnih mest, ki so pa tudi veliko bolj trajna kot
               pa mogoče v ostalih podjetjih. Tako moram tu nasprotovati, da ni samo tisti del
               kapitalističen, recimo temu, ki ga poznamo.</p>
               <p>Dotaknila bi pa se še svetovalnih pogodb itn. Mislim, da je napačna teza ali pa,
               recimo temu izjava – gospod Breznik, moram nasprotovati – da se večino denarja
               uporabi za administrativne zadeve, za svetovalne pogodbe. Tega ni več in tega tudi v
               tej meri ni bilo. Res je, da je v začetku vlada osnovala vladno pisarno z enim
               državnim sekretarjem, sedmimi sodelavci, ki so to delali, vendar pa oni niso bili
               plačani iz tega denarja, ki je šel v Pomurje, tako da celoten ta denar je šel <gap n="…"/>
               Verjamem, da imamo sedaj tožbo, da imamo določena odstopanja v tej smeri, verjamem pa
               tudi, da tega ne bo več in da bomo ta denar, konkretno sedajle v zadnjem paketu dva
               milijona, res konkretno razdelili podjetjem.</p>
               <p>Lahko pa rečem, da res, interes, gospod Horvat, je velik. Trenutno smo dobili 102
               vlogi za ta dva milijona, od tega je bilo skoraj 60 v bistvu dobrih vlog. Ravno zato
               naslavljamo na poslance prošnjo, da podaljšate ta zakon, zato ker interes je in tudi
               pogoji za to, da pomagamo podjetjem so. Zato menim, da mogoče izjave, da večino
               denarja porabimo za administrativne zadeve, res niso korektne, in verjamem, da
               pomurska podjetja vedo, da od tega zakona lahko profitirajo. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Andreja Potočnik, pripravi naj se gospod Franc Jurša.</p>
               <p>Gospa Potočnik, izvolite.</p>
            </sp>
            <sp who="SDZ7:PotočnikAndreja">

               <speaker>ANDREJA POTOČNIK (PS SMC):</speaker>

               <p>Predsedujoči, hvala za besedo. Pozdravljeni vsi iz ministrstva, nova državna
               sekretarka, kolegi, kolegice!</p>
               <p>Absolutno bomo zakon v poslanski skupini, in osebno, podprli. Je pa treba ob tem se
               malo vprašati oziroma narediti nek historiat, kaj se je dogajalo v preteklosti, in da
               se podobne napake ne bodo ponavljale tudi v prihodnjih dveh letih, kjer nam je še
               ostalo nekaj manj, če sem pravilno prebrala, 14 milijonov evrov, kar tudi ni tako
               malo denarja.</p>
               <p>Večkrat je bilo že danes povedano, da je Pomurska regija po statističnih podatkih ena
               izmed najmanj uspešnih regij, kazalci so na žalost slabi; imamo pa tudi nekaj
               pozitivnih podatkov. Predvsem me veseli podatek, da beležimo porast števila
               gospodarskih družb. V letu 2013 jih je namreč delovalo tisoč 724 v primerjavi z letom
               2012 tisoč 683. Se je pa ob tem zmanjšalo število samostojnih podjetnikov, kar pa
               predvidevam, da se jih je nekaj odločilo, da so šli iz espe, predvsem na drugo
               obliko, predvsem v deoo. Žalosti me podatek, da so bili poslovni rezultati v letu
               2013 v gospodarskih družbah, od samostojnih podjetnikov in zadrug slabi. Beležili so
               namreč izgubo, ampak to ne na račun slabše gospodarske aktivnosti, ampak predvsem
               zaradi slabitev in odpisov finančnih naložb, ki so v letu 2014 tudi beležile stečajne
               postopke oziroma prisilno poravnavo. Nekaj teh primerov, predvsem Mura in Pomurka,
               smo že omenili.</p>
               <p>Iz tega lahko ugotavljamo, da imajo večja podjetja velik vpliv na brezposelnost, če
               so neuspešna, kar pomeni, da se moramo bolj osredotočiti na ustanavljanje oziroma na
               pomoč malih, srednjih podjetij in mikro podjetij, vključno s samostojnimi podjetniki,
               zato ker je tam tveganje manjše in je potem razpršenost večja. Tako mislim, da je
               prihodnost v SMEs. Pomembno se mi zdi, da so tudi merila in kriteriji mogoče bolj
               strogi. Sicer to lahko pomeni spet dodatno administrativno oviro, ampak danes smo
               slišali kar nekaj negativnih primerov porabe in moramo razmišljati mogoče tudi v tej
               smeri. Ne želim, ko bomo delali analizo čez dve leti, ugotavljati, da je bilo teh
               zlorab tudi v letu 2015, 2016, 2017 enako kot za nazaj.</p>
               <p>Strinjam se z gospodom Horvatom, da je treba začeti razmišljati o spremembi
               insolventne zakonodaje. To smo na tem mestu v Državnem zboru že večkrat omenjali in
               nekaj na tem bo treba absolutno narediti.</p>
               <p>Vedno, ko je v igri denar, se moramo vprašati, ali je bil uporabljen učinkovito in
               smiselno. Ne samo za to, da se denar porablja, da rečemo, uspešno smo porabili 264
               milijonov evrov, ampak, kam je ta denar šel. Tako pozdravljam vse te razprave, ki so
               šle v to smer.</p>
               <p>Za konec naj preberem še nekaj uspešnih zgodb, da ne bomo vedno samo negativni, in
               sicer, v Večeru je bil 4. 6. objavljen članek o izvoznih prebojnikih. Izvozniki, kot
               so Radgonske družbe, Arcont, Var, Eldrad International, ljutomerski Farmateh,
               lendavski Varis, murskosoboške Pomurske mlekarne in puconska Kema in nekateri drugi,
               so prebojniki, ko gre za gospodarsko okrevanje. Končni poslovni rezultat pomurskih
               gospodarskih družb v preteklih letih izkazuje skoraj 21 milijonov evrov neto čistega
               dobička. To pomeni, da znanje je, da je možno, da so tudi pozitivni rezultati in da
               moramo iti v tej smeri tudi naprej. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Franc Jurša, pripravi naj se gospod Danijel Krivec.</p>
               <p>Gospod Jurša, izvolite.</p>
            </sp>
            <sp who="SDZ7:JuršaFranc">

               <speaker>FRANC JURŠA (PS DeSUS):</speaker>

               <p>Hvala lepa za besedo, podpredsednik.</p>
               <p>To, kar je povedala gospa Potočnik, sem hotel povedati tudi jaz. Hvala za to. Mislim,
               da so učinki tega zakona tudi pozitivni, ne samo negativni. Malo bom pač
               zakompliciral in kolega Breznika vseeno opozoril, da to ni zakon o Prekmurju, če ga
               že imenujemo, potem naj bo to zakon o Pomurju. Namreč, Pomurje tvori Prekmurje,
               Prlekija in del prebivalcev Radgone, ki se šteje, kot da pripada Slovenskim goricam,
               in Apaška dolina. Radenci, pa moram reči, so pa v Prlekiji, kar pa tvori kot celoto
               pa Pomurje.</p>
               <p>No, glede na to, da je ta zakon bil sprejet tudi takrat, ko sem sam sodeloval, se
               pravi v letu 2009, in potem začel veljati 2010, moram priznati, da sem takrat z vso
               vnemo podpiral ta predlog in tvorno sodeloval pri oblikovanju tega zakona. Seveda, se
               mi ne zdi prav, da so se v času izvajanja zakona dogajale take zadeve, ki zakonu niso
               bile v čast. Bodo pa organi, ki so pristojni za to v državi, povedali, ali je tako,
               kot ocenjujejo nekateri, ali ne. Zato pravim, prepustimo zadeve pristojnim
               organom.</p>
               <p>V zvezi s posebno revizijo, ki se je odvijala glede izvedbe projekta, ki je povezan s
               tem zakonom, to je pomurski vodovod, moram povedati, da je posebna revizija negirala
               zadeve, ki so bile v javnosti, in potem se je izvedba tega zakona in projekta
               pomurskega vodovoda nemoteno odvijala naprej.</p>
               <p>Ko govorimo o skupnem znesku pomurskega vodovoda oziroma pomurskega zakona, o 264
               milijonih, moramo vseeno reči, da to ni ravno tako, da sešteješ znesek, potem pa
               deliš s številom brezposelnih. Poglejte, tu ima samo pomurski vodovod težo 140
               milijonov evrov. Vsak državljan, pa naj bo Prekmurec, Prlek ali pripadnik Apaške
               doline, si verjetno v letu 2015 zasluži, da dobi zdravo pitno vodo v svoje stanovanje
               ali hišo. Te ocene so malo drugačne, kot so bile prikazane skozi razpravo.</p>
               <p>Če naredimo presek izvedbe pomurskega vodovoda, lahko hitro ugotovimo, da je
               realiziranih 57,6 % v teh letih in da pričakujemo realizacijo preostanka v letu 2015
               okrog 4 milijone in v letih 2016 in 2017 okrog 9,6 milijona evrov. V vsakem primeru
               je dinamika taka, da je možno to zadevo izpeljati. Če gledamo leto 2010 in vsa leta
               do sedaj, je bilo od 2,9 milijona do slabih 4,5 milijona evrov letne izvedbe
               zakona.</p>
               <p>Če ne bi izhajal s tega območja, bi mogoče razmišljal še kako drugače, ampak tokrat
               me dejansko silijo zadeve, ki so vezane na brezposelnost. Zato naj vseeno povem, da
               je v Pomurju še vedno 20,8 % brezposelnih ljudi. V vsakem primeru pa bi bil vesel, če
               bi lahko tudi v drugih delih, kjer je tako visoka <gap n="…"/> <stage type="inaudible">/ izklop mikrofona/</stage></p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Danijel Krivec. Pripravi naj se dr. Franc Trček.</p>
            </sp>
            <sp who="SDZ7:KrivecDanijel">

               <speaker>DANIJEL KRIVEC (PS SDS):</speaker>

               <p>Hvala za besedo, spoštovani predsedujoči.</p>
               <p>Lep pozdrav novi ekipi ministrstva, novi državni sekretarki, ki je zelo optimistična
               glede tega zakona, kar je tudi prav. Vendar bi rad opozoril na nekatere stvari, ki
               smo jih takrat v letu 2009 tudi nekako izpostavili, pa v veliki meri niso bile
               upoštevane in so se kasneje izkazale kot zelo upravičena opozorila.</p>
               <p>Takrat je bil ta zakon predstavljen kot neka velika razvojna priložnost, pomoč,
               razvojni podpori Pomurski regiji. Takrat se je govorilo, da je to nadaljevanje ali
               primer dobre prakse Posočja. Vendar smo mi oziroma nekateri poslanci že takrat
               opozarjali, da je pristop definitivno drugačen in da v Posočju ni obstajala nobena
               posebna pisarna za razvojne potrebe tega območja, ampak je bila projektna pisarna za
               sanacijo škode po potresu, in temu takrat ni nihče prisluhnil. Kasneje se je
               izkazalo, da je ta pisarna, ki je bila ustanovljena v okviru pomurskega zakona,
               bistveno bolj potratna, kot so nekateri v začetku pričakovali. Na osnovi tega so bile
               tudi te slabe izkušnje, ki jih verjetno v zadnjih štirih letih preiskujejo drugi
               organi in ne Državni zbor. Vendar je bila že takrat primerjava med tema dvema
               zakonoma, ki sta bila neka zakona kot specialna zakona za posamezno območje, pokazala
               na precejšnjo razliko. V primeru Posočja so vse te naloge izvajale obstoječe regijske
               agencije, obstoječe institucije, ko govorimo o razvojni pomoči. V primeru Pomurja se
               je poskušalo na nek način iz Ljubljane preseliti nek know-how v Pomurje, kar smo mi
               že takrat zagovarjali, da je to nesmisel. Kot sem rekel, primerjava posameznih
               postavk, predvsem v tistem delu, kjer se je govorilo o pripravi dokumentacije, o
               pripravi določenih projektov, o tej piar podpori, so bile številke približno
               10-kratnik številk, ki so takrat veljale za izvajanje posameznih segmentov v primeru
               posoškega zakona, ki je bil nek vzorec za pripravo tega Zakona o razvojni podpori
               Pomurski regiji.</p>
               <p>Ta zakon, ki je pred nami, in to dvoletno podaljšanje tega zakona je na nek način
               smiselno, kajti niti polovica tistih ciljev, ki so bili zastavljeni v osnovnem
               zakonu, ni izpolnjenih. Sicer po statistiki se je marsikatera stvar razvila, odvila,
               vendar treba je vedeti, da marsikateri od večjih projektov je bil zastavljen, še
               preden se je pomurski zakon sploh sprejemal – konkretno to, kar je kolega Jurša
               govoril o pomurskem vodovodu. To so bili vse projekti, ki so že obstajali, ki so bili
               pripravljeni in ki so se samo dejansko umestili v to shemo in na nek način povečali
               ta izplen oziroma realizacijo tega zakona in na nek način pokazali to kot razvojno
               podporo, vendar v resnici to ni bilo, kajti ta sektorska politika, ki je bila peljana
               v smislu vodooskrbe, je bila že prej na nek način realizirana in pomurski zakon temu
               ni kaj veliko pripomogel, pač se je v to zgodbo zapakiral.</p>
               <p>Takrat se je veliko govorilo tudi o neki priložnosti, da se skozi ta zakon določeni
               programi prednostno obravnavajo. Vendar izkušnje tudi iz drugih problemskih območij,
               recimo Triglavski narodni park, pa še nekateri zakoni, ki ravno tako govorijo o
               prednostni obravnavi nekaterih programov, izkušnje iz teh posebnih zakonov kažejo, da
               temu ni tako. Dejstvo je, da lahko sprejmemo še veliko takih posameznih sektorskih
               zakonov, ki bodo neko območje favorizirali, vendar dokler v bistvu celotna država ne
               bo imela razvojnega potenciala v zadostni meri, tudi taki zakoni ne bodo pripomogli k
               hitrejšemu razvoju posamezne regije, kar se ne nazadnje kaže tudi iz vseh teh
               statističnih podatkov, ki bistveno ne odstopajo od drugih regij, ki imajo podobne
               probleme v smislu razvojnih priložnosti. Ne nazadnje imamo v tej državi že veliko
               časa Zakon o skladnem regionalnem razvoju, ki dejansko pokriva vse te segmente, o
               katerih se potem v nekem specialnem zakonu opredelimo. V resnici pa mimo te osnovne
               težave, ki jo ima ta država, da ni zadosti resursov v smislu finančnih virov za
               posamezne ukrepe, pač ne moremo. Sprejemanje posameznega parcialnega zakona za
               posamezno območje je samo na nek način politična igra in pesek v oči nekemu območju,
               v resnici pa glede na to, da finančnih virov ni, tak zakon v praksi ne pripomore k
               nekemu hitrejšemu razvoju posameznega območja. To se kaže tudi konkretno v primeru
               Posočja, kjer ne glede na to, da je zadeva lahko dobro zamišljena in se v nekih
               programih piše o velikih številkah, vendar so kasneje programi, ki dejansko
               zagotavljajo petino sredstev od tega, in seveda se kasneje vsi sprašujemo, zakaj se
               določene stvari ne odvijejo hitreje. Enako velja tudi za pomurski zakon in posledica
               tega je tudi ta predlog, da se njegovo izvajanje podaljša za naslednji dve leti.</p>
               <p>Mislim, da bo tudi v teh dveh letih težko zagotoviti dodatne vire, ki bi omogočili
               hitrejši razvoj tega območja, kajti glede na vse dosedanje predpriprave za črpanje
               nove finančne perspektive, ne kaže ravno dobro, kajti do 2017 nič ne kaže, da bodo na
               voljo kakršnakoli sredstva iz te nove finančne perspektive. Zato bo tudi ta zakon
               predvsem odvisen od proračunskih sredstev in tu ponovno pridemo do podobne situacije
               kot v primeru prejšnjih zakonov, ki smo jih obravnavali, še posebej Zakona o vodah,
               kjer je bilo veliko govora o tem, kako moramo neke spremembe v zakonodaji podpirati
               in bo to neko stanje izboljšalo. Vendar bo to izboljšalo stanje samo v primeru, da se
               za posamezne ukrepe zagotovijo tudi sredstva. In tu smo spet pred dilemo, kaj bo
               Državni zbor naredil takrat, ko bomo imeli na mizi proračunske dokumente in ko bo
               treba za zakon o Pomurju zagotoviti določena finančna sredstva. V nasprotnem primeru
               mi lahko vsak mesec razpravljamo in ugotavljamo, kaj je dobro, kaj ni dobro v osnovi
               v izvajanju tega zakona, vendar s tem praktično ne pripomoremo prav veliko do tega,
               da bodo ti rezultati in razvoj na tem območju kaj boljši.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima dr. Franc Trček, pripravi naj se mag. Marko Pogačnik.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>Ker nimam dosti časa, bo bolj v bulletih. Poslanec pred menoj, kolega Krivec, je zelo
               lepo in nazorno povedal problematiko in njeno srž. Navsezadnje se je kot župan
               ukvarjal s popotresno obnovo Posočja. Na drugi strani je gospa Potočnik izrazila neko
               ideološko podstat SMC, nad katero sem malo zgrožen, ampak ker sem bral intervju v
               Jani gospoda Dobovška, ki pravi, da Miro Cerar kaj dosti znanja o financah in
               ekonomiji nima, me ne čudi. O čem govorim? Mala, srednja in mikro podjetja – to je
               prihodnost. Bom še enkrat ponovil. V določenem vidiku – ja; ampak če greste gledat
               analizo, pa ne mi sedaj zavijati z očmi, malo statistike berite smcejevci, ta
               podjetja ustvarjajo minus. Če hočemo imeti neko nacionalno gospodarstvo, pa to bom
               očitno moral ponavljati do onemoglosti, Slovenija potrebuje ducat, do dva ducata
               podjetij ranga Kolektor. Podjetij, ki ustvarjajo letno milijardo cash flowa, ali
               gredo od pol milijarde proti milijardi, ki zaposlujejo tisoč, dva tisoč ljudi, ki na
               sebe vežejo grozd znotraj nekatere dejavnosti. Zakaj? Zato, ker so ta podjetja
               sposobna z notranjimi viri, z zdravo finačno situacijo financirati in generirati
               razvoj. 70 % SMEs tega nikoli ne bodo sposobni in nehajmo se tu slepiti. To so osnove
               nacionalnega gospodarstva. Če tega na ekonomskih fakultetah v Sloveniji ne predavajo,
               toliko slabše za Slovenijo in za te ekonomske fakultete. Moral sem to povedati.</p>
               <p>Ena zadeva. Primerjalno gledano bodo vedno neke regije manj razvite kot druge in
               vedno bo neka regija, ki bo najmanj razvita. Tako pač to je. Ampak ključno vprašanje
               seveda je, ali se te razlike zmanjšujejo ali te razlike naraščajo. Zelo bom srečen,
               če bomo rekli v naslednjem mandatu, aha, ljubljanska urbana regija nekoliko zaostaja,
               druge regije jo dohitevajo. Ne bom imel nobenega problema s tem.</p>
               <p>Ena zadeva: aha, imamo denar za infrastrukturo. Kot človek, ki se ukvarja tudi z
               urbanimi in takšnimi, drugačnimi tehnologijami, vedno gledam, da pri nas premalo
               razmišljamo, katere vsebine bomo dali na to infrastrukturo. Moj soimenjak je to malo
               že omenil. Delamo elektrifikacijo proge do Hodoša, ne vem, mene niti ne zanima,
               katero ministrstvo, ko je rekla državna sekretarka: <q>"To ni v pristojnosti našega
               ministrstva."</q> Vi ste del izvršilne oblasti Slovenije. Kako se tam kupčkate, me niti
               ne zanima. Zanima me pa, recimo, ali imamo kakšno bilateralo z Madžari, da ne bo iz
               Budimpešte z vlakom potoval kot na konec sveta, če se pelješ v Maribor; ali da ne boš
               z vlakom iz Zagreba na Šentilju še vedno čakal, da se tista lokomotiva zamenja in
               tako naprej. To so tudi neke zadeve, s katerimi se moramo dejansko ukvarjati.</p>
               <p>Če se dotaknem samega Prekmurja – geotermalnost. Vlado sem malo provociral z
               vprašanji, zakaj fracking, zakaj ne rajši geotermalno, če študije kažejo, da je tam
               en rezervoar geotermalne energije, da neke podjetja, ki bi se ukvarjala s frackingom
               imajo neka tehnološka znanja, da bi se ukvarjala z nečem drugim, da ne bo kdo rekel,
               da jaz sedaj gospodarsko spodbudo levičarsko uničujem. Neke spodbude v kmetijstvu, ki
               so pogosto spodbude v to, da si nekdo kupuje traktor, o tem mi ljudje iz terena
               govorijo. Hodil sem po Danskem, sem bil na otoku Bornholm in tam ima vsaka vas
               mehansko skupnost. Nekoč smo jo imeli. Kdaj bomo o tem začeti razmišljati? Razvojne
               agencije – nehajmo to pod preprogo. Berimo poročila Računskega sodišča, naj razvojne
               regionalne agencije pogosto odigravajo neko vlogo intermediatorja, ki se ukvarja bolj
               sam s seboj – do nekaterih sem krivičen, priznam –, kot pa da dejansko to, zaradi
               česar smo jih ustanovili.</p>
               <p>S temi zadevami se bomo nekako morali soočiti in se strinjam s tem, kar je rekel
               Dani, da pač moramo razvojni potencial cele države razvijati. In vedno bo v proračunu
               premalo denarja, ampak če bomo samo tukaj tulili, kar poslušam zadnje dneve, da
               denarja ni, denarja ni, pa dajmo se potem ugasniti, pa gremo. Plus še nekaj, kar
               Bojan tukaj pravi, zakonodajna oblast bi morala zakone sprejemati in jih tudi pisati.
               Mi smo sužnji izvršilne oblasti in tudi to se mora spremeniti <gap n="…"/> <stage type="inaudible">/ izklop
               mikrofona/</stage>.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Franc Laj, pripravi se mag. Bojana <gap n="…"/></p>
               <p>Replika, izvolite gospa Potočnik.</p>
            </sp>
            <sp who="SDZ7:PotočnikAndreja">

               <speaker>ANDREJA POTOČNIK (PS SMC):</speaker>

               <p>Hvala.</p>
               <p>Vesela sem, da me dr. Trček tako obožuje in me rad naslavlja, bi pa rada samo
               obrazložila, da me je narobe razumel.</p>
               <p>Želela sem povedati, da v Pomurski regiji imamo z dvema propadoma velikih firm velike
               težave. Zato vidim rešitev bolj v spodbujanju malih in srednjih podjetij in se s
               statističnimi podatki nisem ukvarjala.</p>
               <p>Me pa veseli, da ste, dr. Trček, vi tako na tekočem z vsemi temi ekonomskimi kazalci.
               Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Torej, besedo ima gospod Franc Laj, izvolite.</p>
            </sp>
            <sp who="SDZ7:LajFranc">

               <speaker>FRANC LAJ (PS SMC):</speaker>

               <p>Spoštovani predsedujoči, hvala za besedo.</p>
               <p>Vidim, da ogromno znanja obstaja v tej dvorani okoli in v zvezi z gospodarskim
               položajem Pomurja, me kar veseli.</p>
               <p>Vendar, dovolite mi na začetku, da se sploh zahvalim vsem tistim bivšim in sedanjim
               poslancem, ki so zbrali toliko poguma, da so ta zakon tudi potrdili. Ker če ne, se
               samo lahko sprašujemo, kakšno bi bilo stanje danes v regiji, kljub temu da so se
               mogoče neke nerodnosti dogajale na začetku, takšne in drugačne. Pričakujem pa od vseh
               pristojnih služb, da delo opravijo čim prej v zvezi z ugotavljanjem nepravilnosti in
               da tisti, ki so, če so, zlorabili te priložnosti, naj tudi odgovarjajo za svoja
               dejanja.</p>
               <p>Pomurje je trenutno še vedno regija skromnih možnosti in velikih priložnosti. Če
               pogledamo njen geostrateški položaj, to je že bilo danes rečeno, bomo rekli, da je
               lahko ena velika prednost. Prav tako pa lokalni razvojni potenciali, ki na žalost
               nikakor ne morejo priti do tega, da bi zaživeli, da bi lahko bili primerno tudi
               izkoriščeni in dajali tudi delovna mesta v Pomurju. Vse to, da Pomurje razpolaga s
               temi razvojnimi potenciali, pa ni zadosti, če poslovno okolje ni prijazno, prijazno
               do domačih in tujih vlagateljev. Le tako je mogoče vse skupaj aktivirati in
               izkoristiti v našo dobrobit.</p>
               <p>Samo poglejmo, koliko je velikih bivših industrijskih kompleksov zapuščenih. Ti
               trenutno propadajo in povzročajo samo stroške, celo državi. Nekaj takšnih vam lahko
               omenim celo iz svojega kraja, to je lokacija Nafte Lendava, ki na žalost, namesto da
               bi danes ponujala delo najmanj tisoč delovnim ljudem, jih je samo peščica tam.
               Dogajalo se je marsikaj; dogajalo se je to, da so se ljudje, sposobni menedžerji,
               vozili iz Ljubljane v naše kraje in želeli dokazovati, kako je treba delati. Na
               žalost smo prišli do zelo žalostnega konca. Dobro, pustimo to.</p>
               <p>To se pravi, najpomembneje je, da država pripomore k ustvarjanju res prijaznega
               poslovnega okolja, ki bo vse to aktiviralo in bodo vsi ti resursi začeli dajati
               pozitivne ekonomske in javnofinančne učinke.</p>
               <p>Marsikaj je bilo povedanega tudi o stopnji brezposelnosti. Res je, na ravni regije je
               trenutno stopnja brezposelnosti okoli 19,1 %. Vendar, če pogledamo posamezna območja
               znotraj regije, pa je situacija skorajda tragična. Recimo, druga največja občina v
               Pomurju je občina Lendava in v tej občini trenutno beležimo 24,1- odstotno stopnjo
               registrirane brezposelnosti. Si lahko predstavljate, kakšna je ta socialna napetost
               na teh območjih?</p>
               <p>Problem je še nadalje v tem, da zaradi pomanjkanja delovnih mest prihaja do izrazito
               močnih negativnih demografskih gibanj, trendov. Mladi odhajajo, in to visoko
               izobraženi, prebivalstvo se stara in če se ti trendi ne bodo zaustavili, nas čaka
               samo ena žalostna podoba Pomurja. Upam na bolje, zato tudi podpiram podaljšanje tega
               zakona, in verjamem, da v tem podaljšanem obdobju bodo podprti res tisti projekti, ki
               si to tudi zaslužijo. To pomeni, produktivni projekti, ki bodo zagotovo veliko
               prispevali k izboljšanju trenutnega stanja v Pomurju. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Suzana Lep Šimenko.</p>
            </sp>
            <sp who="SDZ7:LepŠimenkoSuzana">

               <speaker>SUZANA LEP ŠIMENKO (PS SDS):</speaker>

               <p>Hvala za besedo, predsedujoči. Lepo pozdravljeni še enkrat!</p>
               <p>Kot sem v stališču predstavila, je bilo v preteklosti kar nekaj nepravilnosti, ki se
               tičejo izvajanja zakona o Pomurski regiji. Zlasti ta vladna projekta pisarna, mislim,
               da je bila velik spodrsljaj in dejansko meče slabo luč na nekaj, kar bi lahko
               pravilno in dobro funkcioniralo. Absolutno se strinjam, da je treba vsem ogroženim
               območjem pomagati. Žal v Sloveniji ni Pomurje edino ogroženo območje. Tudi sama
               prihajam z območja, ki je kar precej podobno Pomurju, čeprav drži, da tam stopnja
               brezposelnosti ni tako visoka, in sicer Haloze, ki se tudi obravnavajo v neki vladni
               proceduri. Ključni problem, zakaj do tega prihaja, je, bom kar rekla, v
               centralizaciji države, na žalost. In potem slišimo, kot je rekel kolega iz SMC, da
               imajo v Lendavi kar 25 % brezposelnost. To so grozno visoke številke. Verjamem, da do
               tega ne bi prišlo, če bi bili nekoliko bolj decentralizirani. To seveda povzroča, kot
               je bilo omenjeno, da mladi odhajajo, mladi pa večinoma odhajajo, ker v bližini ni
               delovnih mest. In ravno delovna mesta so bila ključna, ključni cilj tega zakona.</p>
               <p>Če gremo skozi vse te ukrepe, dejansko vidimo, da nekateri ukrepi so pokazali neke
               rezultate oziroma jih kažejo in gredo v pravi smeri. Ukrepi, ki se tičejo spodbud za
               zaposlovanje, davčnih olajšav za investiranje, moramo se pa zavedati nečesa; davčne
               olajšave za investiranje, to mora biti nekaj, kar velja za celotno Slovenijo. Prav
               je, da spomnim na to, da smo v letu 2012 v času Janševe vlade naredili nekaj na tem,
               da imamo danes 100-odstotne olajšavo za raziskave in razvoj in da imamo 40-odstotno
               olajšavo za vlaganje v opremo, kar je seveda tudi spodbuda vsem ogroženim območjem.
               Je pa res, da je treba za taka območja sprejeti še dodatne ukrepe – to, kar je bilo
               tukaj narejeno. Vem, da tudi v Pomurju obstaja zelo dobra podjetja, imajo zelo
               pozitiven primer tujega vlagatelja na njihovem koncu in prav bi bilo, da bi bilo tega
               še več, zato bi morda mogli se več usmeriti na te ukrepe.</p>
               <p>Največje težave pa so seveda predstavljali ti ukrepi, ki se nanašajo na prednostno
               obravnavo programov iz točke 4 v samem zakonu. Problem, se mi zdi, je ravno ta, da
               brezposelnost na tem območju ne pada, kljub temu da smo namenili kar nekaj denarja v
               ta konec, ga očitno še veliko premalo oziroma je bilo porabljeno nepravilno.
               Brezposelnost konec leta 2009 je bila 19,6; 20,4 % in, če pogledamo, v tem letu je od
               21,4 pa tja aprila 19,1 %; seveda mesečno niha v Pomurju kot tudi drugod po
               Sloveniji.</p>
               <p>Resnično bi si želela in sem zelo vesela, da je državna sekretarka izpostavila, da do
               podobnih nepravilnosti prihodnje več ne bo prihajalo. Zato morda en sam namig: malo
               razmislite, kaj bi lahko še v tem zakonu naredili zdaj, ko imamo danes v bistvu komaj
               njegovo prvo obravnavo, prišla bo druga obravnava na matičnem odboru, na Odboru za
               gospodarstva in potem še v Državnem zboru. Razmislimo, kje bi lahko pa dejansko
               omejili to, da ne bi šlo za neko odtekanje denarja. To, kar smo že izpostavljali, to,
               kar je bilo izpostavljeno že pri samem sprejemu zakona, so pač večinoma ravno te
               svetovalne pogodbe ali pa razne projektne naloge ali pa tako, ki je tukaj v tem
               zakonu navedeno, smo trošili denar za neko vmesno vrednotenje programa, ki je bilo
               dano zunanjemu izvajalcu. Ne vidim razloga, zakaj bi moral takšen program
               vrednotenja, ki je seveda absolutno potrebno, zakaj je tukaj potreben zunanji
               izvajalec. Gre za podjetje, ki se ukvarja s svetovanjem in če malo vpišeš v
               Supervizor, vidiš, da velik del dela z državo. Ne morem ocenjevati kakovosti
               njihovega dela, ampak verjamem, da imate na ministrstvu dovolj sposobnih ljudi, ki bi
               lahko to ovrednotenje naredili sami. Morda bi bilo tudi prav, da bi ga pri naslednji
               obravnavi, če je ocena analiza dobra, videli vsi ostali poslanci pa bi na osnovi tega
               mogoče lažje sprejeli še kakšen dodaten ukrep. Ne nazadnje bo ta zakon veljal še
               prihodnji dve leti in prav bi bilo, da naredimo vse, da bo ta denar tudi učinkovito
               porabljen, uporabljen za to, kar je cilj tega zakona. To pomeni za nova delovna
               mesta, to, kar je ključno in to kar si tudi želimo, da dejansko pomagamo tem
               ogroženim območjem.</p>
               <p>Generalno, kot je že bilo rečeno, v naši poslanski skupini podpiramo podaljšanje tega
               roka, ker si že resnično želimo, da bi se pomagalo temu koncu. Resnično si pomagamo,
               da bi se Slovenija precej enako razvijala, ker imamo žal prevelike razlike med
               regijami, zato bomo seveda to podprli, bi si pa v nadaljevanju pri drugi obravnavi
               želeli, da bi sprejeli morda še spremembo kakšnega drugega člena, kjer bi dejansko
               omejili to, kar se v preteklosti dogajalo. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Sedaj v tej prvem delu je na vrsti predstavnica Vlada, izvolite, gospa mag. Margareta
               Guček Zakošek.</p>
            </sp>
            <sp who="SDZ7:GučekZakošekMargareta">

               <speaker>MAG. MARGARETA GUČEK ZAKOŠEK:</speaker>

               <p>Hvala, gospod podpredsednik.</p>
               <p>Nekaj stvari je še bilo izpostavljenih, mogoče poskusim nanje odgovoriti, čeprav ni
               to ožja tema mogoče ravno danes obravnave zakona o Pomurju, in sicer ostala
               problemska območja, ki se rešujejo z Zakonom o skladnem regionalnem razvoju. Zavedamo
               se, da so tako Haloze, Goričko, Kozjansko, Bizeljsko, Notranjsko, Tolminsko, Bovško
               območja, ki so problematična, sicer ne padejo v tako imenovano problemsko območje
               zaradi nižje brezposelnosti kot 17 %. Tukaj obstaja demografski problem, se pravi
               izseljevanje, staranje prebivalstva in enako tudi glede delovnih mest.</p>
               <p>Razmišljali smo, da bi reševali to problematiko v okviru problematike obmejnih
               problemskih območij, in sicer na podlagi 24. člena Zakona o spodbujanju skladnega
               regionalnega razvoja in Uredbe o določitvi omejenih problemskih območjih. Prizadevali
               si bomo, da bi rešili določene od teh problemov, omogočili nekatere izmed ukrepov,
               kot na primer posebno kvoto v javnih razpisih, evropskih razpisih ali pa ugodnejše
               pogoje in merila za projekte na teh območjih.</p>
               <p>Kar se tiče dodatnih olajšav, se pravi ali za zaposlovanje ali davčnih olajšav, tukaj
               ne morem na tem mestu nič reči, ker je v bistvu treba tukaj medresorsko stvari
               usklajevati. Vendarle pa lahko rečem, da razmišljamo o tem in da se v bistvu
               povezovanje gospodarstva in ostalih storitvenih dejavnosti na čezmejen prostoru, tudi
               uspešno že dogaja čezmejno; se pravi Slovenija – Hrvaška, Slovenija – Avstrija in
               Slovenija – Madžarska, v temu smislu tudi nekateri evropski projekti.</p>
               <p>Še enkrat, zakon ni dosegel cilja zmanjševanja brezposelnosti, vendar še enkrat
               imejmo v uvidu, da se je v teku tega zakona izgubilo samo iz dveh podjetij, če
               odmislimo tisti prvi del Mure, skoraj 4 tisoč delovnih mest, danes pa jih imamo tisoč
               500 več, kot jih je bilo na začetku izvajanja zakona. Tako osebno mislim, da vendar
               določene cilje v zvezi z brezposelnostjo zakon dosega.</p>
               <p>Mogoče v komentar gospe Potočnik oziroma gospa Potočnik je navajala podatke iz leta
               2013, kjer so podjetja imela še neto izgubo, lahko rečemo, da 2014 Ajpes izkazujejo v
               Pomurju neto dobiček, skoraj 30 tisoč evrov, in potem se je tudi čisti dobiček
               povišal za 20 tisoč evrov in tudi število gospodarskih subjektov se je povišalo.</p>
               <p>Se pravi krivulja, recimo temu, ali pa trend je v pravi smeri, strinjam pa se, da se
               morajo tudi na državni ravni določeni ukrepi v smislu okolja za podjetja poboljšati,
               spremeniti in na tem Vlada tudi dela.</p>
               <p>Manj porabe denarja za birokratske namene; še enkrat moram reči, da v bistvu se je
               stvar zaključila leta 2013 s poravnavo, leta 2012 so bili začeti postopki. Verjamem
               da se nam v preteklost ne bo treba več obračati, ne nazadnje smo danes sredi leta
               2015 in gremo naprej, zato optimizem, ki ga mi je poslanec Krivec namenil, sem
               vesela, da ga najde. Po enem letu delovanja menim, da ravno to potrebujemo, se pravi
               optimizem, da lahko gremo naprej in na bolje.</p>
               <p>Kar se tiče sprememb zakona, nisem prepričana, ali so odprti tisti členi, kjer bi se
               to dalo spremeniti – gospa Suzana Lep Šimenko. Je treba pogledati, kateri členi so
               odprti trenutno. Če bo ministrstvo ocenilo, da je to pravi korak, se pravi, da se
               omeji porabo v kakršnekoli namene študij, presoj izven ministrstva, lahko rečem, da
               to podpiram. Seveda pa se moram s problematiko, s tem delom, obširneje seznaniti.</p>
               <p>Menim pa, da so vsi dokumenti javno dostopni tudi poslancem, tako da predlagam, da
               kdorkoli želi karkoli od tega vmesnega vrednotenja videti, da se obrne na nas in
               seveda mu bo to tudi predstavljeno.</p>
               <p>Zaključila bi s tem, da sem vesela – kot vidim –, da vsi poslanci podpirajo
               podaljšanje te zakonodaje, menim osebno tudi, da je to potrebno. Podjetja so mogoče
               ravno šele sedaj uspela dojeti, na kakšen način to delamo, in znajo se prijaviti in
               znajo denar izkoristiti, kajti vemo, da začetna obdobja so vedno težka, vedno je
               veliko birokracije v tem sistemu in ravno ti dve leti sta pa lahko ključni in zato
               vsekakor predlagamo, da podprete novelo zakona in podaljšanje. Mi na ministrstvu pa
               bomo naredili vse, da se bomo približali ljudem in podjetjem, ki tam delujejo. Hvala.
            </p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Torej, vsi prijavljeni razpravljavci ste dobili besedo. Ker čas, določen za razpravo,
               še ni potekel, sprašujem, ali želi na podlagi prvega odstavka 71. člena Poslovnika
               zbora še kdo razpravljati. Če želi razpravljati tudi predstavnik Vlade, prosim, da se
               prijavi z dvigom roke. Začenjamo s prijavo. 
                   Besedo ima Danilo Anton Ranc. Pet minut ima vsak razpravljavec. Izvolite.
                  
               
            </p>
            </sp>
            <sp who="SDZ7:RancDaniloAnton">

               <speaker>DANILO ANTON RANC (PS SMC):</speaker>

               <p>Predsedujoči, hvala za besedo. Lep pozdrav tudi predstavnici Vlade. Želim ji uspešno
               delo.</p>
               <p>Mogoče bi nekaj besed spregovoril o tem zakonu o Pomurski regiji. Sam sem pristaš
               policentričnega razvoja Slovenije in mislim, da je to praktičen primer poskusa
               aplikacije nekega zakona v smislu enakopravnega razvoja slovenske države kot celote.
               Tako v tem pogledu v celoti podpiram podobne pristope države do reševanja teh
               problemov. Še posebej mislim, da imamo srečo, da imamo dobro ekipo na Ministrstvu za
               gospodarstvo, ki nekako vidi ta problem neenakomernega policentričnega razvoja in
               takim zakonom daje velik pomen in tudi poudarek. Ne bi se osredotočil, ker je v
               Sloveniji več različnih regij, ki so nerazvite. Mogoče je bilo v preteklosti tako, da
               smo v nekaterih regijah imeli mogoče malo več v bistvu, da so si izposlovali kakšen
               zakon, ampak nič hudega. Če pa tega zakona za Pomursko regijo ne bi bilo, si pa lahko
               predstavljamo, da bi bila brezposelnost v tej regiji še veliko večja in hujša.</p>
               <p>Rad bi potegnil vzporednico pa paralelo z infrastrukturnim razvojem Slovenije, ki ima
               zelo tesne povezave in tudi sinergijske vplive in multiplikativne učinke za razvoj
               regij. Če, recimo, Prekmurje ne bi bilo povezano z infrastrukturo z osrednjo regijo,
               mislim, da bi bili učinki tega zakona veliko manjši. Sam sem imel priložnost obiskati
               župana občine Odranci, ki je predstavil svoj uspešen projekt, podjetja sedaj ne bom
               imenoval, ampak jasno je povedal, da če tukaj ne bi bilo ceste in če ne bi bilo tudi
               podpore iz zakona za Pomurje, tega podjetja s 400 zaposlenimi ne bi bilo. Naj povem,
               da je to najmanjša občina v Sloveniji, pa seveda tudi z največjim prihodkom na
               prebivalca in je primer dobre prakse, kako se da z različnimi učinki, z različnimi
               ukrepi doseči pozitivne učinke, da se seveda Slovenija enakomerno razvije v
               celoti.</p>
               <p>Tako bi na tem mestu poudaril, da podpiram tak zakon in tudi delo ministrstva v tej
               smeri, da se okrepi, da postane Ministrstvo za gospodarstvo še močnejše, ker v
               preteklosti je bilo slišati večkrat smešne pripombe, da dajmo to ministrstvo kar
               priključiti Ministrstvu za finance. Mislim, da je prav, da se s podobnimi projekti
               krepi in da se učvrsti in da v bistvu bo postalo ministrstvo gonilna sila
               gospodarskega razvoja Slovenije in tudi policentričnega razvoja Slovenije v celoti.
               Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Jožef Horvat. Izvolite.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik. Kolegice in kolegi, predstavniki ministrstva!</p>
               <p>Veste, Pomurci smo nekako tako narejeni, da nam je nerodno prositi za pomoč. Saj
               najbrž marsikateremu od vas tudi. Seveda smo hvaležni za ta zakon, bili bi pa najbolj
               veseli, če bi v Sloveniji, kot sem povedal v stališču poslanske skupine, normalno
               funkcioniral enakomeren, skladen regionalni razvoj. To nam enostavno še ni uspelo
               vzeti, kot se reče po šolsko. To nam enostavno ne gre dobro od rok.</p>
               <p>Glejte, ta čas ljudje nas spremljajo in malo prej me je klical en gospod, ki je rekel
               naslednje – kar seveda vsi vemo –, da pravzaprav mi ne potrebujemo pomoči, da pa
               potrebujemo to, kar je gospa državna sekretarka povedala; potrebujemo dobro poslovno
               okolje in potrebujemo malo manj inšpekcij, gospe in gospodje. To, kar se v zadnjem
               času dogaja, ne vem ali vse povsod, ali samo v Pomurju – to je nenormalno! Vem za
               primere tudi v moji vasi, kjer je mlad podjetnik rekel, da ne bo prevzel
               obratovalnice, pa je odlična obratovalnica, šel bo v Avstrijo delat. Bo zaslužil 2
               tisoč evrov in bo mirno živel s svojo družino, ne pa, da v štirih mesecih, odkar je
               prevzel podjetje, je plačal 9 tisoč evrov glob. Pa to je nenormalno, gospe in
               gospodje! Ali lahko pride morda inšpekcija, pa reče: Poslušajte, to si uredite, imate
               en teden, pridemo pogledati, če ne, vam pišem globo 2 tisoč evrov.</p>
               <p>To, kar se zdaj dogaja, res je, najbrž so zdaj vsi tisti, ki so bili zaposleni na
               carini, prišli v neke inšpekcijske službe in zdaj <q>"harajo"</q>. Jaz sem prvi za red v
               državi, sem prvi za redno, pošteno plačevanje davkov, da tisti, ki zlorablja, ki
               goljufa, da tistemu je treba stopiti na prste, ne podpiram pa inšpekcij, ne
               inšpekcijskih motenj proizvodnje. Inšpektor sam pravi, da so dobili anonimno prijavo.
               Zakaj že? Zaradi zavisti! Zato. To je tipična slovenska specialiteta.</p>
               <p>Zato tukaj, gospa državna sekretarka, draga bivša kolegica, sem zelo vesel, ko ste
               rekli – in mislim, da bo tu naša komunikacija zelo sproščena in predvsem pa
               učinkovita. Sproti vas bom obveščal, ko se bodo takšne anomalije dogajale, pa najbrž
               tudi kolegice in kolegi. Dajmo tukaj, kaj jaz vem, neko pravo mero zavzeti, ustvariti
               teh inšpekcijskih pregledov, ne pa, da dejansko za nekatere inšpektorje – ne bom
               rekel za vse –, pa velja tudi za občinske, medobčinske in regionalne projekte, da
               dejansko inšpektor ustavi ali pa dejansko nekako paralizira razvoj. Tega enostavno ne
               bomo dopuščali. Res ne.</p>
               <p>Zelo pomembno je in če ima Vlada še dovolj časa, bi bilo zanimivo slišati časovnico,
               kako se bo zdaj ta zakon pravzaprav izvajal. Če bo sprejet, ne vem, na septembrski
               seji, kdaj je potem prvi razpis – nekaj je o tem že govorila gospa državna
               sekretarka. In še nekaj! Poglejte, zdaj ta zakon bo veljal 2016 in se bo zaključil
               31. 12. 2017. Kako bodo pa šla plačila? Ali bo projekt, ki bo morda, zdaj teoretično,
               odobren 31. 12. 2017, lahko plačan leta 2018 ali ne? Kako bo s tem? Tu me zelo
               zanima, ali bo tu tudi princip kot pri kohezijskih projektih – saj veste, to je plus
               dva –, kjer letos, 2015, moramo zaključiti projekte iz prejšnje finančne perspektive,
               ki se je zaključila 2013. To me seveda zelo zanima.</p>
               <p>Na eni strani ta zakon daje, imamo pa seveda tudi v Pomurju zakone ali pa vladne
               uredbe, ki jemljejo. V lanskem letu oziroma v času vlade Alenke Bratušek smo na
               Odboru za kmetijstvo ugotavljali in gledali sheme neposrednih plačil za kmete in
               pomurski kmetje bodo od 2015 do 2020 dobili od 7 do 8 milijonov manj denarja iz
               naslova neposrednih plačil. Od 7 do 8 milijonov manj. Tako da vse te zadeve nekako
               moramo seštevati in potem tudi ugotoviti neto učinke.</p>
               <p>In še nekaj, ko se včasih bojimo tujih investitorjev, mi imamo v Pomurju odlična
               domača podjetja. To niso muhe enodnevnice, so na terenu, kot se reče, oziroma na odru
               že veliko časa, ampak v glavnem nove zaposlitve pa dajejo tuji vlagatelji. Hvala
               lepa.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima mag. Aleksander Kavčič, izvolite.</p>
            </sp>
            <sp who="SDZ7:KavčičAleksander">

               <speaker>MAG. ALEKSANDER KAVČIČ (PS SMC):</speaker>

               <p>Spoštovana podpredsednica, najlepša hvala za dano besedo. Predstavnici ministrstva,
               lep pozdrav na današnji seji, kolegice in kolegi!</p>
               <p>Danes imamo na mizi Predlog zakona o spremembah Zakona o razvojni podpori Pomurski
               regiji v odboju 2010–015. Zakaj? Zato, ker enostavno nismo uspeli oziroma Pomurska
               regija ni uspela počrpati vseh tistih sredstev, ki so bila namenjena za to regijo.
               Ostalo je približno – torej, od 33 milijonov evrov je bila porabljena nekje polovica
               teh sredstev, v letošnjem letu mogoče še nekaj milijonov zraven, torej ostane za leti
               2016 in 2017 še dobrih 9 milijonov evrov. V tej razpravi danes sem slišal ogromno
               konstruktivnih predlogov, veseli me, da so se oglasili vsi pomurski poslanci in
               seveda ta predlog tudi podprli, ki ga bomo danes podprli v prvem branju oziroma jutri
               na glasovanju in potem na septembrski seji, kot je kolega Horvat povedal, tudi
               potrjevali kot v drugem branju.</p>
               <p>Naj pa izpostavim 5 ključnih instrumentov, ki jih ta zakon izpostavlja. Prvi
               instrument je spodbujanje začetnih investicij podjetij in ustvarjanje novih delovnih
               mest, drugi instrument je spodbujanje razvoja človeških virov, tretji instrument
               socialno podjetništvo, četrti je promocija regije, da bi privabili tuje in domače
               investicije, potem končno peti, podpora pri pripravi in izvajanju razvojnih projektov
               regije.</p>
               <p>Rad bi izpostavil predvsem tisti tretji instrument, socialno podjetništvo, ki je imel
               samo dva razpisa, in odobreni so bili samo trije projekti. Tu je še ogromno
               potenciala, ki bi ga v teh dveh letih, ki ju zdaj podaljšujemo, morali enostavno
               izkoristiti. Pomoč tistega petega instrumenta, podpora pri pripravi in izvajanju
               razvojnih projektov regije, se mi zdi ključna, da bodo tudi podjetja, ki se bodo
               prijavljala in se bodo prijavila na te razpise, deležna neke pomoči, pomoči pri
               pripravi teh projektnih dokumentacij, kajti mi lahko potem podaljšujemo ta pomurski
               zakon leta 2017 še za 2 leti, če ne bodo porabljena sredstva, ali za eno leto ali
               kolikor koli že, in ne bomo dosegli učinka, če seveda v tisti regiji sredstva ne bodo
               na ustrezen način počrpana. Zato sem vedno zagovornik izreka, da denar ne sme čakati
               papirjev, temveč obratno. Najlepša hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Zaključujem razpravo.</p>
               <p>O predlogu sklepa, da je predlog zakona primeren za nadaljnjo obravnavo, bomo v
               skladu s časovnim potekom seje Državnega zbora odločali jutri, 15. 7. 2015, v okviru
               glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>15. TOČKO DNEVNEGA REDA, to je NA DRUGO OBRAVNAVO PREDLOGA ZAKONA O
                  PRIDOBIVANJU IN PRESADITVI DELOV ČLOVEŠKEGA TELESA ZARADI ZDRAVLJENJA, v okviru
                  rednega postopka.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade ministrici
               za zdravje Marija Milojki Kolar Celarc.</p>
               <p>Izvolite.</p>
            </sp>
            <sp who="SDZ7:KolarCelarcMarijaMilojka">

               <speaker>MARIJA MILOJKA KOLAR CELARC:</speaker>

               <p>Dober dan. Lepo pozdravljeni, spoštovana gospa podpredsednica, poslanke in
               poslanci!</p>
               <p>Sprejem Predloga zakona o pridobivanju in presaditvi delov človeškega telesa poteka
               po rednem postopku. Na pobudo poslancev je bila v mesecu maju opravljena splošna
               razprava in bilo je sprejeto, da je predlog zakona primeren za nadaljnjo obravnavo.
               Na podlagi mnenja Zakonodajno-pravne službe Državnega zbora so bili pripravljeni
               amandmaji, ki so bili na Odboru za zdravstvo sprejeti in so bili predvsem
               nomotehnične narave.</p>
               <p>S predlogom novega zakona želimo predvsem zagotoviti kakovost in varnost človeških
               organov, ki so namenjeni za presaditev in določiti pogoje za nemoteno zakonito
               izmenjavo organov na nivoju Evropske unije in evropskih organizacij za izmenjavo
               organov z namenom zmanjšanja tveganj zlorab ali celo trgovanja s človeškimi organi.
               Navedena cilja sta tudi zahtevi evropskih direktiv, ki ju prenašamo v slovenski
               pravni red. Tako Direktiva 2010/53 EU Evropskega parlamenta in Sveta o standardih
               kakovosti in varnosti človeških organov, namenjenih za presaditev in Direktiva
               komisije 2012, 25/EU o postopkih pošiljanja informacij pri izmenjavi človeških
               organov za presaditev med državami članicami.</p>
               <p>Druga novost, ki jo prenaša zakon, se nanaša na področje privolitve v darovanje pri
               umrlih osebah, pri čemer se določa, da vsaka oseba, ki je sposobna samostojno
               odločati o zdravljenju, lahko za časa življenja pisno privoli v darovanje ali temu
               nasprotuje. Opredelitev proti darovanju predstavlja novost v zvezi z darovanjem. Prav
               tako s predlogom zakona popravljamo sporno tako imenovano domnevno privolitev, in
               sicer tako, da je sedaj odvzem delov človeškega telesa po smrti mogoč samo, če je
               darovalec privolil v darovanje za časa življenja, oziroma v primeru, če se za časa
               življenja ni opredelil za darovanje, pa se o darovanju obvesti osebo, ki je bila
               umrlemu blizu. Če se ta oseba z odvzemom strinja, se le-tega opravi, če pa se ne
               strinja, se odvzema ne opravi. Če pa oseb, ki so umrlemu blizu, ni mogoče dobiti, se
               odvzema prav tako ne opravi.</p>
               <p>Priprava zakona je ves čas potekala v sodelovanju s Slovenija transplantom kot
               pristojnim organom na področju transplantacijske dejavnosti v Republiki Sloveniji. Od
               leta 2000 je Slovenija namreč članica mednarodne mreže za izmenjavo organov in tkiv
               Eurotransplant, ki jo poleg Slovenije sestavlja še sedem drugih držav. Sodelovanje v
               veliki transplantacijski mreži je tudi zaradi relativne majhnosti Slovenije izjemno
               pomembno, saj omogoča solidarnostno pomoč mreže v nujnih primerih ter pripomore k
               boljšemu izidu pri presaditvah. Želimo poudariti, da je sistem zdravljenja s
               presaditvijo v Sloveniji popolnoma transparenten, strokoven ter jasno definiran z
               nacionalnimi zakonodajnimi okvirji, iz katerih je jasno razviden etični imperativ ter
               zaščita pred zlorabo tako darovalcev kot tudi prejemnikov organov iz tkiv.</p>
               <p>Na tem mestu bi se rada zahvalila za takšno podporo vseh vas, poslancev pri
               sprejemanju zakona, kar nas zelo veseli, da smo skupaj pripravljeni narediti
               kakovostnejši in varnejši zdravstveni sistem v Republiki Sloveniji. In glede na to,
               da ni bil vložen noben amandma k dopolnjenemu predlogu zakona, predlagamo, da se na
               današnji seji opravi tudi tretja obravnava predloga zakona. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Predlog zakona je obravnaval Odbor za zdravstvo kot matično delovno telo.</p>
               <p>Za prestavitev poročila odbora dajem besedo podpredsedniku gospodu Branku Zormanu.
            </p>
            </sp>
            <sp who="SDZ7:ZormanBranko">

               <speaker>BRANKO ZORMAN (PS SMC):</speaker>

               <p>Spoštovana predsedujoča, spoštovana ministrica, ekipa iz ministrstva, kolegi,
               kolegice!</p>
               <p>Odbor za zdravstvo je na svoji šesti redni seji 24. 6. 2015 kot matično delovno telo
               obravnaval Predlog zakona o pridobivanju in presaditvi delov človeškega telesa zaradi
               zdravljenja, ki ga je Državnemu zboru v obravnavo in sprejem predložila Vlada. Odbor
               se je seznanil z naslednjim gradivom: predlogom zakona, objavljenim na spletni strani
               Državnega zbora v Poročevalcu z dne 2. 4. 2015, mnenjem Zakonodajno-pravne službe z
               dne 9. 6. 2015, mnenjem Ministrstva za zdravje na mnenje Zakonodajno-pravne službe z
               dne 17. 6. 2015 in mnenjem Komisije Državnega sveta za socialno varstvo, delo,
               zdravstvo in invalide z dne 22. 6. 2015.</p>
               <p>Predstavnica predlagatelja, državna sekretarka na Ministrstvu za zdravje Nina Pirnat
               je v dopolnilni obrazložitvi prestavila poglavitne rešitve predloga zakona in navedla
               glavne razloge za nov sistemski zakon.</p>
               <p>Predstavnik Zakonodajno-pravne službe dr. Samo Divjak je poudaril, da je bilo na
               pripombe ZPS podano pisno mnenje Ministrstva za zdravje. Opozoril je, da predlagatelj
               zakona kot glavni razlog za sprejem zakona navaja sprejeto Direktivo 2010/45/EU
               Evropskega parlamenta in Sveta o standardih kakovosti in varnosti človeških organov,
               namenjenih za presaditev, ki državam članicam nalaga uskladitev nacionalne zakonodaje
               z evropskimi pravnimi predpisi do 27. 8. 2012, in izvedbeno Direktive Evropske
               komisije 2012/25 o postopkih za pošiljanje informacij pri izmenjavi človeških organov
               za presaditev med državami članicami, ki jo morajo države članice implementirati v
               nacionalno zakonodajo do 10. 4. 2014, in da sta oba navedena roka že potekla.</p>
               <p>Konkretne pripombe k posameznim členom so bile upoštevane v amandmajih koalicijskih
               poslanskih skupin.</p>
               <p>Predstavnik Komisije Državnega sveta za socialno varstvo, delo, zdravstvo in invalide
               mag. Stevo Ščavničar je poudaril, da komisija predlog zakona podpira.</p>
               <p>V razpravi je bilo izpostavljeno vprašanje, ali se je predlagatelj zakona usklajeval
               tudi s Komisijo za medicinsko etiko, predvsem na področju delov telesa mrtvega
               splavljenega zarodka. Slovenija je podpisnica Oviedske konvencije, konvencije o
               človekovih pravicah na področju biomedicine, in njenega dodatnega protokola o
               presaditvi človeških organov, ki pa je zaobšel pravice zarodka, saj protokol ne velja
               za organe in tkiva zarodkov in plodov. Iz etičnih razlogov naj ne bi bilo dovoljeno
               odvzeti delov telesa mrtvega splavljenega zarodka v primeru dovoljene prekinitve
               nosečnosti. Glede na to, da je v Sloveniji evtanazija prepovedana, je dodatno
               urejanje prepovedi presaditve organov od evtanaziranih oseb nepotrebno. Slovenija
               transplant se je že v začetku sodelovanja z Eurotransplantom dogovoril, da organov
               evtanaziranih darovalcev ne sprejema, zato teh organov Sloveniji niti ne ponuja.</p>
               <p>K predlogu zakona so v poslovniško določenem roku vložile amandmaje poslanske skupine
               koalicije, Združene levice in NSi. Odbor je sprejel amandmaje koalicijskih poslanskih
               skupin ter odbor ni sprejel amandmajev poslanskih skupin Združene levice in NSi.</p>
               <p>Odbor je v skladu s 128. členom Poslovnika Državnega zbora glasoval o vseh členih
               predloga zakona in jih sprejel. Glede na sprejete amandmaje je na podlagi prvega
               odstavka 133. člena Poslovnika Državnega zbora pripravljeno besedilo dopolnjenega
               predloga zakona, v katerega so vključeni sprejeti amandmaji. Dopolnjen predlog zakona
               je sestavni del tega poročila.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Ker je zbor na 8. seji opravil splošno razpravo o predlogu zakona, predstavitev
               stališč poslanskih skupin ni mogoča.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona.</p>
               <p>Glasovanje o predlogu zakona bomo v skladu s časovnim potekom seje zbora opravili
               jutri, 15. 7. 2015, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>27. TOČKO DNEVNEGA REDA, to je NA OBRAVNAVO PREDLOGA RESOLUCIJE O
                  NACIONALNEM PROGRAMU O PREHRANI IN TELESNI DEJAVNOSTI ZA ZDRAVJE 2015–2020.</title>
               </p>
               <p>Predlog resolucije je v obravnavo Državnemu zboru predložila Vlada. Za dopolnilno
               obrazložitev predloga resolucije dajem besedo predstavnici Vlade gospe Mariji Milojki
               Koral Celarc, ministrici za zdravje.</p>
            </sp>
            <sp who="SDZ7:KolarCelarcMarijaMilojka">

               <speaker>MARIJA MILOJKA KOLAR CELARC:</speaker>

               <p>Še enkrat hvala za besedo. Lepo pozdravljeni!</p>
               <p>To pot je pred vami Resolucija o Nacionalnem programu o prehrani in telesni
               dejavnosti za zdravje za obdobje 2015–2025, s katero želimo izboljšati prehranske
               navade in večjo telesno dejavnost prebivalcev v Republiki Sloveniji. Na navedenem
               področju je bilo v Sloveniji že do sedaj narejenega veliko, tako na področju zdravega
               prehranjevanja v šolskem okolju, uvajanja preventivnih programov in pristopov znotraj
               zdravstvenega sistema kot tudi pri osveščanju prebivalcev v zvezi z zdravo in
               uravnoteženo prehrano. Kljub temu pa ugotavljamo, da je v porastu debelost, kronične
               bolezni, ki preraščajo na žalost že v pravo epidemijo. Dokazano je, da bi jih lahko
               bolje preprečevali z zdravim načinom življenja, prehranjevanjem in več gibanja. Za
               obvladovanje teh bolezni je potreben celosten pristop in organiziran tako države kot
               vseh drugih deležnikov. K temu nas silijo tudi spremembe v okolju, ki so vidne na
               vsakem koraku. Nezdrava ponudba hrane prevladuje nad zdravo in oglaševanje hrane z
               veliko vsebnostjo sladkorja, soli, maščob je zelo agresivno, prisotna pa je tudi
               večja telesna nedejavnost. Velika raznovrstnost ponudbe hrane ob pomanjkanju časa
               pomeni težjo izbiro, ki zahteva dobro osveščenega potrošnika. Tako energijsko
               preobilna hrana in vedno več vsakodnevnega sedenja posledično vplivata na nezadostno
               količino vsakodnevne telesne dejavnosti in pojav debelosti. Posebej zaskrbljujoče je
               to za otroke in mladostnike.</p>
               <p>Razlogov za ukrepanje je torej več kot dovolj in vesela sem, da smo skupaj z ostalimi
               ministrstvi pripravili celovito Resolucijo o nacionalnem programu. Ta predstavlja
               strateški in celovit okvir, s katerim želimo izboljšati prehranske navade, povečati
               telesno aktivnost od najzgodnejšega obdobja življenja do pozne starosti. Opredeljene
               ima konkretne in merljive cilje, ki jih želimo doseči in s tem zaustaviti in obrniti
               trend naraščanja telesne teže prebivalcev, vplivati na manjšo pojavnost kroničnih
               nalezljivih bolezni in s tem posledično tudi na vzdržnost zdravstvenega sistema.</p>
               <p>Mogoče nekaj podatkov o tem. Na ravni EU kažejo podatki, da predstavljajo stroški
               bolezni, povezanih z debelostjo, približno 7 % vseh sredstev izdatkov, potrebnih za
               zdravstveno oskrbo, kar znese na nivoju evropskih držav približno sto milijard evrov,
               ob tem pa niso niti vključeni posredni stroški, ki se nanašajo na slabšo
               produktivnost zaradi zdravstvenih težav in prezgodnje smrti. V Sloveniji ocenjujemo,
               da neposredni stroški zdravstvene oskrbe zgolj sladkorne bolezni, ki jo ima približno
               7 % ljudi, znašajo najmanj 114,3 milijona evrov letno, kar je skoraj 5 % vseh
               sredstev, ki jih ima na voljo naša zdravstvena blagajna. V primeru, da ne bomo
               učinkovito ukrepali, se bo število obolelih vsako leto povečalo približno za 3 %. Naj
               dodam tudi podatek, da se je lani v primerjavi z letom 2010 poraba zdravil za
               srčno-žilne bolezni povečala za 5,2 %. Letni pa so izdatki zdravstvene blagajne tako
               znašali zato čez 80 milijonov evrov.</p>
               <p>Zato si bo Ministrstvo za zdravje prizadevalo, da nacionalni program in v njem
               zapisani ukrepi ne bodo ostali mrtva točka na papirju, ampak da bodo zaživeli v
               celoti. Kot ministrica za zdravje si bom prizadevala za dodatna finančna sredstva,
               saj vemo, da je preventivno delovanje in vlaganje v zdrav življenjski slog najboljša
               in najbolj učinkovita dolgoročna naložba, ki se nam bo povrnila.</p>
               <p>Zato bomo s sprejemom te resolucije postavili podlago za sistematično ukrepanje za
               zaustavitev trenda naraščanja prekomerne telesne teže, zmanjšanja pojavnosti
               kroničnih bolezni in s tem posledično tudi zmanjševanja stroškov zdravstva.
               Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Predlog resolucije je v obravnaval Odbor za zdravstvo kot matično delovno telo.</p>
               <p>Za predstavitev poročila odbora dajem besedo predsedniku Tomažu Gantarju,
               izvolite.</p>
            </sp>
            <sp who="SDZ7:GantarTomaž">

               <speaker>TOMAŽ GANTAR (PS DeSUS):</speaker>

               <p>Hvala lepa podpredsednica, spoštovana ministrica, kolegice in kolegi!</p>
               <p>Odbor za zdravstvo je na svoji 6. seji 24. 6. kot matično delovno telo obravnaval
               Predlog resolucije o Nacionalnem programu o prehrani in telesni dejavnosti za zdravje
               2015–2025, ki jo je Državnemu zboru v obravnavo in v sprejem predložila Vlada na
               podlagi 109. člena Poslovnika Državnega zbora.</p>
               <p>Odbor se je seznanil z naslednjim gradivom: predlogom resolucije, objavljenim na
               spletni strani Državnega zbora, mnenjem Zakonodajno-pravne službe in mnenjem
               Državnega sveta Komisije za socialno varstvo, delo, zdravstvo in invalide z dne 22.
               6. 2015.</p>
               <p>Predstavnica predlagatelja, državna sekretarka na Ministrstvu za zdravje gospa Nina
               Pirnat je v dopolnilni obrazložitvi predstavila poglavitne usmeritve predloga
               resolucije in poudarila, da so v resoluciji predlagani številni ukrepi, ki so v
               pristojnosti tudi ostalih ministrstev in organov. V ta namen bo ustanovljena
               medresorska delovna skupina.</p>
               <p>Predstavnica Zakonodajno-pravne službe mag. Saša Bricelj Podgornik je poudarila, da
               vloženi amandmaji koalicijskih poslanskih skupin v veliki meri odpravljajo pripombe,
               izražene v mnenju Zakonodajno-pravne službe. Bo pa v končnem besedilu potrebnih nekaj
               redakcijskih izboljšav.</p>
               <p>Predstavnik Komisije Državnega sveta za socialno varstvo, delo, zdravstvo in invalide
               mag. Stevo Ščavničar je poudaril, da komisija predlog resolucije podpira. Komisija
               tudi predlaga, da naj predlagatelj pri pripravi izvedbenih ciljev vključi čim več
               zainteresirane javnosti. Pri tem so pomembne nevladne organizacije, predvsem pa
               vključevanje vseh predstavnikov socialnih partnerjev. V resoluciji tudi ni dan
               poudarek nujnosti aktivne podpore delodajalcem pri izvajanju posameznih ukrepov.
               Predvsem pa naj se upošteva uresničiti cilj ponudbe in povpraševanja po zdravju
               koristni in lokalno pridelani hrani.</p>
               <p>V razpravi so bili izraženi nekateri kritični pomisleki nad besedilom predloga
               resolucije, in sicer da literatura in viri niso točno navedeni, prav tako tabele,
               seznam kratic ni popoln, iz besedila ni mogoče razbrati kako, kdaj in s katerimi
               evropskimi sredstvi in sredstvi državnega proračuna se bodo predlagani cilji
               realizirali. Nekateri člani odbora so bili mnenja, da so cilji resolucije sicer dobro
               navedeni, da pa je realno življenje drugačno in bo treba vložiti kar nekaj napora, da
               se bodo realizirali. Medresorska delovna komisija bo imela pri usklajevanju in
               koordiniranju vseh operativnih skupin in programov veliko dela.</p>
               <p>V poslovniško določenem roku so poslanske skupine koalicije SMC, Desus in SD vložile
               amandmaje, in sicer k kazalu, uvodu k drugemu poglavju, četrtemu poglavju, petemu
               poglavju, osmemu poglavju, desetemu in enajstemu poglavju. Odbor je glasoval o
               amandmajih in ustreznim poglavjem k tem amandmajem in nato še o ostalih poglavjih
               predloga resolucije in jih sprejel.</p>
               <p>Glede na sprejete amandmaje je pripravljeno besedilo dopolnjenega predloga
               resolucije, v katerega so vključeni vsi sprejeti amandmaji. Dopolnjen predlog
               resolucije je sestavni del poročila. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Nove Slovenije - krščanskih demokratov, zanjo gospod
               Jernej Vrtovec.</p>
            </sp>
            <sp who="SDZ7:VrtovecJernej">

               <speaker>JERNEJ VRTOVEC (PS NSi):</speaker>

               <p>Spoštovane kolegice in kolegi!</p>
               <p>Prvi nacionalni program prehranske politike je sprejel Državni zbor Republike
               Slovenije že pred 10 leti in posledično je pred nami nov predlog resolucije o
               prehrani in telesni dejavnosti za naslednje desetletno obdobje, ki ga bomo v
               Poslanski skupini Nove Slovenije - krščanskih demokratov seveda podprli. Zdravje je
               namreč velika vrednota, zato morajo biti preventivni ukrepi dostopni vsem državljanka
               in vsem državljanom. Vsak posameznik je torej sam odgovoren za zdrav način življenja.
               Ampak, ko se na eni strani pojavlja problem čezmerne telesne mase in debelosti zaradi
               nezdravega prehranjevanja, nezadostne telesne dejavnosti in zasedenosti, je na drugi
               strani pogosta podhranjenost in krhkost med starejšimi, odraslimi in bolniki.
               Nezdravo prehranjevanje in premalo telesne dejavnosti namreč pomembno prispevata k
               bremenu kroničnih nenalezljivih boleznih ter k stroškom zdravstvenih blagajn. Nekaj
               pozitivnih sprememb v populaciji je bilo doseženih s pogostejšim zajtrkovanjem,
               večjim uživanjem olivnega olja in večanju deleža telesnih dejavnih, še posebej med
               ženskami.</p>
               <p>Resolucija je zelo ambiciozen program, ki bo zahteval usklajeno delovanje več
               ministrstev, da bodo cilji, kot so na primer povečanje deleža dojenih otrok,
               povečanje deleža telesno dejavnih, zmanjšanja deleža debelih otrok in odraslih,
               zmanjšanja vnosa soli, sladkih pijač in sladkarij, kot tudi povečan vnos sadja in
               zelenjave, tudi realizirani. Seveda pa je realizacija navedenih ukrepov povezana tudi
               s splošno blaginjo prebivalstva. Gospodarska kriza, brezposelnost in druge stiske, ki
               so prizadele prebivalstvo, so močno povezane s predlaganimi cilji resolucije.
               Kakovostna in ekološko pridelana hrana ni poceni, kar pomeni, da si je ne more v
               Sloveniji privoščiti vsak državljan. Prav tako še vedno veliko zelenjave in sadja
               uvozimo. Zaradi zapletenih postopkov javnega naročanja pa kmetje slovenske pridelke
               težko prodajo oziroma z njimi konkurirajo. Odrasli prebivalci kot razlog za
               nezadostno telesno dejavnost navajajo pomanjkanje tako denarja kot tudi časa.
               Hitrejši tempo in več dejavnosti, ki jih je treba uskladiti, predstavljata vedno
               večji izziv.</p>
               <p>Predlog resolucije v Novi Sloveniji dojemamo kot ponovni napor, da spet storimo en
               korak v prizadevanjih za zdravje prebivalstva z željo, da bi čim več državljank in
               državljanov imelo zdravega duha v zdravem telesu. Resolucijo bomo torej podprli.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Poslanska skupina Stranke modernega centra, zanjo gospa Irena Grošelj
               Košnik.</p>
            </sp>
            <sp who="SDZ7:GrošeljKošnikIrena">

               <speaker>IRENA GROŠELJ KOŠNIK (PS SMC):</speaker>

               <p>Spoštovana podpredsednica, spoštovani člani ministrstva, kolegice, kolegi!</p>
               <p>V Poslanski skupini Modernega centra bomo Predlog resolucije o Nacionalnem programu o
               prehrani in telesni dejavnosti za zdravje v obdobju 2015–2025 podprli. Menimo, da
               predlog resolucije predvideva celostni pristop k izboljšanju prehranskih in gibalnih
               navad državljanov, vključujoč vse starostne skupine.</p>
               <p>Ukrepi so usmerjeni v številne dolgoročne oziroma strateške cilje na področju
               prehrane in telesne dejavnosti. To je zmanjševanje deleža prebivalstva s čezmerno
               telesno maso, povečanje deleža telesno dejavnih prebivalcev, povečanje uživanja
               uravnotežene zdrave hrane, to je zelenjava, sadje, ribe, polnozrnata živila,
               zmanjšati vnos nasičenih maščob, sladkorja, soli ter uvesti številna druga
               priporočila in smernice z mednarodno strokovno veljavo na področju zdravega načina
               življenja. Na ta način se oblikujejo sistemske smernice in vzvodi s ciljem, da se v
               Sloveniji zaustavi trend naraščanja telesne mase prebivalcev in s tem povezano višjo
               stopnjo pojavnosti kroničnih bolezni, ki so posledica nezdravega načina življenja.
               Prav tako so v predlogu predvideni ukrepi za zmanjševanje razlik med različnimi
               družbenimi skupinami, ki so glede na svojo ekonomsko-socialni status različno
               podvrženi zdravstvenim težavam, ki nastajajo zaradi nepravilnega prehranjevanja in
               pomanjkanja telesne dejavnosti.</p>
               <p>Pomemben doprinos predlaganega nacionalnega programa predstavlja povezovanje in
               uskladitev številnih resorjev, ki predlog podpirajo in na ta način odpirajo nove
               priložnosti sodelovanja na področjih, kot so začasni ukrepi kmetijske politike,
               ukrepi, usmerjeni v trajnostni razvoj in trajnostno mobilnost, ukrepi, ki jih določa
               nacionalni program športa, ukrepi za razvoj turizma in drugi.</p>
               <p>V skladu s smernicami, ki jih uvaja Predlog resolucije o Nacionalnem programu o
               prehrani in telesni dejavnosti za zdravje, si želimo, da bomo leta 2025 zdrava,
               dolgoživa in telesno aktivna družba. Zato bomo v Poslanski skupini SMC predlog
               resolucije seveda podprli. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Poslanska skupina Slovenske demokratske stranke, zanjo gospa Jelka
               Godec.</p>
            </sp>
            <sp who="SDZ7:GodecJelka">

               <speaker>JELKA GODEC (PS SDS):</speaker>

               <p>Hvala za besedo.</p>
               <p>Nacionalni program o prehrani in telesni dejavnosti za obdobje 2015-2020 opredeljuje
               ključne izzive, vizije in namene na področju prehrane in telesne dejavnosti v vseh
               življenjskih obdobjih. V Sloveniji so bili v preteklosti oblikovani že in tudi
               sprejeti različni dokumenti, ki so opredeljevali strategije za zmanjševanje kroničnih
               bolezni zaradi neprimerne prehrane in slabe telesne aktivnosti. S smernicami zdravega
               prehranjevanja v vzgojno-izobraževalnih zavodih smo v vrtcih in šolah dosegli zdrave
               in uravnotežene obroke. Podobno je bilo narejeno na področju prehrane študentov.
               Različne spodbude za izboljšanje prehranjevalnih navad in povečanje telesne
               aktivnosti so bile namenjene tudi za odrasle in starejše v tretjem življenjskem
               obdobju.</p>
               <p>Nacionalni program o prehrani in telesni dejavnosti, ki ga imamo danes pred sabo, je
               torej logično nadaljevanje dosedanjih resolucij in smernic na tem področju. Vodilo
               sedanjega nacionalnega programa je vseživljenjski pristop, s katerim se želi v vseh
               življenjskih obdobjih opolnomočiti posameznika in mu s ključnimi mehanizmi olajšati
               odločitve in izbiro za zdravo prehranjevanje in redno telesno dejavnost. Strinjamo
               se, da mora biti zdrav življenjski slog, vključno z zdravim prehranjevanjem in
               telesno dejavnostjo, za krepitev zdravja dostopen in dosegljiv, ne glede na
               družbenoekonomski status, spol ali starost. Dosedanje strategije in izvajanja so
               pripomogli, da se stanje na področju srčno-žilnih bolezni pri nas izboljšuje. Se pa
               napoveduje porast obolelih s sladkorno boleznijo za 3 % letno, slabša pa se tudi
               stanje pojavnosti raka, saj v zadnjem desetletju beležimo rast za 40 % pri moških in
               30 % pri ženskah. Zato upamo, da bo novi nacionalni program omogočal izboljšave na
               področju bolezni srca in ožilja in drugih bolezni, ki so povezane z vplivom prehrane
               in telesne aktivnosti, in da bo tudi pri tem v popolnosti delovalo medresorsko
               usklajevanje oziroma da se bo Ministrstvo za zdravje uskladilo tudi z ostalimi
               ministrstvi. Le tako bo mogoče doseči cilje vseh, v nacionalnem programu zapisanih
               prednostnih področij. Pri tem pa se ravna po načelih: zdravje v vse politike,
               dostopnost in dosegljivost, zmanjšanje neenakosti v zdravju, etičnost – če naštejem
               samo najpomembnejša načela.</p>
               <p>V nacionalnem programu prehrane in telesni dejavnosti 2015–2025 so po posameznih
               področjih opredeljeni tudi cilji in ukrepi, ni pa kazalnikov, ki bi opredeljevali
               uspešnost izvajanja programa. Tudi ukrepi so po našem mnenju napisani bolj splošno, z
               besedami kot <q>"uvedba"</q>, <q>"zagotavljanje"</q>, <q>"pregled"</q> in tako naprej, nikjer pa ni bolj
               specifično zapisano, kako bomo ukrepe izvajali. Veliko je tudi rezultatov v smislu
               izdelave brošur in tiskanega materiala, menimo pa, da bi morali to preseči, saj so
               prejšnje resolucije opredeljevale določene brošure, tiskane materiale in takšen način
               promocije zdravega načina življenja. Mogoče bi morali stopiti korak naprej s
               konkretnimi izvedbami, z večjo podporo ali pa nadaljnjo podporo športnim razredom –
               pri tem ne govorim za športne razrede, kjer so vpisani res vrhunski športniki, ampak
               tiste razrede v osnovnih šolah, kjer se spodbuja večja telesna aktivnost tako v
               vrtcih kot osnovnih šolah in v tretjem življenjskem obdobju.</p>
               <p>V Slovenski demokratski stranki Nacionalnemu programu o prehrani in telesni
               dejavnosti 2015–2025 ne bomo nasprotovali, je pa treba omeniti, da je bil nacionalni
               program, predlagan v Državni zbor, zelo slabo napisan, saj je doživel veliko kritik
               oziroma veliko popravkov s strani Zakonodajno-pravne službe. Tudi na odboru so se
               pojavljale različne pripombe na predlog. Zahtevan je bil velik obseg popravkov, kar
               smo tudi doživeli, zato imamo po obravnavi na matičnem odboru dopolnjeno in
               popravljeno resolucijo. Finančna opredelitev nacionalnega programa je ohlapna, pri
               določenih dejavnostih niti ni definiranih vseh sredstev. Celo več; sredstva, vsaj po
               navedbah resolucije, za določene zadeve niso zagotovljena, saj je zapisano, da
               dosedanja sredstva ne zadoščajo za ambiciozen načrt. Upamo le, da bo nacionalni
               program o prehrani in telesni dejavnosti doživel vse tiste cilje, ki so zapisani v
               resoluciji.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospa
               Marija Antonija Kovačič.</p>
            </sp>
            <sp who="SDZ7:KovačičMarijaAntonija">

               <speaker>MARIJA ANTONIJA KOVAČIČ (PS DeSUS):</speaker>

               <p>Spoštovana podpredsednica, spoštovana ministrica in njena ekipa! Lep pozdrav
               poslankam in poslancem!</p>
               <p>S Predlogom resolucije o Nacionalnem programu o prehrani in telesni dejavnosti želi
               predlagatelj na podlagi določitve desetih prednostnih področij doseči strateške
               cilje, ki se vežejo na zmanjšanje deleža prebivalcev s čezmerno telesno težo, telesno
               nedejavnih, podhranjenih in funkcionalno manj zmožnih starejših in bolnikov,
               zmanjšanje vnosa nečistih maščob, sladkorja in soli. Hkrati pa želi povečati delež
               tistih, ki redno zajtrkujejo, uživajo sadje in zelenjavo ter delež dojenih otrok.
               Vsesplošno znano dejstvo je, da sta zdravo prehranjevanje in redna telesna dejavnost
               med ključnimi dejavniki varovanja in krepitve zdravje in prispevata k večji kakovosti
               življenja. Med odraščanjem zagotavljata optimalno rast in razvoj, izboljšujeta
               počutje in delovno storilnost pri odraslih ter prispevata k aktivnemu in zdravemu
               staranju. Tega se zaveda tudi Svetovna zdravstvena organizacija, ki prehrano in
               telesno dejavnost uvršča med prednostne teme. Tudi vsa Evropska unija se ukvarja s to
               problematiko, saj bomo le z učinkovitim ukrepi za krepitev in ohranjanje zdravja
               lahko bolje obvladovali breme kroničnih bolezni v dolgo živi družbi.</p>
               <p>Ministrstvo za zdravje ocenjuje, da v Sloveniji neposredni stroški zdravstvene oskrbe
               zgolj sladkorne bolezni, ki jo ima približno 7 % ljudi v Sloveniji, znašajo najmanj
               114,3 milijone evrov letno. Če ne bomo učinkovito ukrepali, se bo število obolelih
               vsako leto povečalo za približno 3 %. Razveseljivo pa je, da se vedno več ljudi
               zaveda pomembnosti zdravega načina prehranjevanja in primerne količine telesne
               aktivnosti za ohranjanje tako telesnega kot tudi duševnega zdravja. To nam lahko pove
               že bežen pogled na slovenske ulice, parke in gozdove, saj vedno več ljudi teče,
               kolesari oziroma so na kak drug način fizično aktivni. Kljub temu pa obstaja druga
               skrajnost, torej ljudje, ki se zdravega načina življenja ne poslužujejo, saj mnogi za
               to nimajo pravih informacij in spodbud iz okolice. Obenem pa moramo pošteno priznati,
               da sta šport in zdrava prehrana postala precej draga, kar pomeni, da si marsikdo
               zdrave prehrane in prehrambenih dodatkov zaradi visokih cen ne more privoščiti. To je
               bilo lepo vidno tudi takrat, ko smo se pogovarjali o možnostih uvedbe davka na sladke
               pijače, ko je bil eden od argumentov nasprotnikov davka na sladke pijače tudi ta, da
               bi s tem prizadeli socialno šibkejše, ki večinoma prav zaradi omenjenih finančnih
               možnosti posegajo po nezdravi hrani in pijači.</p>
               <p>Na eni strani se srečujemo s problemom čezmerne telesne mase in debelosti zaradi
               nezdravega prehranjevanja, nezadostne telesne dejavnosti, na drugi strani pa smo
               pogosto priča podhranjenosti in krhkosti med starejšimi odraslimi in bolniki, ki
               posledično pomenita večje število hospitalizacij. To pomeni, da moramo k zdravemu
               načinu življenja spodbujati ne samo mlade, temveč tudi starejše, njim je treba
               ponuditi vse možnosti, da bomo ohranili svoje zdravje in vitalnost za starost. Vodilo
               nacionalnega programa o prehrani in telesni dejavnosti za zdravje do leta 2025,
               katerega pripravo v sodelovanju z več resorji koordinira Ministrstvo za zdravje, je
               vseživljenjski pristop, s katerim želimo predlagati v vseh življenjskih obdobjih in
               pomagati posameznikom.</p>
               <p>V poslanski skupini bomo resolucijo podprli. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Bojana Muršič bo predstavila stališče Poslanske skupine Socialnih demokratov.
               Izvolite.</p>
            </sp>
            <sp who="SDZ7:MuršičBojana">

               <speaker>MAG. BOJANA MURŠIČ (PS SD):</speaker>

               <p>Hvala lepa, predsedujoči, za besedo. Spoštovana ministrica in njen tim, kolegice in
               kolegi!</p>
               <p>Vizija nove resolucije o Nacionalnem programu o prehrani in telesni dejavnosti za
               zdravje za naslednje desetletje je, ustvariti pogoje in oblikovati okolje, ki bo
               omogočalo izboljšanje prehranjevalnih in gibalnih navad naših prebivalcev, obrnilo
               trend naraščanja debelosti in znižalo pojavnost kroničnih nenalezljivih bolezni.</p>
               <p>Ukrepi, ki jih resolucija predvideva, gredo v smeri podpore vzdržnosti zdravstvene
               blagajne ter ustvarjanju pogojev za enake možnosti za zdravje. Še posebej pomembno je
               izpostaviti, da resolucija v veliki meri upošteva tudi potrebe ranljivih skupin
               prebivalstva, saj so cilji zastavljeni na način, da upoštevajo različni socialni
               status posameznika, ki naj bi mu zastavljeni ukrepi koristili.</p>
               <p>Poseben poudarek daje tudi lokalni trajnostni oskrbi in samooskrbi, v čemer Socialni
               demokrati vidimo odlično priložnost, ki bo imela multiplikativen učinek, dostop do
               zdrave, lokalno pridelane hrane, dvig produktivnosti slovenskega kmetijstva in
               gospodarstva, priložnosti za nova delovna mesta in več zaposlovanja, razvoj
               socialnega podjetništva in drugih družbeno odgovornih praks. Slovenija trenutno z
               domačo pridelavo ne pokriva svojih potreb po kmetijsko-živilskih proizvodih, zato je
               zagotavljanje prehranske varnosti pomembno strateško in politično vprašanje.</p>
               <p>Socialni demokrati že dalj časa opozarjamo na pomen lokalno pridelane hrane in
               zagotovitve povečanja samooskrbe, kar smo izrazili tudi v mandatu naše vlade s
               sprejeto Resolucijo o strateških usmeritvah razvoja slovenskega kmetijstva in
               živilstva Zagotovimo si hrano za jutri, ki je položila trdne temelje za naprej. V
               zadnjih letih je opaziti, da slovenski potrošnik vse bolj spoznava pomen doma
               pridelane hrane in po njej tudi posega. Ko bo dokončno užival samo doma pridelano
               hrano, bo cenjen tudi slovenski kmet. Od tega pa bodo imeli koristi vsi v proizvodni
               verigi, med drugim tudi država.</p>
               <p>Za Socialne demokrate so za kakovostno življenje vseh ljudi ključne dobrine, ki
               morajo biti varovane kot javno dobro, dostopno vsem. Javno šolstvo, zdravstvo,
               socialno varstvo, kultura, športna in tehnična-kultura tvorijo hrbtenico slovenskega
               naroda, narod je razvil te funkcije zato, da bo na solidaren način skrbel za blaginjo
               vseh posameznic in posameznikov. Slovenija je država družbene solidarnosti,
               zdravstveni sistem mora biti v službi zagotavljanja zdravja vseh posameznic in
               posameznikov v vseh sestavinah od fizičnega do psihičnega in socialnega zdravja.
               Preventivno zdravstvo je zato še kako pomembno. Človekovo zdravje je ključni pogoj,
               da lahko enakopravno z drugimi vstopa v družbene procese, pridobiva znanje in z njim
               nastopa na trgu dela in v družbenih procesih.</p>
               <p>Socialni demokrati smo zagovorniki nove politike do človekovega telesa in duha,
               politike, usmerjene v celovito zadovoljevanje človekovih potreb kot biološkega bitja
               s poudarkom na individualni odgovornosti za osebno zdravje, vendar s širokim in
               razvejanim javnim sistemom zdravstvenega varstva, ki bo zagotavljal enake možnosti in
               dostopnost do kakovostnih zdravstvenih storitev. Izboljšanje zdravja ljudi je
               določeno s porazdelitvijo ekonomske blaginje v družbi, z razvojem družbeno podpornih
               funkcij ter investicij v ljudi, s stopnjo razvitosti socialne pomoči, ki je na voljo
               v družbi, s stopnjo medsebojnega spoštovanja in enakosti med ljudmi, s stopnjo stresa
               na delovnem mestu in doma, z varnostjo delovnega in naravnega okolja, v katerem
               ljudje živijo. Tudi številni individualni faktorji posameznikovega zdravstvenega
               tveganja, kot so kajenje, zloraba alkohola ali drog, so socialno pogojeni. Zato se
               Socialni demokrati zavzemamo za povečanje enakosti porazdelitve dohodka v družbi in s
               tem za zmanjšanje razlik v zdravju ljudi, življenjskem standardu in kakovosti
               življenja ljudi iz različnih socialnih skupin. Zavzemamo se za enako dostopnost od
               vseh virov, ki lahko pomagajo ohraniti, podpirati in obnoviti zdravje ljudi.</p>
               <p>Socialni demokrati se bomo še naprej zavzemali za financiranje zdravstva glede na
               premoženjske sposobnosti posameznikov v družbi ter za porazdelitev zdravstvenih
               storitev glede na zdravstvene potrebe ljudi. Poudarjamo, da je odgovornost za
               človekovo zdravje tudi odgovornost vsakega izmed nas. Zato spodbujamo zdrav način
               življenja, prehrane, gibanja, ravnovesja v človekovem telesnem in mentalnem razvoju.
               Odločitev za zdravje je do določene mere tudi posameznikova svobodna odločitev.</p>
               <p>Socialni demokrati bomo predlagano resolucijo o Nacionalnem programu o prehrani in
               telesni dejavnosti podprli.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Matjaž Hanžek bo predstavil stališče Poslanske skupine Združena levica.
               Izvolite.</p>
            </sp>
            <sp who="SDZ7:HanžekMatjaž">

               <speaker>MATJAŽ HANŽEK (PS ZL):</speaker>

               <p>Hvala lepa, predsedujoči podpredsednik, pozdravljena ministrica!</p>
               <p>Resolucija o Nacionalnem programu o prehrani in telesni dejavnosti za zdravje, s
               katero se skuša vplivati na zdravje prebivalstva skozi prehranjevalne navade in
               rekreacijo, je spodbudna za zdravje prebivalstva, predvsem pa za kmetijstvo.
               Predlagano besedilo obdeluje povezavo med prehrano in telesno aktivnostjo z zdravjem
               ljudi, opredeljuje cilje in namene, način izvajanja pa tudi finančne vire. Ob tem ne
               pozabi na to, da je za uspeh takšne akcije potreben celosten pristop, zadostna
               prepletenost različnih sektorjev države in njihova medsebojna povezanost, ne pozabi
               na etičnost takega delovanja, predvsem pa se zaveda potrebe zmanjšanja neenakosti v
               zdravju med različnimi družbenimi skupinami. Vse to pa naj bi bilo namenjeno predvsem
               boljšemu zdravju in s tem večji blaginji ljudi.</p>
               <p>V Združeni levici smo prepričani, da je lokalno predelana zdrava ekološka hrana
               pomembna za razvoj Slovenije, ne le zaradi njenega vpliva na zdravje, ampak
               predstavlja tudi enega izmed razvojnih potencialov kmetijstva in gospodarstva sploh.
               Ob še relativno neonesnaženi naravi in majhnih, razdrobljenih kmetijah, kmetijskih
               površin, nizki stopnji prehranske samozadostnosti predstavlja tudi nov vir
               zaposlitve. Ekološko kmetovanje je sinonim za visoko kakovostno in varno hrano z
               bogato prehransko vrednostjo in visoko vsebnostjo vitaminov, mineralov in
               antioksidantov. Povpraševanje po ekološki predelanih živilih narašča za 10 % na leto,
               vendar je stopnja nacionalne samooskrbe z njimi porazna. Ne nazadnje ima ekološko
               kmetovanje v primerjavi s konvencionalnim precej nižji ogljični odtis.</p>
               <p>Resolucija govori tudi o krivdi soli, sladkorja, masti itn., kar pa je stvar,
               rezultat revščine. Je pa resolucija preveč ambiciozna pri tem, ko obljublja boljše
               zdravje kot rezultat bolj zdravega prehranjevanja. O tem predvsem poskuša zbujati
               slabo vest pri posameznikih zaradi individualnega nezdravega načina življenja.
               Zdravje ljudi je sicer delno odvisno od njihove prehrane in gibalnih navad, mnogo
               bolj pa nanje vplivajo družbenoekonomsko okolje, ki jim ga vsiljuje oblast.
               Nezaposlenost, strah pred nezaposlenostjo, revščina, težki delovni pogoji,
               šikaniranje na delovnem mestu, misel, kako bo posameznik s plačo preživel mesec in
               podobni vzgojni ukrepi neoliberalnega kapitalizma mnogo bolj usodno vplivajo na
               zdravje zaposlenih in nezaposlenih. To dokazuje vse slovenske in svetovne študije.
               Pomembnejši vzrok slabega zdravje je psihosocialni stres kot posledica neoliberalnega
               kapitalizma in strahu pred preživetjem. Poudarjanje slabega življenjskega sloga kot
               krivca za slabo zdravstveno stanje posameznika je le izmikanje odgovornosti države za
               napačno razvojno politiko in spodbujanje slabe vesti posameznika.</p>
               <p>Resolucija, ki odpira le dva vidika zdravja, je namreč utemeljena na zelo zastarelem
               razumevanju zdravja. Najprej zato, ker je utemeljena na biomedicinskem pojmovanju
               zdravja, ki poudarja zlasti telesne, fizične karakteristike, medtem ko druge
               dejavnike zdravja, predvsem socialne, ki bistveno določajo zdravje družbe, podcenjuje
               – ne govorim, da o njih ne govori. Resolucija ne izhaja iz celostnega razumevanja
               zdravja, ki ga je že v 90. letih definirala Svetovna zdravstvena organizacija. Ta se
               bliža konceptu človekove blaginje oziroma kakovosti življenja, ki uveljavlja tudi
               odgovornost države za oblikovanje zdravju naklonjenih okolij, medtem ko resolucija
               pretirano poudarja zastarelo prepričanje, da je posameznik sam odgovoren za svoje
               odločitve, kakšno hrano daje v usta in koliko na teden telovadi. Njen manem je
               drugod.</p>
               <p>Resolucija boječe omenja tudi vprašanje neenakosti. Ravno tukaj vidimo v Združeni
               levici največjo oviro za zdravo družbo. Vedno več ljudi se zaradi revščine dnevno
               ukvarja z vprašanjem, kako si sploh zagotoviti zadostno količino prehrane in o
               kakovosti sploh ne razmišlja, kaj šele, da bi kupovali dražjo, ekološko pridelano
               hrano, svojo telesno aktivnost pa usmerjajo v iskanje kakršnekoli zaposlitve.</p>
               <p>Združena levica pozdravlja to resolucijo, obenem pa poudarja, da se mora vlada in vsa
               ministrstva bolj usmeriti v preprečevanje revščine, neenakosti in izključenosti, saj
               bo s tem storila mnogo več za zdravje državljanov. To pa niso fiskalno pravilo,
               dohodninski odpustki najbogatejšim, povečevanje denarja za Nato in podobni nesocialni
               ukrepi. Hvala lepa.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Končali smo s predstavitvijo stališč poslanskih skupin. Amandmaji k dopolnjenemu
               predlogu resolucije niso bili vloženi.</p>
               <p>Glasovanje o predlogu resolucije v celoti bomo v skladu s časovnim potekom seje zbora
               opravili jutri, 15. 7. 2015, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>18. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O PREVOZU NEVARNEGA BLAGA v okviru rednega postopka.</title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo ministru za infrastrukturo,
               dr. Petru Gašperšiču. Izvolite.</p>
            </sp>
            <sp who="SDZ7:GašperšičPeter">

               <speaker>DR. PETER GAŠPERŠIČ:</speaker>

               <p>Spoštovana predsedujoča, spoštovane poslanke in poslanci!</p>
               <p>Predlog zakona vsebuje predvsem spremembe, ki so potrebne zaradi uskladitve Zakona o
               prevozu nevarnega blaga s spremembami mednarodnih predpisov na tem področju, in sicer
               v delu, ki se nanašajo na imenovanje varnostnih svetovalcev in zavarovanje tovora
               proti premikanju ter izpolnjevanje pogojev pooblaščenih organizacij za preglede vozil
               za prevoz nevarnega blaga. Zaradi navedenega je potrebna sprememba zakona.</p>
               <p>Zakon tudi določa, da se pooblaščene organizacije za preglede vozil in usposabljanje
               voznikov izberejo na javnem razpisu. V besedilu zakona se ureja pristojnost za
               področje radioaktivnih snovi ter navaja splošno poimenovanje organov, pristojnih za
               določena področja. Poleg navedenega pa predlog vsebuje še spremembe, povezane z
               nadzorom spoštovanja določb zakona, s tem se tudi zagotavlja ustrezna učinkovitost
               izvajanja zakona. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Predlog zakona je obravnaval Obor za infrastrukturo, okolje in prostor kot matično
               delovno telo.</p>
               <p>Za predstavitev poročila odbora dajem besedo predsedniku dr. Igorju Zorčiču,
               izvolite.</p>
            </sp>
            <sp who="SDZ7:ZorčičIgor">

               <speaker>IGOR ZORČIČ (PS SMC):</speaker>

               <p>Spoštovana podpredsednica, hvala za besedo. Spoštovani minister, spoštovani
               kolegi!</p>
               <p>Obor za infrastrukturo, okolje in prostor je na 10. seji dne 24. 6. 2015 kot matično
               delovno telo obravnaval Predlog zakona o spremembah in dopolnitvah Zakona o prevozu
               nevarnega blaga, ki ga je Državnemu zboru v obravnavo po rednem postopku predložila
               Vlada.</p>
               <p>Na seji odbora so sodelovali predstavniki Ministrstva za infrastrukturo, Komisije
               Državnega sveta za lokalno samoupravo in regionalni razvoj in Zakonodajno-pravne
               službe. V poslovniškem roku so bili vloženi amandmaji poslanskih skupin SMC, Desus in
               SD.</p>
               <p>V dopolnilni obrazložitvi je v imenu predlagatelja državni sekretar na Ministrstvu za
               infrastrukturo gospod Grebenšek poudaril, da so cilji in poglavitne rešitve predloga
               zakona uskladiti besedilo zakona s spremembami mednarodnih predpisov, ki urejajo
               prevoz nevarnega blaga, predpisati, da se pooblaščena organizacija za preglede vozil
               in usposabljanje voznikov določene na javnem razpisu, navesti splošno poimenovanje
               organov, pristojnih za določeno področje, ter povečati učinkovitost izvajanja zakona
               in zagotoviti ustrezen nadzor.</p>
               <p>Predstavnica Zakonodajno-pravne službe je izpostavila, da je večina pripomb v
               pretežni meri upoštevana v vloženih amandmajih koalicijskih poslanskih skupin, k
               ostalim pa je predlagatelj podal ustrezna dodatna pojasnila.</p>
               <p>Predsednik Komisije Državnega sveta za lokalno samoupravo in regionalni razvoj gospod
               Verbič je poudaril, da komisija predlog zakona podpira.</p>
               <p>Odbor je sprejel amandmaje poslanskih skupin SMC, Desus in SD, v skladu s 128. členom
               Poslovnika Državnega zbora pa glasoval o vseh členih predloga zakona skupaj in jih
               sprejel. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Stranke modernega centra, zanjo ponovno gospod Igor
               Zorčič.</p>
            </sp>
            <sp who="SDZ7:ZorčičIgor">

               <speaker>IGOR ZORČIČ (PS SMC):</speaker>

               <p>Hvala še enkrat.</p>
               <p>Namen Predloga zakona o spremembah in dopolnitvah Zakona o prevozu nevarnega blaga je
               implementacija mednarodnih predpisov, predvsem Evropskega sporazuma o mednarodnem
               cestnem prevozu nevarnega blaga, s katerim se ureja prevoz nevarnega blaga.</p>
               <p>Predlog zakona ureja obveznosti udeležencev pri prevozu nevarnega blaga, med
               dolžnostmi voznika je določeno dodatno zavarovanje tovora proti premikanju, ki je
               pomembno za zmanjševanje posledic nesreč, in imenovanje varnostnega svetovalca za
               prevoz nevarnega blaga. V zakon se z novelo vnašajo novosti tudi delu, ki se nanaša
               na imenovanje varnostnih svetovalcev, saj se v skladu z evropskim sporazumom in v
               skladu z Zakonom o organizaciji in financiranje vzgoje in izobraževanja ureja
               strokovno usposabljanje svetovalcev za nacionalno poklicno kvalifikacijo varnostni
               svetovalec/svetovalka za prevoz nevarnega blaga.</p>
               <p>Predlog zakona ureja pogoje, ki jih morajo izpolnjevati pooblaščene organizacije za
               pregled vozil, s katerimi se prevaža nevarno blago, vozila morajo ustrezati zahtevam,
               ki so določene v prilogah k Evropskemu sporazumu o mednarodnem cestnem prevozu
               nevarnega blaga, tako imenovani ADR, pri čemer se pooblaščena organizacija za
               strokovno usposabljanje voznikov za prevoz nevarnega blaga in izdajo certifikatov o
               usposobljenosti določi na podlagi javnega razpisa.</p>
               <p>Zakon nadalje ureja, da se pristojnost za izdajo obrazca zapisnika za pregled vozil
               za prevoz nevarnega blaga z ministrstva, pristojnega za notranje zadeve, preseli na
               ministrstvo, pristojno za promet. Ureja se pristojnost in poimenovanje organa,
               pristojnega za jedrsko varnost, za področje prevoza radioaktivnih snovi. Dopolnjena
               pa je tudi pristojnost inšpekcije, pristojne za nadzor predpisov s področja prometa,
               prav tako pa kazenska sankcija, če pooblaščena organizacija izvaja preglede vozil ali
               opravlja strokovno usposabljanje voznikov za prevoz nevarnega blaga v nasprotju z
               zakonom.</p>
               <p>V Poslanski skupini Stranke modernega centra smo prepričani, da se s predlaganim
               zakonom zagotavlja večja varnost udeležencev in splošna varnost pri prevozu nevarnega
               blaga, zato bo poslanska skupina predlagani zakon podprla. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Poslanska skupina Slovenske demokratske stranke, zanjo, gospod Ljubo
               Žnidar.</p>
            </sp>
            <sp who="SDZ7:ŽnidarLjubo">

               <speaker>LJUBO ŽNIDAR (PS SDS):</speaker>

               <p>Predlog Zakona o prevozu nevarnega blaga usklajujejo veljavni zakon s spremembami
               mednarodnih evropskih sporazumov. Ti urejajo prevoz nevarnega blaga s predpisi, da se
               pooblaščene organizacije za preglede vozil in usposabljanje voznikov določi na javnem
               razpisu. Nadalje navaja poimenovanje organov za določena področja, povečuje
               učinkovitost izvajanja zakona in zagotavlja ustrezen nadzor nad samim zakonom.</p>
               <p>Na matičnem odboru je bilo tudi nekaj pomislekov na relativno dolgo prehodno obdobje,
               ki je 5 let od uveljavitve tega zakona. V tem obdobju bo minister določil pooblaščene
               organizacije za preglede vozil za prevoz nevarnega blaga in za izvajanje strokovnega
               usposabljanja voznikov. Predlagatelj pojasnjuje, da je to potrebno, da si sedanje
               pooblaščene organizacije za preglede in usposabljanje voznikov pridobijo vse potrebne
               akreditacije, po preteku prehodnega obdobja pa se bodo te organizacije morale ponovno
               prijaviti na razpis.</p>
               <p>Poslanska skupina Slovenske demokratske stranke bo Predlog zakona o prevozu nevarnega
               blaga podprla.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima Poslanska skupine Demokratične stranke upokojencev Slovenije, zanjo gospod
               Ivan Hršak.</p>
            </sp>
            <sp who="SDZ7:HršakIvan">

               <speaker>IVAN HRŠAK (PS DeSUS):</speaker>

               <p>Hvala za besedo, spoštovana predsedujoča. Spoštovani minister, kolegice in
               kolegi!</p>
               <p>S spremembami in dopolnitvami Zakona o prevozu nevarnega blaga, ki določa minimalne
               pogoje, ki jih morajo izpolnjevati vsi sodelujoči pri prevozu nevarnega blaga, se
               veljavni zakon usklajuje s spremembami mednarodnih sporazumov. S predlogom novele se
               predlaga, da bodo po novem pooblaščene organizacije za pregled vozil za prevoz
               nevarnega blaga izbrane na javnem razpisu. En del sprememb je namenjen tudi povečanju
               učinkovitosti izvajanja zakona oziroma zagotavljanju ustreznega nadzora in navedbi
               splošnega poimenovanja organov, pristojnih za določena področja.</p>
               <p>Ob obravnavi predloga zakona smo v naši poslanski skupini imeli pomisleke zaradi
               relativno dolgega prehodnega obdobja 5 let od uveljavitve zakona, v katerem bo
               minister določil pooblaščene organizacije za pregled ustreznosti vozil za prevoz
               nevarnega blaga oziroma za izvajanje strokovnega usposabljanja voznikov za prevoz
               nevarnega blaga. Predlagatelj nam je zadovoljivo pojasnil, da je nekoliko daljše
               obdobje za prehod na drugačen način izbora pooblaščenih organizacij določeno, ker
               imajo sedanje 4 pooblaščene organizacije za preglede vozil oziroma usposabljanje
               voznikov pooblastila z nedoločenim časom veljavnosti. Dodaten razlog za daljše
               prehodno obdobje je tudi v tem, da mora imeti pooblaščena organizacija za opravljanje
               pregledov vozil za prevoz nevarnega blaga akreditacijo, ki se jo pridobi v posebnem
               in nekoliko daljšem postopku. Če bi kakšna nova organizacija želela na novo pridobiti
               akreditacijo, se jim z daljšim prehodnim obdobjem omogoča sodelovanje na javnem
               razpisu.</p>
               <p>Poslanska skupina Desus bo predlog novele Zakona o prevozu nevarnega blaga soglasno
               potrdila. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Jan Škoberne.</p>
            </sp>
            <sp who="SDZ7:ŠkoberneJan">

               <speaker>JAN ŠKOBERNE (PS SD):</speaker>

               <p>Spoštovani gospod predsednik, kolegice in kolegi!</p>
               <p>Predlog sprememb in dopolnitev zakona o prevozu nevarnega blaga predvideva štiri
               vsebinske sklope, in sicer se v prvi meri besedilo zakona usklajuje s spremembami
               mednarodnih predpisov, ki urejajo prevoz nevarnega blaga v delu, ki se nanaša na
               pogoje in usposabljanje za pridobitev poklica v nazivu varnostni svetovalec.</p>
               <p>Z zakonom se določa, da se pooblaščene organizacije za preglede vozil in
               usposabljanje voznikov določi na javnem razpisu. Nadalje pa da se z zakonom upošteva
               priporočilo Mednarodne agencije za atomske energijo ter se zaradi tega natančneje
               določa pristojne organe za področje radioaktivnih in jedrskih odpadkov ter se
               zagotavlja ustreznejši nadzor nad izvajanjem samega zakona, pri čemer se del teh
               nalog prenaša na finančno upravo Republike Slovenije, del nalog pa opravlja
               inšpekcija, ki je pristojna za področje prometa.</p>
               <p>Poslanska skupina Socialnih demokratov ocenjuje, da predlagane spremembe bolj ali
               manj predstavljajo tehnične spremembe, zato bomo predlog zakona podprli.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, zanjo gospod
               Jernej Vrtovec.</p>
            </sp>
            <sp who="SDZ7:VrtovecJernej">

               <speaker>JERNEJ VRTOVEC (PS NSi):</speaker>

               <p>Spoštovani predsedujoči, spoštovane poslanke in poslanci!</p>
               <p>Vsaka nesreča, nastala pri prevozu nevarnih snovi namreč lahko povzroči veliko škodo
               za okolje, za vso živo naravo in še posebej za življenje ljudi. Zato je še kako
               potreben največji nadzor, pri katerem morajo sodelovati največji za to usposobljeni
               strokovnjaki. Predlagana novela zakona o prevozu nevarnega blaga je tako dobrodošla,
               saj zaostruje pogoje za pooblaščene organizacije, ki izvajajo preglede vozil in
               usposabljajo voznike za takšne prevoze. Govorimo o prevozu nevarnega blaga z
               različnimi prevoznimi sredstvi in govorimo o minimalnih pogojih, ki jih morajo
               izpolnjevati vsi, ki sodelujejo pri prevozu. Tudi mednarodni predpisi na tem področju
               ne dopuščajo odstopanj in podrobno določajo pogoje za razvrščanje, pakiranje in
               označevanje blaga ter pogoje, ki jih morajo izpolnjevati prevozna sredstva, ki takšno
               blago prevažajo. V Novi Sloveniji bomo predlog sprememb in dopolnitev zakona podprli,
               saj se zmanjšuje faktor tveganja za nastanek nesreč pri izvajanju teh prevozov.</p>
               <p>Kaj konkretno prinaša novela zakona? Prvič, izbiro organizacij, ki bodo pooblaščene
               za preglede vozil in usposabljanje voznikov na javnem razpisu. In drugič, začasen ali
               trajen odvzem pooblastila tem organizacijam, če pregledov ne bodo izvajale v skladu z
               zakonom ali če ne bodo izpolnjevale več pogojev, nimajo torej več veljavne
               akreditacije za kontrolo v skladu s standardi, pooblastilo pa se lahko odvzame tudi v
               primeru, če organizacija strokovnega usposabljanja ne bo izvajala v skladu s samim
               zakonom. Predlog sprememb in dopolnitev zakona prinaša dodatne potrebne mehanizme za
               preprečevanje tveganja pri prevozih nevarnega blaga.</p>
               <p>Tudi z ozirom na včerajšnjo tragično prometno nesrečo na primorski avtocesti bomo
               krščanski demokrati predlog novele podprli.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenem predlogu zakona niso bili vloženi, zaključujem drugo
               obravnavo predloga zakona. Glasovanje o predlogu zakona bomo v skladu s časovnim
               potekom seje zbora opravili jutri, 15. 7. 2015, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>1. TOČKO DNEVNEGA REDA – VPRAŠANJA POSLANK IN POSLANCEV.</title>
               </p>
               <p>V zvezi s to točko dnevnega reda sem v poslovniškem roku prejel pisne prijave 41
               poslanskih vprašanj. Vrstni red postavljanja poslanskih vprašanj je določen v skladu
               z 244. členom, drugim odstavkom 245. ter 247. členom Poslovnika Državnega zbora. Na
               prva tri vprašanja poslancev opozicije in na poslansko vprašanje poslanca vladajoče
               koalicije bo odgovoril predsednik Vlade. Vsak poslanec oziroma poslanka ima za
               postavitev vprašanja na voljo tri minute. Predsednik Vlade, ministrice in ministri
               ter generalni sekretar Vlade odgovorijo na vprašanja v največ petih minutah. Če je
               vprašanje postavljeno več ministrom, imajo vsi skupaj na voljo 5 minut za odgovor.
               Poslanec, ki ne bo zadovoljen z odgovorom, lahko zahteva dopolnitev odgovora, ne more
               pa postaviti dodatnega vprašanja. Poslanke in poslanke prosim, da ste na to pozorni.
               Obrazložitev zahteve za dopolnitev odgovora poslanec predstavi v dveh minutah,
               dopolnitev odgovora pa sme trajati največ tri minute. Poslanec, ki je postavil
               vprašanje lahko zahteva, da se na naslednji seji opravi razprava o odgovoru
               predsednika Vlade, ministrice, ministra ali generalnega sekretarja Vlade. O tem
               odloči Državni zbor brez razprave.</p>
               <p>V primeru, da poslanec na postavljeno vprašanje danes ne bo dobil odgovora, mu morajo
               predsednik Vlade, ministrica, minister ali generalni sekretar Vlade v 30 dneh
               predložiti pisni odgovor. Poslanec, ki je postavil vprašanje, na katerega ni bilo
               odgovorjeno, lahko izjavi, da vztraja pri ustnem odgovoru. V tem primeru bom vprašaje
               uvrstil na naslednjo redno sejo Državnega zbora.</p>
               <p>V zvezi s to točko se je danes opravičil gospod Karl Viktor Erjavec, minister za
               zunanje zadeve. Na e-klopi je objavljen pregled poslanskih vprašanj, na katera v
               poslovniškem roku ni bilo odgovorjeno.</p>
               <p>Prehajamo na predstavitev poslanskih vprašanj. Na prva štiri vprašanja bo odgovarjal
               predsednik Vlade dr. Miro Cerar. Kot prvi mu bo poslansko vprašanje zastavil mag.
               Branko Grims.</p>
            </sp>
            <sp who="SDZ7:GrimsBranko">

               <speaker>MAG. BRANKO GRIMS (PS SDS):</speaker>

               <p>Hvala za besedo! Spoštovani predsednik Vlade, ministrski zbor, poslanke, poslanci,
               sedma sila, vsem zbranim prav lep pozdrav!</p>
               <p>Zgodba s privatizacijo Telekoma se vleče že kot jara kača in izid je še vedno
               negotov. Ampak kakršenkoli že bo izid, se bo zagotovo o tem doma in še posebej v
               tujini, saj gre tudi za zaveze dane evropskim institucijam pa tudi nekaterim
               finančnim institucijam, ocenjeval celoten postopek te privatizacije in pa delale se
               bodo analize z različnih vidikov. Ena od analiz bo zagotovo tudi transparentnost
               samega postopka in eventualni konflikti interesov.</p>
               <p>V Sloveniji je nekoliko nenavadno stanje. Ko pogledamo, kdo vse sodeluje v zadevi
               Telekom, naletimo tudi na kakšno borznoposredniško hišo. Ena med njimi, to je
               Ilirika, se s tem tudi javno hvali na svoji spletni strani. Ko pridemo do posebnosti
               Slovenije, je tukaj situacija taka, da je pravzaprav, kolikor smo lahko preverjali, v
               tujini ne srečamo prav nikjer. Vsaj v demokratičnih državah ne. Namreč tista služba,
               ki je pristojna za nadzor in za zbiranje informacij v zvezi s prodajo strateških
               pravnih oseb v Sloveniji, to je Sova, ima na čelu osebo, ki jo je imenovala vaša
               vlada, gospod Cerar, in ta oseba ima izjemno velik delež v eni od borznoposredniških
               hiš, skupaj z ženo daleč največji od vseh deležev v gorenjski borznoposredniški
               hiši.</p>
               <p>S tega vidika se postavlja vprašanje, ali ste bili s tem seznanjeni ob imenovanju, in
               pa s tem, da je svoj delež v tem obdobju še povečal. In če na kaj, Evropa opozarja na
               problematiko konfliktov interesov. Ne trdim, da je kdorkoli v tem primeru že kršil
               zakon, toda zagotovo, ko se bodo ocenjevali postopki, ko se bo ocenjevala
               transparentnost, se bo to ocenjevalo z vidika evropskih norm, tudi z vidika
               morebitnega konflikta interesov, kjer gre že za sam videz. In tukaj znajo institucije
               opozoriti na ta problem. Zato vam postavljam vprašanje:</p>
               <p>Ali menite, da je bilo z vidika evropskih norm o izogibanju konflikta interesov
               ustrezno imenovanje Zorana Klemenčiča na čelo Sove?</p>
               <p>Ali je sedanje stanje ustrezno in menite, da ko se bodo delale analize in ocene
               lastninjenja Telekoma, da to ne bo točka, na katero bi nas opozarjale tuje
               institucije?</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja predsednik Vlade dr. Miro Cerar.</p>
            </sp>
            <sp who="SDZ7:CerarMiro">

               <speaker>DR. MIROSLAV CERAR:</speaker>

               <p>Spoštovani gospod Grims!</p>
               <p>Direktor Sove gospod Zoran Klemenčič in njegova soproga nista vpletena v postopke
               prodaje Telekoma, niti nimata nobenih pristojnosti v zvezi s tem. Seveda bom zdaj
               govoril o gospodu Klemenčiču, ki je direktor Sove, kajti njegove soproge ne poznam in
               težko karkoli rečem, pa tudi ne bi bilo primerno, da bi to komentiral. Ampak zelo me
               preseneča vaše vprašanje v tej smeri, kajti sami ste ugotovili ravnokar, da ni
               nobenih indicev, nobenih pokazateljev, da bi kdorkoli od obeh oseb, ki ste ju
               omenili, kakorkoli kršil zakon ali da bi prišlo do kakšne nepravilnosti. Hkrati pa
               sugerirate, da lahko tu pride do kršitev določenih evropskih norm. Morali bi mi
               pojasniti, katere evropske norme bi bile tu po vašem mnenju relevantne, da bi lahko
               ugotavljal, ali je lahko katera prekršena. Ampak jaz sem prepričan, da se direktor
               službe, ki ste jo omenili, ne vmešava v te postopke, opravlja svoje delo v skladu s
               svojimi pristojnostmi. Zato tu ne vidim nobene povezave. Seveda pa mora tudi
               razumeti, da moram biti v razmerju do dela, ki ga opravlja gospod Zoran Klemenčič,
               direktor Slovenske obveščevalno-varnostne agencije, zadržan, kajti gre za dejavnost,
               ki se ne razkriva javnosti.</p>
               <p>Tako lahko rečem samo to, da ne vidim nobenih dejstev, pokazateljev ali česarkoli, ki
               bi kazali na to, da bi tu lahko prišlo do kršitev kakšnih norm. Po drugi strani ste
               že sami ugotovili in temu lahko samo pritrdim, da zaenkrat niso bile nobene takšne
               norme kršene. Tako ta skrb o konfliktu interesov, vsaj glede gospoda Zorana
               Klemenčiča, menim, da ni na mestu. Seveda pa, če bi pojasnili kaj več, bo morda tudi
               odgovor lahko bolj izčrpen. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Mag. Branko Grims, imate besedo, da zahtevate dopolnitev odgovora.</p>
            </sp>
            <sp who="SDZ7:GrimsBranko">

               <speaker>MAG. BRANKO GRIMS (PS SDS):</speaker>

               <p>Spoštovani gospod predsednik Vlade!</p>
               <p>Zagotovo vam je znano, da če je kaj, kar postavljajo Evropska unija in njene
               institucije pa tudi nekatere druge znane svetovne institucije na prvo mesto, ko gre
               za preganjanje koruptivnih ravnanj, je to izogibanje kakršnemukoli konfliktu
               interesov. Tu so stvari popolnoma jasne in večina držav to šteje za samoumevno. Poleg
               tega je to navedeno v mnogih stališčih, mnogih aktih. Ko gre za vprašanja javne
               prodaje, dražb, vsega tistega, kjer na eni strani nastopa država bodisi kot kupec,
               kot prodajalec v kakršnemkoli pomenu besede, kot subjekt, s svojimi podjetji, s svojo
               lastnino proti tujcem, seveda tujci tudi opazujejo, kdo v tem procesu sodeluje. Ne
               sodeluje samo tisti, ki neposredno kupuje in prodaja, sodeluje tudi tisti, ki zbira
               informacije. Situacija, kot je v Sloveniji, je izjemno nenavadna in ji ni para.
               Kolikor smo lahko preverili, še enkrat poudarjam, prav nikjer na svetu, da bi na čelu
               tiste institucije, ki zbira zaupne informacije o gospodarskih subjektih, bila oseba,
               ki bi hkrati imela delež v neki borznoposredniški hiši. To je zadeva, kjer pride do
               očitnega konflikta interesov, neodvisno od tega, kako ocenjujemo posameznika in
               njegovo delo. Zaradi tega je to vprašanje za vas, gospod predsednik Vlade:</p>
               <p>Ali ste res prepričani, da je tako stanje ustrezno z vidika evropskih standardov o
               izogibanju konflikta interesov, in kaj boste ukrenili?</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja predsednik Vlade dr. Miro Cerar.</p>
            </sp>
            <sp who="SDZ7:CerarMiro">

               <speaker>DR. MIROSLAV CERAR:</speaker>

               <p>Hvala lepa.</p>
               <p>Naj ponovim, da nimam čisto nobenega podatka. Tudi vi niste postregli z nobenim
               podatkom, dejstvom, kakršnimkoli indicem, ki bi bil prepričljiv ali zavezujoč v tej
               smeri, da bi lahko tu razmišljali o kakršnemkoli konfliktu interesov. Tako menim, da
               tu konflikta interesov ni. Še posebej moram jasno poudariti, da je pristojnost za
               prodajo Telekoma v domeni Slovenskega državnega holdinga. Če pa vi implicirate, da
               Sova tu pridobiva kakšne tovrstne podatke, je pa ta razprava popolnoma neprimerna za
               to okolje, boste morali to pojasniti verjetno v kakšnem drugem okviru, kjer se da o
               tem pogovarjati. Sicer se bojim, da boste presegli oziroma ste morda že presegli
               mejo, ki je dopustna. Tako vsekakor lahko samo za enkrat trdim, da na podlagi vseh
               razpoložljivih podatkov, tudi teh, s katerimi ste vi zdaj postregli, ko gre za
               navedbe o nekih sorodstvenih povezavah, ne kažejo na to, da bi bila tukaj podana
               kakšna korupcija ali predvsem konflikt interesov. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Mag. Branko Grims, imate besedo, da postopkovno zahtevate, da se na naslednji seji
               opravi razprava o odgovoru.</p>
            </sp>
            <sp who="SDZ7:GrimsBranko">

               <speaker>MAG. BRANKO GRIMS (PS SDS):</speaker>

               <p>Vsekakor predlagam, da se na naslednji seji opravi razprava o vprašanju konflikta
               interesov, saj gre tukaj očitno tudi pri predsedniku Vlade za nerazumevanje tistega,
               kar Evropa prek svojih institucij ves čas opozarja in zelo jasno postavlja kot
               konflikt interesov. Gre za vprašanje dostopa do informacij, obenem pa za vprašanje
               tega, na kakšnem mestu je lahko človek, ki opravlja določeno funkcijo. Ni slučaj in
               ne more biti slučaj, da takšne situacije, kot je v Sloveniji, ne boste našli prav
               nikjer. Pa v drugih državah niti slučajno ne pretiravajo tako kot v Sloveniji, kjer
               recimo poslanci ne smemo imeti niti podjetij oziroma ne smemo aktivno uveljavljati
               svoje vloge lastnikov in so potem te omejitve rezultat, da nas ljudje gledajo kot ne
               vem kaj, da nismo sposobni karkoli narediti. Ampak tukaj gre za vprašanje
               institucije, ki ima dostop in pravico, edina po zakonu, zbirati določene informacije.
               Hkrati pa je na njenem čelu, in to ste vi za to odgovorni, saj ga je vaša vlada tja
               postavila, človek, ki pač ima delež, in to skupaj s svojo partnerko daleč največji
               delež v eni od borznoposredniških hiš. In tukaj gre za očiten konflikt interesov.
               Tukaj sploh ni problem v tem, da bi bilo treba karkoli dokazovati. Tukaj ne gre za
               to, gospod predsednik, tukaj očitno je nerazumevanje, da bi kogarkoli obtoževali, če
               bi imeli kakršenkoli indic, da je šlo za neko kaznivo dejanje, bi seveda morali
               vložiti ustrezno ovadbo. Ampak postavlja se vprašanje z vidika tujine verodostojnosti
               države, verodostojnosti njenih institucij in verodostojnosti postopkov, v katerih pa
               ne sodelujejo samo subjekti iz Slovenije, ampak tudi subjekti iz tujine. Tam se
               odpira to polje, na katerega bo treba odgovoriti, ali in v katerih primerih pride do
               očitnega konflikta interesov in ali so bili že ob imenovanju oziroma so danes tukaj
               na mizi dejstva in različni argumenti za to, da se oceni, da takšno stanje ni skladno
               s tistim, kar od nas pričakujejo evropske institucije in kar potem vpliva tako ali
               drugače tudi na poslovne odločitve, neodvisno od tega, ali prihaja do kakršnihkoli
               kršitev ali ne.</p>
               <p>Še enkrat povem, ko gre za konflikt interesov, ni bistveno samo, kaj se je v resnici
               zgodilo, bistven je že videz, bistven je obstoj nekoga na neki funkciji, ki ima
               hkrati kakršnokoli osebno okoliščino, recimo delež v borznoposredniški hiši, kar daje
               dvom v njegovo nepristranskost, nevtralnost ali pa v nevtralnost, kar je še mnogo
               huje, države oziroma institucije <gap n="…"/> <stage type="signal">/ znak za konec razprave/</stage></p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Gospod Branko Grims, o vašem predlogu, da se opravi splošna razprava o vprašanju
               konflikta interesov in najavljenem vprašanju privatizacije Telekoma, bo odločil
               državni zbor v sredo, 15. julija 2015, v okviru glasovanj.</p>
               <p>Drugi sprašuje Luka Mesec.</p>
            </sp>
            <sp who="SDZ7:MesecLuka">

               <speaker>LUKA MESEC (PS ZL:):</speaker>

               <p>Hvala za besedo, spoštovani gospod predsednik.</p>
               <p>Spoštovani gospod premier! Moje vprašanje se nanaša na napovedano ukinitev 4.
               dohodninskega razreda. Pred 20 minutami sem se vrnil s seje na Državnem svetu, kjer
               smo se pogovarjali o tem, ali je možno, da bi vlada že 1 .septembra zagotovila
               dodatnih 6 milijonov evrov sredstev, da bi lahko vsem otrokom, ki živijo pod pragom
               revščine, zagotovili brezplačna šolska kosila. Trenutno je stanje takšno, da so do te
               subvencije upravičeni samo otroci, ki živijo v družinah z manj kot 180 evri dohodka
               na družinskega člana, se pravi s tistimi, ki res živijo v popolnoma absolutni
               revščini. In ne bi bilo veliko treba, letos 6 milijonov evrov, da bi vsem otrokom, ki
               živijo pod pragom revščine, nek civilizacijski standard zagotovili, da vsaj ne bi
               bili lačni v šolah. S strani Vlade pogosto slišimo, da so take zadeve neizvedljive.
               Po drugi strani pa me ravno zato še toliko bolj čudi, da beremo, da je konec junija
               finančno ministrstvo napovedalo, da 1. januarja 2016 ne namerava podaljšati
               najvišjega 50-odstotnega davčnega razreda pri dohodnini. S tem je v bistvu finančno
               ministrstvo napovedalo, da bo najbogatejšim – 0,34 %, niti ne najbogatejšemu 1 %,
               ampak najbogatejšim – 0,34 % podarilo darilo v znesku 15 do 20 milijonov evrov. Se
               pravi teh 15 do 20 milijonov evrov, ki se zdaj stikajo v državni proračun. Če to
               razdelimo na številke, bomo dobili naslednji podatek. Teh 0,34 % ljudi je 3 tisoč 662
               tistih z najvišjimi plačami. To so ljudje, ki imajo plačo več kot 8 tisoč evrov
               mesečno bruto, kar je več, kot imate celo vi sami, gospod premier. In ti ljudje v
               povprečju letno zaslužijo 138 tisoč evrov bruto, zdaj bi pa dobili od države med 4
               tisoč 500 in 6 tisoč 100 evrov darila na vsakega. Tukaj me res zanima, zakaj ste se
               vi kot premier odločili v korist teh najbogatejših, se pravi najbogatejših 0,34 %, po
               drugi strani pa vedno poslušamo, da ni denarja za najrevnejše, da ni denarja za
               otroke, denarna socialna pomoč recimo še zdaj ostaja na sramotnih 269 evrov neto na
               mesec, kar ni niti polovico do praga revščine, v isti sapi pa poslušamo, da imamo pa
               denar, da bomo dali najbogatejšim, to je 0,34 %, 15 do 20-milijonsko proračunsko
               darilo, in to v naslednjem letu.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja predsednik Vlade dr. Miro Cerar.</p>
            </sp>
            <sp who="SDZ7:CerarMiro">

               <speaker>DR. MIROSLAV CERAR:</speaker>

               <p>Spoštovani gospod Mesec!</p>
               <p>Ne bom komentiral prvega dela vašega vprašanja, ki je bilo pravzaprav neka trditev,
               ki ni utemeljena, ampak to je za drugo diskusijo. Ne vem, kje ste izvedeli, verjetno
               bi bilo prav zanimivo, da pokažete, kje to piše, da je bilo rečeno, da sem kadarkoli
               dejal, da bomo odpravili 4. davčni razred. Tega nisem nikoli dejal in o tem še nismo
               nikoli odločali. Res pa je, da je Ministrstvo za finance že razpravljalo tudi o tej
               možnosti, vsaj po mojem vedenju, kajti kot veste, uvedba 4. davčnega razreda s
               stopnjo 50 % je bila uveljavljena s tako imenovanim Zujfom, in to že leta 2013, potem
               podaljšana do konca tega leta. Če ministrstvo o tem morebiti razmišlja, to še zdaleč
               ne pomeni, da je sprejeta kakršnakoli odločitev. Ko bo Ministrstvo za finance,
               katerega pristojnost je, da pripravlja takšne predloge, o tem obvestilo vlado,
               koalicijo, ponudilo uradni predlog v tej smeri, če ga bo, potem bomo o tem odločali.
               Politično in na ravni vlade po vseh postopkih. O tem boste seveda tudi odločali vi
               poslanci, če bi do tega prišlo. Za enkrat pa res govorite o nečem, česar pravzaprav
               ni. Naj pa le rečem, ker to je tema in tematika, ki bo zaslužila zelo pozorno
               obravnavo v prihodnjih mesecih, da letos poteče ta ukrep, in se bo treba odločiti,
               ali ga podaljšati ali ne. S tega vidika je vaše vprašanje nad vse relevantno. Vlada
               se zaveda, da so stroški dela v Sloveniji zelo visoki, kar je še posebej
               problematično v primeru, ko gre za visoko kvalificirane strokovnjaka, torej za tisto
               delovno silo, če se tako izrazim, ki nam zaradi tega dostikrat zbeži oziroma odide v
               tujino. Visoko kvalificirani strokovnjaki, v katere je naša država veliko vložila
               skozi šolanje, skozi vse te procese, se nato umaknejo v tujino, ker zaradi takšne
               obdavčitve enostavno ne vidijo tu perspektive. Znižanje stroškov dela je na nek način
               potrebno, potrebno pa je hkrati, to je zelo pomembno, tudi upoštevati socialno
               pravičnost, da se z nekim ukrepom, ko bi se zadostilo temu cilju, da zadržimo
               najboljše strokovnjake v Sloveniji, ne prizadene neupravičeno drugih delavcev na
               davčni način. V bistvu si bo vlada tukaj prizadevala, da na nek način vzpostavi neko
               ravnovesje. In to bo tudi vodilo vlado pa verjetno tudi, upam, državni zbor, ko bo
               prišlo do te razprave. Za enkrat pa naj ponovim, do te razprave še ni prišlo na ravni
               vlade, predlog še ni podan in enostavno govorimo o nekih hipotezah, ki pa so seveda
               vredne razprave. O tem se lahko strinjamo. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Luka Mesec imate besedo, da zahtevate dopolnitev odgovora.</p>
            </sp>
            <sp who="SDZ7:MesecLuka">

               <speaker>LUKA MESEC (PS ZL):</speaker>

               <p>Dobro, ja, hvala za besedo.</p>
               <p>Glede na to, da je bilo to že nekako v javnosti naznanjeno in ker predpostavljam, da
               vlada deluje usklajeno, sem predpostavljal, da ste tudi vi o tem, da ministrstvo za
               finance o tem razmišlja, obveščeni. In zato tudi moje vprašanje. Moje vprašanje gre v
               bistvu v smeri, ali podpirate ukinitev 4. dohodninskega razreda.</p>
               <p>Zdaj pa, če smem malo polemizirati z vašimi argumenti, se strinjam, da so stroški
               dela v Sloveniji zelo visoki, ampak mislim, da se problema lotevate na napačni
               strani. Tukaj ne govorimo o visoko kvalificiranih strokovnjakih, tukaj govorimo o 3
               tisoč 200 ljudeh z najvišjimi plačami v Sloveniji, plačami nad 8 tisoč evrov bruto.
               Težko bi mi kdorkoli pokazal enega diplomanta ali pa enega strokovnjaka, enega
               inženirja, ki ima takšno plačo. To so po navadi menedžerske plače, plače v resnici
               tistih, ki so najbolj odgovorni za gospodarsko krizo, ki jo imamo v Sloveniji. Niso
               bile čistilke tiste, ki so se zainvestirale, ampak so bili menedžerji tisti, ki so se
               zainvestirali in ki so poslovali s podjetji in bankami tako, kot so. To je prva
               zadeva. Druga je pa ta, da 50-odstotni dohodninski razred tudi v evropskem merilu ni
               nobena posebnost. Pozna ga deset članic EU, na Švedskem je recimo 56-odstotni davek,
               v Avstriji in na Nizozemskem in tako naprej je pa sploh glede na njihov BDP
               postavljen bistveno nižje, kot je pri nas. Pri nas je namreč postavljen na 70 tisoč
               evrih, na Nizozemskem je recimo na 55 tisoč evrih, pa imajo tam dvakrat višji
               BDP.</p>
               <p>Zato me zanima:</p>
               <p>Ali ocenjujete takšen predlog kot smiseln in zakaj?</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja predsednik Vlade dr. Miro Cerar.</p>
            </sp>
            <sp who="SDZ7:CerarMiro">

               <speaker>DR. MIROSLAV CERAR:</speaker>

               <p>Hvala lepa.</p>
               <p>Sem bil nekoliko prehiter. Gospod Mesec, vlada deluje usklajeno. Je pa dejstvo, da v
               okviru ministrstva pa tudi raznih strokovnih skupin, recimo na področju davčne
               reforme, imamo tudi posebne strokovnjake, ki pripravljajo gradiva za ministrstva,
               pojavljajo se različne ideje in včasih jih mediji zagrabijo, potem preverjajo in tako
               dalje. Ampak naj ponovim, vlada o tem še ni prejela uradnega gradiva. Dokler ni
               uradnega gradiva, so vse zadeve hipotetične, možne, vendar še ne vemo, kaj iz njih
               bo. Ko ga bo, bo v okviru koalicije, v okviru vlade o tem sprejeta odločitev in boste
               potem o tem odločali tudi vi.</p>
               <p>Bi pa poudaril, da med temi, kot pravite, 3 tisoč 200 ljudmi so tudi menedžerji
               zagotovo visoko kvalificirani strokovnjaki. Res je, da so tudi takšni ljudje verjetno
               vmes, ki so sokrivi za finančni ali kakšen drug aspekt krize v Sloveniji. Tega se
               zavedamo, ampak o tem naj odločajo pristojne institucije, naj se ugotovi, kdo je za
               to odgovoren. Menim pa, da ni prav, da vse te ljudi vržemo v isti koš, vsi so slabi,
               vsi ti menedžerji, vsi ti strokovnjaki. Nasprotno, mnogi so zelo kvalitetni in tu je
               treba narediti neko distinkcijo. Mi nismo za to, da se bogatejšim omogoči, da še bolj
               bogatijo ali da kar tako pavšalno, bi rekel, na račun revnejših slojev kar koli
               imajo. Nasprotno, tudi vlada v celoti si prizadeva za socialno pravičnost, hkrati pa
               tudi za takšno davčno shemo, in to bo tudi predmet bodoče davčne reforme, kjer bomo
               spodbujali konkurenčnost gospodarstva, kjer bomo spodbujali tudi zaposlitve visoko
               kvalificiranih delavcev, da ti strokovnjaki ne bodo bežali v tujino, kjer bodo z
               lahkoto zaslužili več, da bodo torej vrnili Sloveniji v obliki svojega znanja, truda
               to, kar je država v njih vložila in da bomo s tem zadovoljni vsi.</p>
               <p>Seveda so tu še drugi ukrepi, ki jih bom morda pojasnil v nadaljevanju, če bo
               možnost. Vsekakor pa naj ponovim, zadeva še ni v nobeni formalni obliki, o njej lahko
               razpravljamo, vendar pa, ko bo na mizi, ko bo tu podan nek uradni predlog, bomo pa
               takrat zavzeli na vladi o tem jasno stališče in boste tudi o tem obveščeni.
               Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Luka Mesec, imate besedo, da postopkovno zahtevate, da se na naslednji seji opravi
               razprava o odgovoru.</p>
            </sp>
            <sp who="SDZ7:MesecLuka">

               <speaker>LUKA MESEC (PS ZL):</speaker>

               <p>Hvala za besedo.</p>
               <p>Meni osebno, pa tudi Združeni levici se zdi v bistvu že razmišljanje o tem, da bi šli
               ravno najbogatejše razbremenjevat, problematično. Sploh v luči tega, kakšni so
               dejansko fiskalni cilji vlade za prihodnje leto. V nacionalnem reformnem programu
               namreč beremo, da vlada načrtuje največji fiskalni napor ravno v letu 2016. Javni
               izdatki naj bi se v tem letu zmanjšali kar za 463 milijonov evrov, predsednik Vlade
               je že začel pogovore z javnimi uslužbenci, kjer naj bi privarčevali 310 milijonov
               evrov.</p>
               <p>Glede na to, da se varčuje povsod v družbi, da imamo še vedno problem lačnih otrok v
               šolah, da imamo še vedno denarno socialno pomoč, ki znaša 269 evrov, se pravi, da ne
               dosega niti polovice praga revščine, se mi zdi popolnoma neprimerno, da se v takih
               okoliščinah sploh pogovarjamo o tem, ali bomo razbremenjevali najbogatejše ali ne.
               Mislim, da moramo o tem, pa tudi o splošnih fiskalnih ciljih vlade opraviti razpravo
               v državnem zboru, zato pač to predlagam.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>O vašem predlogu bo Državni zbor odločil v sredo, 15. julija 2015, v okviru
               glasovanj.</p>
               <p>Tretji bo vprašanje predsedniku Vlade zastavil mag. Matej Tonin.</p>
            </sp>
            <sp who="SDZ7:ToninMatej">

               <speaker>MAG. MATEJ TONIN (PS NSi):</speaker>

               <p>Spoštovani predsednik Vlade, drage kolegice in kolegi, Slovenija še ni na varni
               strani. Če bi se gospodarske razmere v Evropi zaostrile, potem se zelo hitro lahko
               dogodi, da bo Slovenija gospodarsko pod gladino. Trenutna gospodarska rast nas ne sme
               uspavati, kajti ni posledica strukturnih reform oziroma prilagoditev, ampak je
               posledica povečanega izvoza zlasti v države, ki gospodarsko dobro stojijo.</p>
               <p>V Novi Sloveniji si želimo, da bi potrebne prilagoditve opravili danes, ko nismo pod
               prisilo. Bolje danes kot pa morda kasneje, ko bo mnogo težje. Ampak če ne bomo
               storili teh prilagoditev, potem nas v zaostrenih časih lahko čakajo težki časi. OECD
               je nedavno naredil neko analizo trenutnega gospodarskega stanja v Sloveniji in je
               Sloveniji tudi priporočal prilagoditve spremembe na treh sklopih. Eden od teh sklopov
               je tudi davčna reforma.</p>
               <p>V Novi Sloveniji se nam davčna reforma zdi ključna. Pri vseh teh prilagoditvah si
               lahko z davčno reformo dejansko izboljšamo poslovno okolje, izboljšano poslovno
               okolje pa pripelje do več delovnih mest. Tisto, kar morda lahko izgubimo na eni
               strani z davčno reformo in s spremembo davčnih stopenj, lahko po drugi strani dobimo
               nazaj z več delovnimi mesti, torej z več vplačniki v državne blagajne. Za dodatno
               utemeljitev, da je davčna reforma v Sloveniji potrebna, govori tudi dejstvo, da je
               delo v Sloveniji eno izmed najbolj obdavčenih med državami članicami OECD. Ne ravno
               spodbuden podatek. V prid davčne reforme govori tudi to, da je praktično vsak
               Slovenec oziroma Slovenka, ki zasluži malenkost več kot tisoč evrov neto, tretiran
               kot izjemno bogat državljan, ki je obdavčen po stopnji 41 %. Vse to so dejstva, ki
               govorijo v prid davčne reforme.</p>
               <p>Naš cilj je zelo preprost. Želimo si, da bi čim več ljudi plačevalo čim nižje davke.
               Zato vas sprašujem, spoštovani predsednik Vlade:</p>
               <p>Kaj boste storili vi in vaša vlada, da se bo davčno breme slovenskih državljanov
               znižalo in kdaj lahko pričakujemo težko pričakovano davčno reformo?</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja predsednik Vlade dr. Miro Cerar.</p>
            </sp>
            <sp who="SDZ7:CerarMiro">

               <speaker>DR. MIROSLAV CERAR:</speaker>

               <p>Hvala lepa, spoštovani gospod Tonin.</p>
               <p>Seveda si tudi sam želim in verjetno si želimo čisto vsi, da bi čim več ljudi, kot
               ste rekli, plačevali čim nižje davke. Težava je le v tem, da kot predsednik vlade
               moram to vključiti v nek realen kontekst naših možnosti. Vsekakor pa mi bo vaše
               vodilo malce šaljivo, pa malo tudi zares ostalo v spominu. Zagotovo si bomo
               prizadevali, da v prihodnje skušamo tudi zdravstveno politiko razbremeniti tiste, ki
               to zaslužijo, in obremeniti tiste, ki prav tako to zaslužijo. Naj najprej ugotovim,
               da je Slovenija glede na ugotovitve Evropske komisije po obremenitvah z davki in
               prispevki na splošno pod povprečjem Evropske unije. Zato obstajajo podatki, ki jih ta
               hip ne bom prebiral, ker bi to prekoračilo dovoljeni čas. Seveda pa odstopamo od
               povprečja Evropskih držav z nadpovprečnimi obremenitvami dela in potrošnje in s
               podpovprečnimi obremenitvami kapitala. Tukaj se že nakazuje, kje so naše možnosti.
               Delno je šla v tej smeri tudi moja razprava pri prejšnjem odgovoru na poslansko
               vprašanje, ko sem opozoril, da je strošek dela pri nas prevelik. Še posebej pa je to
               problematično, ko gre za visoko kvalificirane delavce, ki prinašajo lahko visoko
               dodano vrednost in s tem pripomorejo h konkurenčnosti Slovenije, pa jim je ta možnost
               v veliki meri ovirana ali onemogočena s tako davčno politiko. Seveda slovenska vlada,
               torej vlada gre proti davčni reformi, pripravljamo se na davčno reformo. Ta bo
               zagotovo tudi predmet obravnave na koncu v državnem zboru, zato jo bomo pripravili
               zelo temeljito. V tem času pa že delamo nekatere korake, ki gredo v to smer. Tako smo
               po eni strani zavezani k odpravi administrativnih ovir in predvsem povečanju
               učinkovitosti pobiranja javnih dajatev. V tem smislu, to je eden od ukrepov, ki ga
               poznate, tudi sedaj uveljavljamo postopno preko zakonodaje davčne blagajne. Po drugi
               strani pa je jasno, da bomo morali javne dajatve prestrukturirati ali denimo z
               obremenitvijo nepremičnega premoženja – tukaj se ponuja ta znana možnost
               nepremičninskega davka – po drugi strani pa seveda moramo, kot sem rekel, znižati
               obremenitve dela. Tukaj se bodo odpirale možnosti, ki jih vlada proučuje in jih bo
               proučevala.</p>
               <p>Kar se tiče nepremičninskega davka, veste, da je ta stvar sedaj v proučevanju
               strokovne skupine na Ministrstvu za finance, kjer sodelujejo tudi zunanji
               strokovnjaki. Pojavljajo se težave, ki bi morale biti razrešene že zdavnaj v
               preteklosti, pa niso bile – negotove evidence, brez katerih pa ne moreš izpeljati
               davčne reforme na tem področju, ker če ne razpolagaš s podatki, ki so zanesljivi,
               potem ne moreš vedeti, kakšen učinek bo imela neka obdavčitev nepremičnin. To so še
               številne druge zadeve, ki jih je treba v tem okviru vzeti v obzir, kot denimo
               ustavnosodna odločba in še marsikaj.</p>
               <p>Vlada se zavzema za takšno davčno politiko, ki bo spodbujala konkurenčnost, ki bo
               hkrati zagotavljala učinkovitost pobiranja davkov tam, kjer so, in kjer bo želela
               biti tudi država pravična, tako da bo obremenjevala na pravi način ljudi sorazmerno
               njihovemu delu, njihovemu socialnemu položaju, da bomo tudi upoštevali ljudi v stiski
               itn. Skratka, reforma se pripravlja in mislim, da boste kmalu tudi poslanci lahko
               udeleženi v tej razpravi. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Mag. Matej Tonin imate besedo, da zahtevate dopolnitev odgovora.</p>
            </sp>
            <sp who="SDZ7:ToninMatej">

               <speaker>MAG. MATEJ TONIN (PS NSi):</speaker>

               <p>Spoštovani predsednik Vlade!</p>
               <p>To, kar ste sami ugotovili, da sta v Sloveniji pretirano obdavčena delo in pa
               potrošnja, to tudi ugotavlja OECD v svojem poročilu, zato sem prepričan, da moramo
               storiti vse, da prav ta dva segmenta razbremenimo.</p>
               <p>Kako nadoknaditi manko? Jaz mislim, da bo določen manko v proračunu zaradi
               prestrukturiranja teh obdavčitev pripeljal do večjih davkov, zlasti večja potrošnja,
               ki bo posledica tega, in pa več delovnih mest. Na takšen način bi se dalo marsikaj
               pokriti. Da bom zelo konkreten. V Novi Sloveniji smo nedavno pripravili paket davčnih
               ukrepov, ki naslavlja prav ta dva problema, torej kako razbremeniti pretirano
               obdavčitev dela in pretirano potrošnjo. Pripravili smo predlog, s katerim bi se
               povečala neto minimalna plača za 50 evrov, s tem da bi bruto plača, minimalno ostala
               na istem, ne bi povečevali stroška za gospodarstvo, bi se pa kupna moč ljudi z
               najnižjimi prihodki povišala. Zanima me vaše mnenje o tem predlogu.</p>
               <p>Želimo razbremeniti srednji razred. Dejal sem prej, da praktično vsakdo, ki zasluži
               več kot tisoč evrov, pade v stopnjo 41-odstotnega dohodninskega razreda. Pri 18 tisoč
               evrov je meja, mi želimo to premakniti na 27 tisoč evrov, da boš padel med bogate
               šele, ko boš zaslužil več kot tisoč 350 evrov na mesec. Se vam zdi to smiselno?</p>
               <p>Predlagamo tudi drugačno obdavčitev božičnice. Danes bi dobro stoječa podjetja rada
               nagradila svoje delavce, pa so božičnice enostavno pretirano obdavčene in se za kaj
               takega ne odločajo. Zanima me vaše mnenje tudi na tem področju.</p>
               <p>Predlagali smo še številne druge ukrepe. Zanima me:</p>
               <p>Ali bomo povabljeni k pogajanjem in k sodelovanju pri pripravi davčne reforme?</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja predsednik Vlade dr. Miro Cerar.</p>
            </sp>
            <sp who="SDZ7:CerarMiro">

               <speaker>DR. MIROSLAV CERAR:</speaker>

               <p>Hvala lepa.</p>
               <p>Na toliko konkretnih predlogov ne morem odgovoriti v dveh minutah. Tako da vam bom
               rekel, zagotovo bodo tudi ti predlogi, ki so se že pojavljali, se bodo pojavljali
               temeljito preučeni, tako kot tudi ostali, ki bodo v javni razpravi. Bi pa nekaj rad
               poudaril poglejte. Ja, želimo si, da bi ljudje bili manj obremenjeni z davki, da bi
               bila država konkurenčno uspešna, vendar moramo se pa tudi v Sloveniji naučiti druge
               davčne kulture. Kaj pa je davek? Davek je prispevek državi, da potem ta s tem
               prispevkom na nek transparenten, odgovoren, gospodaren način omogoča javno zdravstvo,
               javno šolstvo, vrtce in tako naprej, tudi pomoč ljudem v stiski. Torej plačevanje
               davkov ni nekaj, čemur bi se morali vsi samo izogibati. Seveda pa moramo vzpostaviti,
               in to počnemo, državo, ki bo odgovorno razpolagala z denarjem, pobranim od davkov, in
               bo to namenila nazaj državljanom za vrtce, šole, oskrbo starejših, oskrbo tistih v
               stiski, da ne govorim o vseh drugih javnih sferah. Zato je treba to davčno reformo
               narediti. Ampak tudi spremeniti našo mentaliteto. Mi v vladi se bomo trudili, da bomo
               dober gospodar z javnimi financami, da bo imelo nek smisel, če državljan plača davek,
               da bo ta denar šel za nekaj dobrega v družbi, hkrati pa se bomo trudili, da preko
               ustrezne davčne sheme, ki jo moramo mnogo v čem izboljšati skozi to reformo, naredimo
               te davke bolj učinkovite v smislu spodbujanja gospodarstva, dela in še bolj socialno
               pravične v smislu zagotavljanja pomoči tistim, ki to pomoč zaradi nekih objektivih
               stisk, denarnih okoliščin, bolezni, invalidnosti, izgube dela resnično potrebujejo.
               Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Mag. Matej Tonin, imate besedo, da postopkovno zahtevate, da se na naslednji seji
               opravi razprava o odgovoru.</p>
            </sp>
            <sp who="SDZ7:ToninMatej">

               <speaker>MAG. MATEJ TONIN (PS NSi):</speaker>

               <p>Drži. Želim si, da bi o teh stvareh, o katerih je danes odgovarjal predsednik Vlade,
               opravili poglobljeno razpravo. Zakaj? Sami veste, pa sem tukaj lahko kritičen tudi
               sam do sebe, do naše poslanske skupine in do vseh nas, ki sedimo v tej dvorani, da se
               v tej dvorani ogromnokrat pogovarjamo o stvareh, ki niso najbolj bistvene za
               slovensko prihodnost. Vprašanje davčne reforme, vprašanje prihodnje obdavčitve
               državljanov, vprašanje prihodnjega poslovnega okolja, pa mislim, da je tista temeljna
               tema, s katero se mora ukvarjati ta državi zbor. Je tema, o kateri je treba govoriti,
               da bi lahko izboljšali prihodnost življenja. In za te teme nam ne bi smelo biti škoda
               niti minute časa. Zaradi tega si jaz močno želim, da bi ta parlament izglasoval to
               razpravo tudi v pomoč koaliciji oziroma vladi, če tako želite. Jaz se bom spomnil na
               neke čase iz avgusta leta 2014, ko smo poskušali razviti neko vsebinsko debato o
               takratni socialni kapici, danes bi jaz rekel o razvojni kapici, in je bila razprava
               že v kali zatrta. Mogoče bi razprava v tem parlamentu pomagala vladi in koaliciji, da
               bi se določene stvari že prečistile, premlele, predebatirale, preden pride do
               dokončne odločitve. S tem bi razbremenili napetost, morda tudi izčistili predloge, ki
               pa imajo večinsko podporo, da gredo lahko naprej. In morda je lahko ta predlog
               konsistenten tudi s tistim, kar je kolega Mesec pred menoj govoril. Stvari morda
               gledamo nekoliko različno, ampak tematika, o kateri se želimo pogovarjati, pa je
               vendarle zelo podobna oziroma enaka. Tukaj mislim, da bi lahko koalicija dala roko
               opoziciji in omogočila neko takšno splošno razpravo, da se vidi, kakšne so vizije
               videnja parlamentarcev, v katero smer naj gre prihodnji davčni sistem oziroma na
               kakšen način naj se uredi davčni sistem.</p>
               <p>Vsekakor sem prepričan, da se vsi z vsem ne bomo strinjali, bomo pa imeli priložnost,
               da se soočimo svoja mnenja. Zdaj smo več ali manj obsojeni na novinarske konference,
               kjer lahko nekaj povemo, vi nekaj odgovorite oziroma smo obsojeni na poslanska
               vprašanja, kjer je predsednik Vlade omejen s časom. Tudi mi smo omejeni s časom. Neka
               poglobljena in širša diskusija se pa ne more razviti. Če se ne bomo o teh stvareh
               pogovarjali, potem jaz ne vem, o čem se bomo. Ko bo jutri glasovanje o tem predlogu,
               jaz upam, da ne bo spet ta predlog na tistem delu koalicijskega glasovalne liste, ki
               ga je treba <gap n="…"/> <stage type="signal">/ znak za konec razprave/</stage><gap n="…"/> opozicije.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Četrti bo predsedniku Vlade dr. Miru Cerarju vprašanje zastavil gospod Jan
               Škoberne.</p>
            </sp>
            <sp who="SDZ7:ŠkoberneJan">

               <speaker>JAN ŠKOBERNE (PS SD):</speaker>

               <p>Najlepša hvala, spoštovani predsednik. Predsednik Vlade, ministrice in ministri,
               kolegi in kolegice!</p>
               <p>Prvič po letu 2008 so v mandatu te vlade kazalci razvoja in rasti Republike Slovenije
               pozitivni in vlivajo pomemben optimizem za prihodnost naše države. V zadnjem obdobju
               smo priča kazalcem, mednarodnim in domačim, ki beležijo gospodarsko rast, ki se
               giblje okoli pozitivnih 2,5 %. Z ukrepi uravnoteženja javnih financ in krepitve
               zaupanja do zunanjih trgov smo dosegli, da se je pribitek na slovenske obveznice s 7
               % približal 1 % ter ne nazadnje, da lahko ugotavljamo, da v zadnjem obdobju prihodki
               države oziroma njihova rast bistveno presegajo rast odhodkov države. Tisto, kar se mi
               zdi ob tem ključno, je, da v obdobju zadnjih dveh let, še posebej v letošnjem letu
               beležimo tudi pomembno rast zaposlenosti oziroma temu primeren upad
               brezposelnosti.</p>
               <p>Rdeča nit ukrepov tako te in predhodne vlade, ki ji je del zaslug za to vendarle
               treba priznati, pa so vsaj v zadnjem tednu zelo jasno manifestirana vprašanja
               privatizacije, fiskalnega pravila, rezi v javni sektor in omogočanje pozitivnega
               gospodarskega okolja. Zato je moje ključno vprašanje vezano na dilemo, kako
               gospodarsko rast in pozitivne trende razvoja v Republiki Sloveniji preliti tudi na
               dejanski življenjski standard prebivalk in prebivalcev. Kako preprečiti, da kazalci,
               kot je denimo kazalec tveganja revščine, ki se je od leta 2008 do danes dvignil za
               2-odstotni točki, in kako podobni kazalci, ki govorijo o tem, da danes recimo z
               minimalno plačo, to je po podatkih OECD, mati samohranilka z dvema otrokoma pade pod
               prag revščine, ne bodo tisti kazalci, ki bodo spremljali našo gospodarsko rast, ampak
               kako bodo ljudje teh pozitivnih učinkov deležni?</p>
               <p>Zanima me torej:</p>
               <p>Ali lahko oziroma v kakšnem obsegu lahko od vlade pričakujemo tudi ukrepe za
               prelivanje teh pozitivnih trendov?</p>
               <p>Kako bodo ukrepom, da rečem, konsolidacije javnih financ in stabilizacije države in
               gospodarstva sledili tudi ukrepi spodbujanja ekonomske demokracije in zagotavljanja
               socialne stabilnosti in varnosti državljank in državljanov?</p>
               <p>Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja predsednik Vlade dr. Miro Cerar.</p>
            </sp>
            <sp who="SDZ7:CerarMiro">

               <speaker>DR. MIROSLAV CERAR:</speaker>

               <p>Spoštovani poslanec Škoberne, mimogrede, žal mi je, vidim, da ste si poškodovali
               roko, in vam želim čim prejšnje okrevanje, hvala za vaše vprašanje.</p>
               <p>Vlada si seveda nadvse želi, da bi se lahko vsi ti in drugi ugodni, pozitivni,
               optimistični gospodarski kazalci, pa tudi nekateri socialni, kot je denimo povečanje
               zaposlovanja, zmanjšanje nezaposlenosti tudi med mladimi, zelo opazno, čim prej
               odrazili še v večji meri v socialni sferi. To je cilj te vlade, da pridemo do točke
               čim prej, da bomo lahko ljudem tudi izdatneje namenili več sredstev za izboljšanje
               njihovega življenjskega standarda. Seveda govorim o tistih, ki živijo težko. Toda
               ugodnejše makroekonomske pogoje mora Slovenija, predvsem če želi to na dolgi rok
               zagotavljati trajnostno, izkoristiti za to, da izvede še dodatne strukturne reforme.
               Da torej našo ureditev tako spremenimo, da bomo dolgoročno stabilno lahko uspešni in
               potem omogočili ljudem več. V tem smislu moramo spodbujati naložbe, moramo spodbujati
               strukturne reforme, kot sem rekel, moramo biti dober gospodar z državnimi financami
               in še marsikaj. Naj povem, da je v Sloveniji, žal, res kar nekaj revščine, in to je
               boleče. Vendar pa je stopnja revščine za celotno prebivalstvo v Sloveniji še vedno
               pod povprečjem Evropske unije. To sicer ni izgovor za to, da ne bi bilo treba na tem
               maksimalno delati, ampak na srečo izhajamo še iz situacije, ko še lahko na nek način
               hitreje pridemo do neke boljše situacije. Imamo torej, kot rečeno, najnižjo stopnjo
               dohodkovne neenakosti, če upoštevamo Ginijev koeficient. Ampak poglejte, v preteklih
               časih do danes je bil pri soočanju s tem vprašanjem poudarek na blažitvi socialnih
               stisk, in to s pomočjo socialnih transferjev oziroma z zagotavljanjem osnovnega
               dohodka za preživetje tistim, ki sami tega niso mogli zagotoviti. To je bilo
               pomembno, je še vedno pomembno, ampak to je nek pasivni pristop k blažitvi
               gospodarske krize in revščine. Ta vlada pa si želi na aktivni način, vedno bolj
               aktivno pristopati k temu. Torej povečati zaposlitve, omogočiti ljudem, in to se mi
               zdi zelo ključno, da bodo lahko, če bodo le mogli, sami s svojim delom dovolj
               zaslužiti, da bodo imeli nek spodobne življenjski standard. Zato moramo spodbujati
               gospodarstvo, izvajati strukturne reforme, biti konkurenčni in ljudem omogočiti to,
               poudarjam, da z lastnim delom zaslužijo dovolj, da živijo spodobno življenje. Seveda
               pa to ne pomeni, da ne bo več socialnih transferjev. Seveda bodo še vedno skupine
               ljudi in posamezniki, ki bodo rabili pomoč v stiski, v hudi situaciji. Za njih bomo
               pa poskrbeli že tudi sproti, seveda pa v okviru danih možnosti. Tako denimo naj samo
               omenim, ravno sedaj pripravljamo odpis dolgov, kar je en tak ukrep v tej smeri. In še
               drugi si bili sprejeti in bodo, recimo pri spodbujanju politike zaposlovanja. Tukaj
               je bilo tudi že nekaj socialnih ukrepov sprejetih. Vlada ima to v perspektivi, vendar
               pa mora hkrati zagotavljati tudi, da še vedno varčujemo. Poglejte, če mi ta hip
               nenadoma kar prenehamo varčevati, se nam lahko zgodi oziroma se nam zgodi, da se nam
               bodo javnofinančni izdatki povečali za 445 milijonov evrov. To bi pomenilo 4 %
               primanjkljaja v smislu družbenega produkta. In to je popolnoma nevzdržno. To potem
               pomeni, da bi tonili nazaj v krizo.</p>
               <p>Tako da varčevalni ukrepi bodo še. Z njimi moramo nadaljevati, hkrati pa iščemo vse
               možnosti in jih bomo iskali za aktivnejšo socialno politiko v smeri pomoči tistim, ki
               jo zaradi socialne ogroženosti potrebujejo. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Gospod Jan Škoberne imate besedo, da zahtevate dopolnitev odgovora.</p>
            </sp>
            <sp who="SDZ7:ŠkoberneJan">

               <speaker>JAN ŠKOBERNE (PS SD):</speaker>

               <p>Najlepša hvala, spoštovani predsednik Vlade, za odgovor.</p>
               <p>V veliki meri se seveda moram strinjati z vami, da je stabilnost države in dolgoročni
               razmislek o tem, kako vzdrževati razvojni potencial in tudi omogočati stabilen
               socialni standard državljank in državljanov, ključno vprašanje. Zato me še posebej
               zanima:</p>
               <p>Kakšen je vaš, lahko tudi osebni, predvsem pa odnos vlade do tistih vprašanj, ki niso
               neposredno vezana na nujne varčevalne ukrepe in nujno na ukrepe konsolidacije javnih
               financ?</p>
               <p>Tukaj govorim o možnosti delitve dobička med zaposlene, seveda z ustreznimi
               olajšavami za gospodarstvo, o vprašanju 13. plače oziroma odnosu do njene obdavčitve,
               ne nazadnje tudi v neki razvojni perspektivi, te stvari se ne dogajajo iz danes na
               jutri, o vprašanju spodbujanja delavskih prevzemov in garancij za vključevanje
               zaposlenih v upravljanje podjetij oziroma za ukrepe tako imenovane ekonomske
               demokracije. Ključno se mi zdi, da ljudem sporočimo, da velik del odgovornosti za
               prihodnost leži na vsakem posamezniku, da pa za njimi stoji država, ki jim bo pri
               razvoju njihovih potencialov in želji k ustvarjanju dodane vrednosti pomagala in bo
               tako ustrezno stala za njimi. Se vam zahvaljujem za odgovore.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja predsednik Vlade dr. Miro Cerar.</p>
            </sp>
            <sp who="SDZ7:CerarMiro">

               <speaker>DR. MIROSLAV CERAR:</speaker>

               <p>Hvala.</p>
               <p>Vse te možnosti, vsi ti možni ukrepi, ki ste jih omenili, delitev dobička med
               zaposlene, 13. plača, prevzem podjetij s strani delavcev in podobno oziroma širši
               spekter ekonomske demokracije, je nekaj, na kar je ta vlada zelo pozorna. Celo sam
               sem si želel biti tu aktiven do sedaj in sem preko državnega sekretarja pravzaprav
               ustanovil neko koordinacijo med različnimi civilnodružbenimi skupinami, s stroko,
               tudi institucijami in ministrstvi, kjer se o teh vprašanjih intenzivno razpravlja.
               Tudi Ministrstvo za gospodarstvo je aktivno v iskanju rešitev skupaj z Ministrstvom
               za finance glede nekaterih oblik ekonomske demokracije, kako delavce bolj vključiti v
               določene procese, kako denimo omogočiti v določenih primerih, kjer je to smiselno,
               delavski prevzem podjetja. Tu imamo v praksi že kakšne dobre primere in lahko gradimo
               naprej.</p>
               <p>Vlada je tako na te stvari pozorna, seveda pa v nekem splošnem kontekstu
               gospodarskega sistema, ki ga pač imamo, s upam da v prihodnje nekoliko več posluha
               tudi za slovensko mentaliteto, tisto dobro mentaliteto, ki jo premoremo, ki upam, da
               jo bomo v prihodnje še bolj spodbujali. V tej smeri smo aktivni. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Predsedniku Vlade se zahvaljujem za podane odgovore.</p>
               <p>Hkrati moram mag. Mateju Toninu še povedati, da bo o njegovem predlogu odločeno
               jutri, tako kot o vseh ostalih predlogih, ker sem to prej pozabil povedati.</p>
               <p>V skladu z 247. členom poslovnika Državnega zbora prehajamo na poslanska vprašanja,
               postavljena na 8. in 9. seji Državnega zbora. Najprej bo minister za pravosodje mag.
               Goran Klemenčič odgovoril na vprašanje dr. Vinka Gorenaka v zvezi s postopki
               Ministrstva za pravosodje po objavi poročila Komisije za preprečevanje korupcije,
               vezanega na koruptivno ravnanje generalnega državnega tožilca.</p>
               <p>Izvolite, gospod mag.Goran Klemenčič.</p>
            </sp>
            <sp who="SDZ7:KlemenčičGoran">

               <speaker>MAG. GORAN KLEMENČIČ:</speaker>

               <p>Hvala lepa, spoštovani predsednik. Spoštovane poslanke in poslanci, kolegice in
               kolegi na tej strani mize!</p>
               <p>Glede na to, da gre za vprašanje, ki je bilo postavljeno še pred odločitvijo
               Državnotožilskega sveta, bo moj odgovor kratek, verjamem pa, da bo vprašanje dr.
               Gorenak tudi dopolnil.</p>
               <p>Kot vam je znano, se je Državnotožilski svet odločil, da ne bo predlagal razrešitve
               generalnega državnega tožilca. Moj odziv je bil takrat edini možen, in to je, da
               odločitev neodvisnega organa, ki je edini pristojen za predlog razrešitve generalnega
               državnega tožilca, spoštujem in sprejmem, hkrati pa sem tudi javno izrazil svoje
               obžalovanje nad, ne toliko nad odločitvijo, do katere se kot minister za pravosodje
               ne morem vsebinsko opredeljevati, opredelil sem se pa do tega, da se mi je zdela
               obrazložitev zelo, zelo skopa.</p>
               <p>Drugo, kar je bilo pa prav tako napovedano, je pa, da bo vlada pri pripravi celovite
               strategije razvoja pravosodja ponovno proučila sistem zavor in ravnovesij različnih
               gradnikov v pravosodju v razmerju do izvršilne in zakonodajne veje oblasti, predvsem
               tudi v primeru imenovanj in razrešitev. Govorimo o ključnih funkcijah v sodstvu,
               državnem tožilstvu in državnem pravobranilstvu z namenom omejevanja na eni strani
               nedopustnih političnih pritiskov oziroma kadrovanj, na drugi strani pa s krepitvijo
               zagotavljanja odgovornosti in transparentnosti. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Dr. Vinko Gorenak, imate besedo, da zahtevate dopolnitev odgovora.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Saj odgovor je bil pričakovan, glede na ravnanje v zadnjih dveh mesecih, pa vendarle,
               minister, vi govorite o neodvisnem državnem organu. Jaz rad karikiram nekatere
               zadeve. Seveda Državnotožilski svet je na papirju neodvisen državni organ v odnosu do
               tožilca. Ta neodvisen, v narekovajih, seveda, ker to ni neodvisen državni organ, vsaj
               v odnosu do generalnega tožilca ne, sestavlja pet ljudi, ki so njemu podrejeni. Kako
               je lahko to neodvisno? Pet ljudi, ki so njemu podrejeni, ni neodvisnih od njega.
               Potem sta dva, ki sta njegova bivša sodelavca. Bomo lahko rekli, da sta neodvisna?
               Ne, nista. Potem sta pa še dva, ki sta njegova nekdanja sodelavca na Ustavnem sodišču
               oziroma na fakulteti. Se pravi, mi imamo nek kvazi organ, ki sam sebi prav, da je
               neodvisen organ, in ta je sprejel to odločitev.</p>
               <p>Zdaj pa še vprašanje za vas. 8. 1. 2013 ste rekli v primeru poročila KPK o
               premoženjskem stanju predsednikov parlamentarnih strank: <q>"Naj prevzamejo odgovornost,
               naj odidejo, sicer bomo pa mi."</q> Kako ste ravnali pa zdaj? A Vlada ni neodvisna? Vlada
               je neodvisna v okviru ustave. Logična zgodba zlasti napram KPK, ki ste ga takrat
               vodili. In vaša reakcija je bila torej takšna, kot sem rekel. Danes se pa sklicujete
               na neodvisen, kvazi neodvisen državni organ, imenovan Državnotožilski svet. Od kod
               taka sprememba vaših stališč? Tudi Vlada je neodvisen organ, katerega predsednika ste
               pravzaprav pozvali k odstopu in ga v končni fazi tudi zrušil. Z nekim poročilom, za
               katerega je danes popolnoma jasno, to je bilo neustavno in nezakonito.</p>
               <p>Od kod taka sprememba vaših stališč?</p>
               <p>Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja minister za pravosodje mag. Goran Klemenčič.</p>
            </sp>
            <sp who="SDZ7:KlemenčičGoran">

               <speaker>MAG. GORAN KLEMENČIČ:</speaker>

               <p>Hvala lepa, spoštovani, gospod predsednik Državnega zbora. Hvala lepa, gospod oziroma
               dr. Gorenak.</p>
               <p>Državnotožilski svet je z zakonom ustanovljen organ s svojimi pristojnostmi. Do
               spremembe zakona je treba njegove odločitve sprejemati in jih upoštevati. Se pa lahko
               deloma strinjava, da bi bilo smiselno na tem področju zakon spremeniti, vendar ne na
               način, kakor ga je predlagala Slovenska demokratska stranka, in o čemer je bila cela
               maša v parlamentu in je bil ta predlog tudi zavrnjen, ker je uvajal povsem političen
               sistem kadrovanja državnega tožilstva po ruskemu vzoru. In to vam je bilo takrat tudi
               zelo jasno povedano s strani mojega državnega sekretarja, ki vas je opozoril tudi na
               vaša pretekla izvajanja pred leti glede spreminjanja zakona o državnem tožilstvu,
               kjer ste ravno obratno stališče zagovarjali.</p>
               <p>Zdaj pa na kratko o vašem drugem delu vprašanja. Spoštovani dr. Gorenak, nikoli,
               nikoli, in še enkrat, nikoli nihče od članov senata KPK ni pozval Janeza Janše ali
               Zorana Jankovića k odstopu, ker te pristojnosti nismo imeli. Ne, vi ste rekli, vi ste
               rekli, in to večkrat poudarjate, da smo to storili. Tega nikoli nismo storili, za
               jezik so nas vlekli, mediji in politika, vedno smo rekli, da te pristojnosti nimamo
               in tega tudi nismo storili. To je prva stvar, ki je neresnična, kar ste govorili.</p>
               <p>In druga stvar, ki je neresnična, kar ste govorili, je, da je poročilo, ki smo ga
               izdelali, danes povsem jasno po vsebini in postopku, da je protiustavno in tako
               naprej. Kolikor mi je znano, je danes poročilo drug senat komisije v celoti vsebinsko
               potrdil. Ne dvomim sicer, da bo zavezanec ponovno odtekel krog skozi sodne mline, kar
               je tudi prav, in to je njegova pravica, vendar ne morete danes reči, da je vsebinsko
               poročilo o nadzoru vašega predsednika med drugim povsem jasno neustavno in tako
               naprej. To je moj odgovor. Danes sem glede Državnotožilskega sveta in gospoda Fišerja
               ravnal povsem enako kot takrat, ko ste rekli, da sem pozval k odstopu. Nisem pozval k
               odstopu. Tudi dr. Fišerja nisem pozval k odstopu, ker zato nimam zakonskih
               pristojnosti in se poskušam tega držati.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Dr. Gorenak imate besedo, da postopkovno zahtevate, da se na naslednji seji opravi
               razprava o odgovoru.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Hvala lepa. To seveda hočem, oziroma prosim, da jutri o tem glasujemo.</p>
               <p>Razlog je predvsem o tem, ker z ministrom Klemenčičem ne bova prišla skupaj. Dva
               dneva nazaj me je prepričeval v tem državnemu zboru kako smo leta, ne vem katerega,
               2011 ali 2009, nasprotovali ustanovitvi Nacionalnega preiskovalnega urada. Ko sem mu
               prinesel pisni dokument, je bil pa tiho. Enako nameravam na seji, ki jo predlagam, in
               to iz temeljnega razloga, ker so bile besede iz leta 2013 precej jasne: naj
               prevzamejo odgovornost. Ja, kaj pa je to drugega kot poziv k odhodu? Točno s temi
               besedami je bilo to rečeno. Predvsem je pa problem v tem oziroma se mi zdi da je
               potrebno, da takšno sejo opravimo – dobro, opravili jo bomo tako ali tako, ne glede
               na vaše glasovanje, ki tudi vemo, kakšno bo – iz temeljnega razloga, ker država
               Slovenija ima še vedno na vrhu tožilske organizacije osebo, ki je ravnala koruptivno.
               To je jasno kot beli dan. Takšno stanje seveda ni dopustno. Če tega stanja koalicija
               ne vidi, potem je nujno, da jim to še enkrat povemo na takšni seji. Nujno. Ker ni
               dopustno, da imamo stanje, kakršnega imamo. Predvsem pa nameravam na takšni seji
               gospodu Klemenčiču v okviru časa, ki mi bo na razpolago, dokazovati tudi njegovo
               politično ravnanje, ki je bilo takrat takšno, kakršno je bilo, danes je pa precej
               drugačno. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>O vašem predlogu bo Državni zbor odločil v sredo, 15. julija 2015, v okviru
               glasovanj.</p>
               <p>Sedaj bo minister za pravosodje mag. Goran Klemenčič odgovoril na vprašanje, ki je že
               bilo zastavljeno, gospe Kseniji Korenjak Kramar v zvezi z zasegom premoženja
               nezakonitega izvora.</p>
            </sp>
            <sp who="SDZ7:KlemenčičGoran">

               <speaker>MAG. GORAN KLEMENČIČ:</speaker>

               <p>Hvala lepa, spoštovani gospod predsednik. Kolegice in kolegi, poslanke in
               poslanci!</p>
               <p>Gospa poslanka Ksenija Korenjak Kramar mi je zastavila vprašanje v zvezi z Zakonom o
               odvzemu premoženja nezakonitega izvora in Zakonom o kazenskem postopku. Vaše
               vprašanje je eno redkih vprašanj, ki se nanaša ne na to, kako uspešni smo pri zasegu
               premoženja nezakonitega izvora, ampak kako uspešni smo pri upravljanju s tem
               premoženjem. Menim, da je to pomemben poudarek, ki se pogosto spregleda. Čeprav se
               lahko strinjamo, da smo na področju zasega premoženja nezakonitega izvora, kaj šele
               odvzema, manj kot uspešni, kar pogosto slišimo tudi v Državnem zboru in kar smo
               slišali tudi pri obravnavi poročila o Specializiranem državnem tožilstvu. Imamo pa
               pred seboj en problem, ki se vleče že nekaj let in bi ga bilo lažje rešiti, pa doslej
               tudi še ni bilo rešeno, in to je učinkovito upravljanje z zaseženimi predmeti, povsem
               preprosto povedano.</p>
               <p>To je danes draga zgodba, neusklajena zgodba, v kateri deluje ogromno različnih
               deležnikov, od Fursa in drugih institucij Ministrstva za finance, tožilstva, sodišča,
               policije, celo Sklad zemljišč in gozdov je v to vključen. Že samo pridobivanje
               podatkov je težko. Slovenija je pri tem, ko se je sprostila južna meja glede carine z
               vstopom Hrvaške v EU, izgubila eno priložnost, da bi takrat te kadre in te kapacitete
               uporabila za to, da bi na enem mestu organizirali en organ, ki bi se ukvarjal
               predvsem s hrambo in z učinkovitim upravljanjem zaseženega premoženja. Tega namreč ni
               tako malo. Ni ga zadosti, kar se tiče organiziranega kriminala, vendar ga ni malo pri
               splošni kriminaliteti, zasežena vozila, zaseženi drugi predmeti in tako naprej.</p>
               <p>Ministrstvo za pravosodje je že konec lanskega leta sprožilo potrebne spremembe na
               tem področju oziroma bo začelo z upravljanjem analize. Ustanovljena je bila posebna
               medresorska delovna skupina za pripravo ukrepov za bolj učinkovito hrambo in
               upravljanje z zaseženim premoženjem, v katero so vključeni vsi deležniki. Kot sami
               veste, prejšnji teden je bil za nami Kazenski zakonik, pa ZIKS, zdaj poleti se
               zaključuje ZKP, verjamem pa, da bo to eden naslednjih predlogov nove zakonodaje, ki
               ga bomo prinesli na vaše mize. To bo en zakon sicer zelo dolgega imena, ki pa bo
               pomenil en pomemben korak naprej pri zakonodajnem in institucionalnem reševanju
               problema ravnanja z zaseženimi stvarmi. Tudi tukaj moram reči, da nas je Hrvaška že
               nekoliko prehitela in ima tukaj precej izkušenj, zato se tudi z njimi pogovarjamo,
               kakšne so te izkušnje. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Sedaj bosta ministrica za notranje zadeve mag. Vesna Györkös Žnidar ter minister za
               pravosodje mag. Goran Klemenčič odgovorila na vprašanje dr. Vinka Gorenaka v zvezi s
               postopki zoper domnevne organizatorje in nasilneže na demonstracijah leta 2012 in
               leta 2013.</p>
            </sp>
            <sp who="SDZ7:GyörkösŽnidarVesna">

               <speaker>MAG. VESNA GYÖRKÖS ŽNIDAR:</speaker>

               <p>Hvala za besedo, gospod predsednik. Spoštovane poslanke, spoštovani poslanci!</p>
               <p>Poslanec dr. Vinko Gorenak je na prejšnji seji postavil poslansko vprašanje v zvezi s
               postopki zoper domnevne organizatorje in nasilneže na demonstracijah v letih 2012 in
               2013. Kot ste že sami ugotovili ob podajanju poslanskega vprašanja, ki ste ga v prvi
               vrsti naslovili na ministra za pravosodje, so vam podatki policije v določeni meri že
               znani, zato vam bom v kratkem poskušala izpostaviti nekaj podatkov v povezavi z
               vašimi konkretnimi vprašanji. Verjetno veste, da je že 22. januarja 2013 generalni
               direktor policije imenoval delovno skupino za izdelavo analize aktivnosti policije ob
               protestih na območju Republike Slovenije. Analizirano je bilo obdobje od 2. novembra
               2012 do 29. 12. 2012 oziroma ukrepi policije na 23 protestih na območju vseh
               policijskih uprav.</p>
               <p>Policija je v letih 2012 in 2013 izvajala ukrepe na več javnih shodih, ki niso bili
               prijavljeni v skladu z Zakonom o javnih zbiranjih. Na nekaterih shodih je v tem
               obdobju obravnavala tudi kazniva dejanja z elementi nasilja. Najbolj intenzivno
               obdobje organiziranja neprijavljenih javnih zbiranj in nasilnih kaznivih dejanj je
               obravnavala konec leta 2012. Shodi so bili praviloma organizirani preko socialnih
               omrežji pod različnimi nazivi z udeležbo različnih civilnih iniciativ in tudi z
               različnimi slogani. Zaradi navedenih okoliščin policija ni izvedla postopka o
               prekrških in predkazenskega postopka zoper organizatorje obravnavanih protestnih
               shodov. Kar se tiče števila kazenskih ovadb, ki jih je podala policija. Policija je v
               času protestov evidentirala tudi 113 kaznivih dejanj, od tega slabih 64 % napadov na
               policiste, med drugim so izstopala predvsem kazniva dejanja poškodovanja tuje stvari.
               Največ teh je bilo 26. 11. 2012 v Mariboru. Policija je do priprave analize ovadila
               66 osumljencev za kazniva dejanja napadov na policiste. Policijska uprava Ljubljana
               je tudi zoper protestnika, ki je nosil transparent z napisom Politiki, marš v Barbara
               rov! podala kazensko ovadbo zaradi utemeljenega suma storitve kaznivega dejanja po
               297. členu KZ-1, prvi odstavek, torej kaznivo dejanje javnega spodbujanja sovraštva,
               nasilja ali nestrpnosti.</p>
               <p>Kar se tiče prekrškovnih postopkov v odnosu do policije je evidentirala 401 kršitev.
               Največ kršitev Zakona o varstvu javnega reda in miru, torej več kot 88 % vseh
               kršitev, ostale kršitve so se nanašale predvsem na Zakon o javnih zbiranjih, Zakon o
               osebni izkaznici, Zakon o eksplozivih in pirotehničnih izdelkih, Zakon o proizvodnji
               in prometu s prepovedanimi drogami, Zakon o orožju in Zakon o zasebnem varovanju. Te
               prekrškovne postopke so vodile policijske postaje po Sloveniji kot prekrškovni organi
               v skladu z Zakonom o prekrških. Policija v evidencah ne vodi prekrškovnih zadev po
               parametrih iz analize oziroma vašega poslanskega vprašanja, ki bi jih bilo treba bolj
               natančno konkretizirati, in za pripravo odgovora o epilogu prekrškovnih zadev, kot
               ste to postavili v zadevah, ki so bile obravnavane v času protestov, bi bilo treba
               pogledati v vsak spis posebej.</p>
            </sp>
            <sp who="SDZ7:KlemenčičGoran">

               <speaker>MAG. GORAN KLEMENČIČ:</speaker>

               <p>Prenašam vam podatke, ki smo jih pridobili od Vrhovnega državnega tožilstva.
               Tožilstva so v povezavi z vašim vprašanjem v 15 zadevah obravnavala 59 oseb. Obtožni
               akti so bili vloženi zoper 46 oseb, vključno s predlogi za izrek kazenskih sankcij v
               postopkih zoper mladoletne storilce. Podatkov o izidu postopkov do priprave
               vprašanja, celovitih in zaključnih, nismo dobili. smo pa enkrat prej že zanje
               zaprosili in delni podatki kažejo, da je bilo v zaključenih zadevah obsojenih sedem
               oseb, kazenske ovadbe so bile zavržene zoper šest oseb, od tega zoper eno osebo na
               podlagi opravljenega splošnega koristnega dela v okviru odloženega pregona, ena
               zadeva je še v fazi preiskovanja, v eni zadevi pa je zoper oprostilno sodbo za sedem
               oseb državno tožilstvo vložilo zahtevo za varstvo zakonitosti.</p>
               <p>Glede demonstrantov s transparentom z napisom Politiki, marš v Barbarin rov pa smo
               dobili od tožilstva podatek, da je tožilstvo ovadbo zavrglo, ker ni bilo utemeljenega
               suma, da je bilo storjeno kaznivo dejanje, ki se preganja po uradni dolžnosti. Hvala
               lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Dr. Vinko Gorenak, imate besedo, da zahtevate dopolnitev odgovora.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Značilno. Kar se tiče ministrstva, vse v redu. Številke sem veliko že prej poznal.
               Ampak dobro bi bilo mogoče tudi tisto enkrat videti, čeprav danes nimate podatkov,
               kako so prekrškovni postopki bili končani, ker konec koncev to se da dobiti znotraj
               policije. Mogoče vas bom naslednji mesec ali septembra o tem vprašal.</p>
               <p>Kar se tiče ostalega, pa poglejte, minister, mesec dni je minilo, od kar je bilo to
               poslansko vprašanje postavljeno. V enem mesecu Vrhovno sodišče oziroma sodišča vam ne
               dajo podatkov. Sedaj ne vem, ali vam ne dajo ali kaj, tako sem jaz razumel, da ni
               bilo moč zbrati vseh podatkov. Jaz mislim, da je treba zbrati vse podatke, ker konec
               koncev je to bil nek pojav v slovenskem prostoru, mislim na te nasilne proteste, s
               kakršnim se ta država še ni srečala. Verjetno bo treba narediti en epilog pa reči,
               kaj se je zgodilo, zakaj se je zgodilo in kakšne so bile posledice v končni fazi
               potem tudi v sodni veji oblasti. Namreč poglejte, 46 obtožb, šest zavrženih, sedem
               obsojenih. In značilno, nekdo, ki nosi sredi Ljubljane Politiki, v Barbara rov. Kaj
               se je tam zgodilo, vemo. Tožilec to zavrne. Tožilec pravi, da tukaj ni elementov
               kaznivega dejanja. Jih ni. V Mariboru veste, da so bili mestni svetniki v obliki lutk
               obešeni na most. Ni kaznivo dejanje itd., itd. Če ni kaznivo dejanje, potem bi
               verjetno kazalo razmišljati tudi o kakšni spremembi zakonodaje ali pa tožilce
               vprašati, koliko so kaj politično motivirani. Namreč generalni državni tožilec je po
               mojih informacijah oziroma po pisanju medijev v tistem času, govorim po pisanju
               medijev v tistem času, dal navodilo in rekel: <q>"Dokler je na oblasti ta vlada,
               izvajajte policijske prijave na najbolj tak način – se pravi, jih zavrzite."</q> Prosim,
               če je <gap n="..."/> <stage type="inaudible">/ izklop mikrofona/</stage></p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarjata ministrica za notranje zadeve mag. Vesna Györkös Žnidar ter minister za
               pravosodje, mag. Goran Klemenčič.</p>
            </sp>
            <sp who="SDZ7:KlemenčičGoran">

               <speaker>MAG. GORAN KLEMENČIČ:</speaker>

               <p>Se opravičujem, ni bilo vprašanje, ampak je bil komentar. To je rečeno. Poglejte, ne
               poznam vsebine zavržb ovadb, tako kot jih vi ne poznate. Kljub temu bom pa rekel, da
               mislim, da moramo biti vseeno previdni, ko rečemo, da je katerikoli generalni državni
               tožilec ali generalna državna tožilka dala tovrstna navodila s političnim motivom
               kadarkoli. Jaz s tem nisem seznanjen. In to so vendarle precej hude obtožbe.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Dr. Vinko Gorenak, imate besedo, da postopkovno zahtevate, da se na naslednji seji
               opravi razprava o odgovoru.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Ja, prosim za to razpravo o odgovoru. Kar se tiče pa tega, da niste seznanjeni.
               Mediji so pisali takrat. Vem, vem, vem, dobro, niste brali, takrat ste bil v KPK.
               Ampak če mediji poročajo o tem, da je generalni državni tožilec dal navodilo na
               Kolegiju vsem vodjem tožilstev v Sloveniji, da v času, dokler je ta vlada, naj
               policijske prijave jemljejo tako tako in jih obravnavajo, bom rekel, na najmilejši
               način, in če je to seveda res, potem je to velik problem za to državo.</p>
               <p>Sicer pa, kot že rečeno, jaz mislim, da se je treba o tem pogovoriti na seji
               Državnega zbora in do takrat tudi in ministrici in ministru omogočiti, da pridobita
               več podatkov. Zlasti bi me pa tisti prekrškovni, ministrica, zanimali, ker konec
               koncev do septembra se bo to dalo tudi dobiti. Ali bomo o tem govorili na seji
               Državnega zbora ali pa v poslanskem vprašanju, pač prepuščam. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>O vašem predlogu bo Državni zbor odločil jutri, v sredo 15. julija 2015, v okviru
               glasovanj.</p>
               <p>Sedaj bo pa ministrica za Okolje in prostor gospa Irena Majcen odgovorila na
               vprašanje gospoda Danila Antona Ranca v zvezi z Eko skladom.</p>
            </sp>
            <sp who="SDZ7:MajcenIrena">

               <speaker>IRENA MAJCEN:</speaker>

               <p>Spoštovani predsedujoči, spoštovane poslanke in poslanci, spoštovani gospod poslanec
               Ranc.</p>
               <p>Glede poslovnega načrta Eko sklada za leto 2015 v svojem vprašanju pravite, da ne
               upošteva smernic Vlade, strateških dokumentov za podporo nizko ogljični družbi.
               Pravite, da Eko sklad razpolaga z izjemno visokimi sredstvi, v letošnjem letu so se
               tudi dodatno zagotovila sredstva s strani podnebnega sklada, uporaba le- teh pa ne
               upošteva vladnih dokumentov v zvezi z znižanjem porabe energije in uporabe okolju
               prijaznih materialov.</p>
               <p>Na konkretno vprašanje: Kdaj boste ukinili sofinanciranje obnovljivih virov
               električne energije na osnovi fotovoltaike, bazira na panelih, uvoženih s Kitajske,
               naj odgovorim, da Eko sklad ne nudi nepovratnih sredstev za sofinanciranje
               proizvodnje elektrike iz sončne energije in za te namene so investitorjem na voljo
               zgolj povratna sredstva v obliki kreditov. Takšna spodbuda ima namen povečanja deleža
               obnovljenih virov energije ter posledično zmanjševanje izpustov toplogrednih plinov,
               vendar pa se, kot sem omenila, izvaja zgolj preko povratnih sredstev.</p>
               <p>Kdaj bomo ukinili subvencije za kurjenje lesne biomase, pridobljene iz industrijsko
               uporabnega lesa? Ministrstvo za okolje in prostor vseskozi opozarja na učinke, ki jih
               ima lahko povečana raba lesne biomase za kvaliteto zraka. Energetska uporaba lesa ima
               sicer pozitivni učinek znižanja emisij CO2 in s tem k blaženja podnebnih sprememb.
               Pri kurjenju lesa kot tudi ostale biomase se sproščajo emisije CO2, vendar se kasneje
               pri rasti nove biomase taisti ogljik zopet veže na rastlino, s čimer se zmanjšuje
               delež CO2 v zraku. Pozitiven učinek lesa k zmanjšanju emisij CO2 je predvsem opazen
               pri nadomeščanju fosilnih goriv, ki sicer nepovratno obremenjujejo podnebje z
               emisijami CO2.</p>
               <p>Zaradi doseganja sinergij med blaženjem podnebnih sprememb in izboljšanja kakovosti
               zraka, skladno z zahtevami Direktive 2008/50/ES, smo v načrtih kakovosti zraka za
               območja mest Murska Sobota, Maribor, Celje, Kranj, Ljubljana, Novo mesto in za tri
               zasavske občine celovito naslovili izziv, ki ga izpostavljate. Preko spodbud države
               za toplotno sanacijo stavb si po eni strani prizadevamo za zmanjšanje potrebe po
               toplotni energiji na celotnem območju Slovenije, spodbude za nakup malih kurilnih
               naprav pa so mogoče zgolj na podobmočjih, kjer kot prednostni način ogrevanja nista
               določena daljinsko ogrevanje in ogrevanje na plin. Zamenjava malih kurilnih naprav se
               zato na teh sedmih območjih spodbuja samo na preostalih nezgoščenih območjih
               poselitve. Pri tem pa poudarjam, da imajo sodobne kurilne naprave tudi do 40 % večji
               izkoristek od zastarelih in enostavnih, izboljšanje kakovosti zraka pa je v še
               ugodnejšem razmerju.</p>
               <p>Nadalje: Kako boste subvencionirali izdelke iz lesa kot obnovljivega naravnega vira?
               Strinjamo se z usmeritvijo, ki jo omenjate, in sicer, da se les prvenstveno uporabi
               za izdelke z visoko dodano vrednostjo in šele nato kot kurivo v malih kurilnih
               napravah. Z vidika spodbud Eko sklada želim poudariti, da Eko sklad že nekaj let
               spodbuja le lesena okna ter da je tudi pri spodbudah za celovito sanacijo in za novo
               gradnjo, recimo pasivne hiše, spodbuda večja, če so uporabljeni naravni
               materiali.</p>
               <p>Na ministrstvu smo tudi sicer v zadnjih letih veliko naredili na področju uporabe
               lesa pri gradnji objektov, vsi novejši gradbenotehnični predpisi so popolnoma ali
               kolikor je bilo z vidika zagotavljanja varnosti uporabnikov to mogoče, odpravili
               omejitve uporabe lesa pri gradnji objektov. Na področju gradnje stavb, ki se gradijo
               iz javnih sredstev, je bil narejen že korak več, saj je Uredba o zelenem javnem
               naročanju uporabo lesa izrecno favorizirala.</p>
               <p>V prihodnje načrtujemo temeljito prenovo tiste priloge Uredbe o zelenem javnem
               naročanju, ki ureja gradnjo stavb. Predvideno je, da se vsebina, ki jo predstavlja
               gradnja z lesom, to je trajnostna gradnja, razširili tudi na druge vidike in to tako
               dodatno spodbudi racionalno rabo naravnih virov, seveda tudi lesa. Kako bomo ustavili
               financiranje velikih infrastrukturnih objektov preko Eko sklada, predlagam, da povem
               v nadaljevanju.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Gospod Danilo Anton Ranc, imate besedo, da zahtevate dopolnitev odgovora.</p>
            </sp>
            <sp who="SDZ7:RancDaniloAnton">

               <speaker>DANILO ANTON RANC (PS SMC):</speaker>

               <p>Predsedujoči, hvala za besedo. Tudi ministrici se zahvaljujem za odgovor, vendar bi v
               zvezi s tem postavil še nekaj vprašanj.</p>
               <p>Vsekakor mislim, da bi Eko sklad že zaradi svojega imena kot svoje osnovno poslanstvo
               moral posvetiti prvenstveno uporabi ekološko obnovljivih materialov in manj
               financirati in subvencionirati lesa kot energetskega vira. Delno ste me sicer
               odgovorili na vprašanje, da se sklad trudi v tej smeri spremeniti poslovno politiko,
               vendar bi v zvezi s tem vprašal ali kar predlagal:</p>
               <p>Ali boste pripravili rebalans poslovnega načrta, v katerem bi več sredstev namesto v
               sofinanciranje velikih infrastrukturnih projektov namenili v subvencioniranje
               ekološko prijazne proizvodnje v lesni industriji in s tem spodbudili zelena delovna
               mesta in ekološko prijazno proizvodnjo?</p>
               <p>Prav tako bi ponovil vprašanje v zvezi s podpiranjem tako imenovane fotovoltaike, ker
               mislim, da tudi to je neke vrste podpora, povsem neprimerna, saj je zgodovina
               pokazala, da je tu praktično nastal nov TEŠ in da bomo okrog milijardo evrov
               subvencij namenili v fotovoltaiko. Tudi s tega vidika predlagam, da sprejmete
               rebalans poslovnega načrta in ukinete podpiranje sofinanciranja fotovoltaike s
               krediti. Prosim za odgovor na ta dopolnilna vprašanja.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja ministrica za okolje in prostor gospa Irena Majcen.</p>
            </sp>
            <sp who="SDZ7:MajcenIrena">

               <speaker>IRENA MAJCEN:</speaker>

               <p>Hvala, za dodatna vprašanja.</p>
               <p>Na nek način lahko rečem, da je z zakonom o Spodnji Savi bilo predvideno, da se ta
               investicija izgradnje akumulacijskih jezer za hidroelektrarne financira tako iz
               podnebnega kot tudi iz vodnega sklada. Res je, da gre to financiranje prav iz
               podnebnega sklada, torej ne Eko sklada, tako da povem, da Eko sklad ne financira
               velikih infrastrukturnih projektov. Res pa je, da je v dosedanjem kar nekajletnem
               obdobju, ker gre za daljše obdobje, podnebni sklad sofinanciral to izgradnjo, v
               letošnjem letu pa je prišlo tudi do nekoliko večjega sofinanciranja predvsem iz
               razlogov, ker je treba za izgradnjo akumulacijskega bazena zagotoviti večja sredstva,
               saj je prednost investicije za akumulacijski bazen v Brežicah 157 milijonov
               evrov.</p>
               <p>V nadaljevanju si bomo v luči nizkih cen, emisijskih kuponov ter posledično manjših
               sredstev podnebnega sklada prizadevali, da se bodo sredstva podnebnega sklada
               uporabljala za tiste namene, ki jih opredeljuje operativni program za zmanjševanje
               emisij toplogrednih plinov do leta 2020. S porabo do 80 % sredstev podnebnega sklada
               za nepovratne finančne spodbude občanom za rabo obnovljivih virov energije in večjo
               energijsko učinkovitost večstanovanjskih stavb bomo namreč dosegli največje učinke
               pri izpolnjevanju nacionalnih zavez Republike Slovenije v okviru podnebnega
               energetskega svežnja EU, hkrati pa pripomogli k ustvarjanju delovnih mest ter
               spodbujanju zelene rasti gospodarstva.</p>
               <p>Glede na to, da v vsebini pokriva Eko sklad pravzaprav delovanje dveh ministrstev,
               Ministrstva za infrastrukturo in Ministrstva za okolje in prostor, bomo proučili vašo
               pobudo in skupaj z ministrom ugotovili, ali je potreben rebalans ali ne, ker kolikor
               so meni znani podatki investicij v fotovoltaiko, to pomeni tudi, da se to
               investiranje ne izvaja več s takim zamahom, kot se je nekaj let nazaj. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Sedaj bo ministrica za okolje in prostor gospa Irena Majcen odgovorila na vprašanje
               gospe Anite Koleša v zvezi z uredbo o komunalnih odpadkih.</p>
            </sp>
            <sp who="SDZ7:MajcenIrena">

               <speaker>IRENA MAJCEN:</speaker>

               <p>Spoštovana poslanka, gospa Anita Koleša, sprašujete me, kdaj bo sprejeta nova uredba
               o komunalnih odpadkih in kako bodo v novi uredbi upoštevani specifični primeri
               lokalnih skupnostih, saj bi ustrezna rešitev lahko v precejšnji meri pripomogla k
               racionalizaciji stroškov občin, ki jim v sedanjih razmerah primanjkuje investicijskih
               sredstev in s težavo zagotavljajo izvajanje vseh z zakonom določenih nalog.</p>
               <p>Sprejetje uredbe o ravnanju s komunalnimi odpadki načrtujemo v skladu s programom
               dela Vlade v letu 2015. Predlog uredbe se pripravlja, ni pa še pripravljena na način,
               da bi bilo mogoče govoriti o konkretnih rešitvah, vsekakor pa se na ministrstvu
               zavedamo, da je v Sloveniji veliko manjših občin, ki jim primanjkuje investicijskih
               sredstev, pa tudi če pogledamo na terenu, res ni smiselno, da se vsakih nekaj
               kilometrov gradijo taki centri, če bi se lahko en center uporabljal za prebivalce
               nekaj občin. Sedaj veljavni oskrbovalni standardi za izvajanje obvezne občinske
               gospodarske javne službe zbiranja komunalnih odpadkov so določeni z Odredbo o
               ravnanju z ločeno zbranimi frakcijami pri opravljanju javne službe ravnanja s
               komunalnimi odpadki iz leta 2001. Pri opravljanju javne službe bi morale biti s to
               odredbo določene zahteve v zvezi z ravnanjem z nevarnimi frakcijami komunalnih
               odpadkov izpolnjene najkasneje do 31. decembra leta 2001, v zvezi z ravnanjem z
               ločenimi frakcijami komunalnih odpadkov pa najkasneje do 31. decembra leta 2003.
               Torej to vzamemo kot na znanje. Ne glede na to, pa predpisana infrastruktura za
               ločeno zbiranje komunalnih odpadkov še po več kot desetih letih po izvedbi teh rokov
               ni v celoti vzpostavljena. Za prenekatero manjšo občino je samostojno izpolnjevanje
               sedaj veljavnih standardov vzpostavitve infrastrukture lokalnega pomena za izvajanje
               javne službe zbiranja komunalnih odpadkov izredno zahtevna naloga, v zadnjih letih
               zlasti s finančnega vidika. Zato bomo v okviru zakonskih možnosti iskali takšne
               možnosti za spremembe veljavnih oskrbovalnih standardov, ki bi občinam omogočile, pa
               tudi občanom, da bi si zagotovili ustrezno izvajanje javne službe zbiranja komunalnih
               odpadkov s souporabo že zgrajene infrastrukture na območju sosednjih in drugih
               bližnjih občin oziroma da je moč skleniti med občinami dogovor in postaviti en tak
               zbirni center. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Sedaj bo ministrica za okolje in prostor gospa Irena Majcen odgovorila še na
               vprašanje Matjaža Hanžka v zvezi s prenosom koncesij za izrabo vodnih virov.</p>
            </sp>
            <sp who="SDZ7:MajcenIrena">

               <speaker>IRENA MAJCEN:</speaker>

               <p>Hvala.</p>
               <p>Poslanec gospod Matjaž Hanžek me sprašuje, in sicer: Pri prenosu lastništva
               gospodarske družbe, ki ima podeljeno državno ali občinsko koncesijo, je potrebno tudi
               soglasje koncedenta, da se koncesija prenese na novega koncesionarja. Tak dogodek je
               vsekakor priložnost, da se prevetrijo koncesijski pogoji in dajatve v korist
               koncedenta. To seveda ni možno, če je koncesijski akt sestavljen v škodo koncedenta
               ali je takšna možnost vnaprej izključena, zato sprašuje:</p>
               <p>Ali je pri prenosu lastništva Pivovarne Laško koncedent za vodni vir za proizvodnjo
               piva izdal soglasje za prenos koncesije? In če je – kdo je izdal in podpisal ta akt?
               Zakaj ni izboljšal koncesijske pogoje v korist koncedenta? Kje je ta akt javno
               objavljen, saj gre nedvomno za informacijo javnega značaja? Ali je pri prenosu
               lastništva Pivovarne Laško koncedent za vodni vir za oskrbo občanov s pitno vodo
               izdal soglasje za prenos koncesije? Če je – kdo je izdal in podpisal ta akt? Zakaj ni
               izboljšal koncesijske pogoje v korist koncedenta in kje je ta akt objavljen, saj gre
               nedvomno za informacijo javnega pomena? Kako je urejen prenos koncesijskih pravic za
               rabo vodnih virov na nove lastnike Radgonske, Kolinske in Pivovarne Union?</p>
               <p>Danes dopoldne smo v Državnem zboru obravnavali tudi spremembo Zakona o vodah. Zakon
               o vodah ureja prenos vodne pravice, in sicer v 121. členu. Vodna pravica se lahko
               prenese v celoti ali deloma na drugo fizično ali pravno osebo. Kadar se ohrani pravna
               oseba in se spremeni samo lastništvo podjetja, ne gre za prenos vodne pravice na
               podlagi Zakona o vodah. V primeru prenehanja pravne osebe, bi prenehala tudi vodna
               pravica, če se ne bi prej prenesla na drugo pravno osebo. Pravni postopek in pogoje
               za prenos definira Zakon o vodah. Zakon o gospodarskih javnih službah ureja prenos
               koncesije za izvajanje gospodarske javne službe drugače in je predvidena njegova
               sprememba naslednje leto.</p>
               <p>Z vodnimi dovoljenji, ki se seveda podeljujejo oziroma so <gap n="…"/> <stage type="signal">/ znak za konec
               razprave/</stage><gap n="…"/> jih vodijo na Agenciji Republike Slovenije za okolje. Soglasja za prenos
               vodne pravice za rabo vodne vire za oskrbo s pitne vode nihče ni izdal, ker po Zakonu
               o vodah ni potrebno <gap n="…"/> <stage type="inaudible">/ izklop mikrofona/</stage></p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Matjaž Hanžek, imate besedo da zahtevate dopolnitev odgovora.</p>
            </sp>
            <sp who="SDZ7:HanžekMatjaž">

               <speaker>MATJAŽ HANŽEK (PS ZL):</speaker>

               <p>Ne bom več spraševal, ministrici samo dajem tisti čas, ki se je izgubil, da lahko
               dokonča tisto, kar je mislila. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima ministrica za okolje in prostor gospa Irena Majcen.</p>
            </sp>
            <sp who="SDZ7:MajcenIrena">

               <speaker>IRENA MAJCEN:</speaker>

               <p>Hvala, gospod poslanec.</p>
               <p>Soglasja za prenos vodne pravice za rabo vode za oskrbo s pitno vodo nihče ni izdal,
               ker po Zakonu o vodah ni potrebno. Imetnik vodne pravice se ni spremenil in je še
               vedno občina Laško. Občina Laško je dobila vodna dovoljenja za oskrbo s pitno vodo z
               dne 19. 8. 2013 pa 5. 11. istega leta, 12. 12. istega leta in 3. 5. 2013. Vsa
               dovoljenja so v vodni knjigi, ki jo vodi Agencija Republike Slovenje za okolje.</p>
               <p>Popolnoma drugače je pri koncesionirani javni službi oskrbe s pitno vodo. Zakon o
               gospodarskih javnih službah drugače ureja prenos koncesije za izvajanje gospodarske
               službe. Opravljanje koncesionirane gospodarske javne službe lahko koncesionar prenese
               na drugo osebo samo, če je prenos predviden v koncesijski pogodbi ali v predvidenem
               obsegu. V nasprotnem primeru je prenos možen samo z dovoljenjem koncedenta. Pivovarna
               Laško izvaja obvezno lokalno javno službo oskrbe s pitno vodo, ki jo je podelila
               občina Laško že pred leti brez javnega razpisa.</p>
               <p>V primeru izvajanja obvezne lokalne gospodarske javne službe je koncedent občina, ki
               je koncesijo podelila s koncesijskim aktom. Po občinskem odloku je koncesionar dolžan
               obvestiti koncedenta o vsaki statusni spremembi, vključno s kontrolno spremembo
               kapitalske strukture. Če koncesionar tega v razumnem roku ne stori, če je zaradi
               sprememb prizadet interes koncedenta ali če so zaradi sprememb bistveno spremenjena
               razmerja iz koncesijske pogodbe, lahko koncedent pod pogoji iz odloka razdre
               koncesijsko pogodbo. To določa Odlok o koncesiji za opravljanje obvezne in lokalne
               javne službe oskrbe s pitno vodo v občini Laško. Podatke o obvestilu koncesionarja v
               zvezi s spremembo kapitalske strukture vam lahko posreduje občina, ki je koncedent za
               izvajanje gospodarske javne službe.</p>
               <p>In če greva še na tretje vprašanje. Do sedaj ni bil izveden prenos koncesije za rabo
               vode za proizvodnjo pijač zaradi prodaje določenih deležev podjetja novemu lastniku,
               saj so podjetja ostala aktivna in opravljajo isto dejavnost. V primeru prenehanja
               pravne osebe bi prenehala tudi vodna pravica, če se ne bi prej prenesla na drugo
               pravno osebo. Postopek in pogoje za prenos za rabo vode definira Zakon o vodah. In
               prav pri spremembi, ki je sedaj v obravnavi, je tudi v zakonu prvič zapisano, da
               razpolagata z viri pitne vode države in občina. Občine pa imajo kot uporabniki in
               izvrševalci javne službe oskrbe s pitno vodo tukaj absolutno prednost. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Prehajamo na vprašanja poslank in poslancev v prvem krogu. Najprej bo ministrici za
               delo, družino, socialne zadeve in enake možnosti dr. Anji Kopač Mrak zastavil
               vprašanje Franc Breznik.</p>
            </sp>
            <sp who="SDZ7:BreznikFranc">

               <speaker>FRANC BREZNIK (PS SDS):</speaker>

               <p>Spoštovani predsednik, najlepša hvala za besedo.</p>
               <p>Spoštovana gospa ministrica! Jaz sem vam postavil eno splošno vprašanje glede cen, ki
               jih določate za socialno skrbstvo starejših oseb. Naj povem, da sem kot poslanec
               dobil nekaj pisem s strani županov. V pismih so mi izražali prvič, nek dogovor, ki ga
               je Vlada sprejela o višini povprečnine, torej tisto, kar smo sprejemali pred kratkim,
               kjer se je po eni strani zavezala, da se bo povprečnina v drugem polletju znižala,
               ampak se bodo pa tudi stroški občin za tiste obvezne službe, ki se po zakonu o
               lokalni samoupravi morajo izvajati. Ne nazadnje smo ugotovili, da občine v tem
               trenutku morajo izvajati približno 180 nalog in da se bodo ti stroški znižali za
               približno 22,8 milijona evrov. Naj povem, da na drugi strani se ti stroški niso
               znižali. Naloge so, kot vemo, ostale enake.</p>
               <p>Druga zadeva, ki jo je pomembno poudariti, da so se pa nekatere cene, kot je recimo
               socialno skrbstvo za starejše osebe, pa povečale. Primer, ki ga navajam, recimo
               zadnji. Občina Jurovski dol ima tri fante v Zavodu za usposabljanje, delo in varstvo
               dr. Marijana Borštnarja v Dornavi in so do 1. maja imeli račun za celodnevno varstvo
               odraslih v višini 3080 evrov. Vaše ministrstvo izda čez noč, potrdi novo ceno tega
               zavoda za to isto oskrbo, za iste storitve in pošlje račun občini, ki ima manj kot
               dva milijona proračuna, 4 tisoč 333 evrov. Naj povem, da je to za eno občino sredi
               leta, ki načrtuje, lahko rečemo, vsak evro, za vsak evro se ve, za kaj se porabi, je
               to približno več kot za 40 % povečana cena – s 3 tisoč 086 evrov na 4 tisoč 333
               evrov. To je na letni ravni čez palec približno 15, 18 tisoč evrov več. To je za tako
               občino, moram priznati, velika zadrega in velik problem. In to je občina, v katerih
               je cela vrsta upokojencev, ki imajo kmečke pokojnine, manjše kot 300 evrov.</p>
               <p>Zato vas prosim, da mi nekako obrazložite:</p>
               <p>Zakaj takšno povečanje, gospa ministrica, za določene storitve predvsem glede varstva
               starejših oseb?</p>
               <p>Najlepša hvala gospa ministrica za odgovor.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja ministrica za delo, družino, socialne zadeve in enake možnosti dr. Anja
               Kopač Mrak.</p>
            </sp>
            <sp who="SDZ7:KopačMrakAnja">

               <speaker>DR. ANJA KOPAČ MRAK:</speaker>

               <p>Hvala, spoštovani predsednik za besedo. Hvala, gospod Franc Breznik za vprašanje.</p>
               <p>Jaz bom najprej odgovorila, kako se določajo cene storitev programov
               institucionalnega varstva. Te se določajo na podlagi pravilnika o metodologiji za
               oblikovanje cen socialnovarstvenih storitev, pri tem se upoštevajo elementi za
               izračun cen storitev, kot so stroški dela, stroški materiala in storitev, stroški
               amortizacije in investicijskega vzdrževanja ter stroški financiranja. Usklajevanje
               poteka enkrat letno, in sicer s 1. marcem na podlagi v Uradnem listu objavljenega
               sklepa Rasti elementa cen socialnovarstvenih storitev in Sklepa o določitvi standarda
               povprečne plače ter stroškov in odhodkov storitev oskrbe institucionalnega varstva za
               osebe, starejše od 65 let, ter za odrasle osebe s posebnimi potrebami v posebnih
               socialnovarstvenih zavodih in enotah domov za starejše, ki ga je možno upoštevati v
               cenah storitev. Pri tem se stroški dela usklajujejo, skladno s spremembami
               kolektivnih pogodb in drugih aktov za določena plač, stroški material in stroški
               storitev pa skladno z letnim indeksom cen življenjskih potrebščin. V letu 2015, ki ga
               navajate, se stroški dela in materialni stroški kot element izračuna cen niso
               bistveno spremenili. Zavodi imajo na podlagi pravilnika možnost, da v ceni
               uveljavljajo tudi stroške amortizacije investicijskega vzdrževanja in financiranja,
               ob upoštevanju omejitev, ki jih določajo pravilniki. Zavodi so lahko torej ceno
               dvignili predvsem iz naslova zadnje navedenih stroškov. Po pregledu, koliko zavodov
               se je odločilo za dvig, so ti med redkimi, ker na primer domovi za starejše zelo
               pazijo, da ne dvigujejo cene, ker to lahko povzroči, da nimajo zapolnjenih kapacitet.
               Ko pregledamo, kaj se je dogajalo na tem področju v zadnjih letih, ugotavljamo, da
               socialni zavodi, tisti za posebne potrebe, socialnovarstveni, in domovi za starejše
               niso dvigovali. Tako da ta primer, ki ga navajate, je verjetno eden izmed redkih
               primerov, imajo pa diskrecijo, vendar je treba, da svet zavoda potrdi tak dvig cene.
               Vsekakor pa bi, ker ste to navezali tudi v povezavi s stroški občin, jaz morda samo
               eno splošno oceno podala. Kot Vlada smo sklenili dogovor, tudi Ministrstvo za delo k
               temu dogovoru prispeva kolikor je le mogoče, vendar ob tem opozarjamo, da smo za to,
               da se administrativni stroški občin zmanjšujejo, nikakor pa ne bi želeli, da se
               stroški občin zmanjšujejo na način, da črtamo pravice, ki jih občine zagotavljajo
               občankam in občanom ali, če želite, državljanom in državljankam. Eden izmed takšnih
               zadnjih primerov je bilo črtanje subvencioniranja profitne najemni. V končni fazi res
               občine več ne bodo imele stroškov, država tega ne pokriva – kdo je na slabšem? Občani
               in občanke, državljani in državljanke. Ob tem ko zmanjšujemo stroške, je vsekakor
               treba pogledati vse tisto administrativno nepotrebno, nikakor pa ob tem, da
               zmanjšujemo in usklajujemo povprečnino, ki se plačuje občinam, pa ne bi želeli to
               delati na račun občank in občanov. In to je naša skupna skrb. Verjamem, da tudi
               županov in županj. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Gospod Franc Breznik, imate besedo, da zahtevate dopolnitev odgovora.</p>
            </sp>
            <sp who="SDZ7:BreznikFranc">

               <speaker>FRANC BREZNIK (PS SDS):</speaker>

               <p>Najlepša hvala, gospod predsednik.</p>
               <p>Spoštovana ministrica, nekako tako kot ste tudi povedali, sem si tudi sam
               predstavljal, ko mi je eden od županov predstavil konkretne podatke. Cena je do 1. 5.
               znašala, šlo je za socialno varstvo odraslih oseb, stanovanjske skupine, za 16 ur je
               cena znašala 44 evrov. S to novo odločba, h kateri je vaše ministrstvo dalo soglasje,
               tukaj imam sklep, kjer vi soglašate z dvigom cene, se je cena povišala v tej glavni
               postavki, ki določa to ceno za 45,66 %, kar znaša s 64,10 evra. Skupna cena za te tri
               oskrbovance za občino Sveti Jurij v Slovenskih goricah od 1. 5. 2015 pa se je tako
               povečala za 40,82 %, to je za tisoč 206 evrov. Problem je to, da vi daste soglasje,
               da se dvigne cena, jaz se strinjam, recimo, da nekateri niso upoštevali stroška
               amortizacije, da obstajajo tudi ostali stroški. Ampak poglejte, gospa ministrica, jaz
               vam bom dal ta sklep, tudi to ceno staro, račun za stare in nove storitve, ker menim,
               da 45-odstotno povečanje v času, ko cela Slovenija, ko vsako ministrstvo na vsakem
               vogalu varčuje, se obnaša racionalno, kljub temu da se tudi sam strinjam, da ti
               ljudje potrebujejo to storitev, da občina to mora financirati, tudi župan se tega
               zaveda, ampak storitev s povečanjem cene za 45 % pa se mi zdi, oprostite, ne na
               mestu, zdi se mi neka potuha in nenormalna cena, predvsem za občino, kjer lahko
               rečem, štejejo asfaltne ceste na prst ene roke, kjer ljudje res slabo živijo. Gre za
               velike socialne stiske ljudi in je takšno povečanje za eno takšno občino zlom vsaj v
               nekaterih proračunskih postavkah.</p>
               <p>Zato bi prosil, jaz vam bom dal po tem vprašanju ta dva lista, da si pogledate <gap n="…"/> <stage type="inaudible">/
               izklop mikrofona/</stage></p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima ministrica za delo, družino, socialne zadeve in enake možnosti dr. Anja
               Kopač Mrak.</p>
            </sp>
            <sp who="SDZ7:KopačMrakAnja">

               <speaker>DR. ANJA KOPAČ MRAK:</speaker>

               <p>Jaz sem že prej v odgovoru pojasnila, kateri elementi se morajo upoštevati, da je
               možen dvig cene. Jaz verjamem, da so na ministrstvu strokovne službe preučile vse to,
               ker se zavedajo, kaj pomeni dvig cene. Če je šlo za dvig cene, je pač ta bil na nek
               način za podatki, ki ga je socialnovarstveni zavod, ki ga omenjate, sigurno opravičil
               in razložil, da je ta dvig cen nujen. Morate zavedati se, če ne dvigujemo cen in ne
               puščamo nikakršne uskladitve, to tudi na koncu koncev znižuje kakovost storitev. In
               za ta omenjeni zavod, ki ga težko na tem mestu na ta način komentiramo, je treba
               točno vse pogledati. Seveda za posamezno občino lahko pomeni, kot navajate, za tako
               majhno občino, ki nima sredstev, določen strošek. Morate pa se zavedati, da so
               verjetno v tem zavodu, ker namreč zavodov za odrasle osebe s posebnim potrebam nimamo
               prav veliko v državi, da so tudi ljudje iz drugih občin, ki seveda nimajo tako zelo
               izraženih problemov, ker manjša je občina, bolj se to pozna. Tako da je treba najti
               tudi načine, na kakšen način bodo zagotavljale občine, ki bodo lahko servisirale
               svoje občane in občanke, glede na svojo velikost, ampak to je tudi že druga
               zgodba.</p>
               <p>Če ponovim, gre za to, ko strokovne službe ministrstva odločajo o povišanju cen,
               upoštevajo tako zakonska merila kot tudi situacijo v posameznih zavodih. V
               preteklosti in tudi še danes so dvigi cen prej redkost, kot da bi bilo to nekaj
               splošnega. Če je šlo v tem omenjenem zavodu, ki ga posredno navajate, za to, so
               verjetno bili razlogi več kot utemeljeni. Bom z veseljem pogledala, ko mi boste dali
               ta sklep, vendar taka je na nek način politika ministrstva, da če ni nujno, ne dajemo
               soglasij k zakonsko možnemu dvigu cen. Je pa tukaj treba tudi zagotoviti nemoteno
               poslovanje javnih socialnovarstvenih zavodov, kar pa je posredno tudi odgovornost
               Ministrstva za delo, družino, socialne zadeve, kar se tiče zavodov, ki so v naši
               pristojnosti.</p>
               <p>Bom pa z veseljem pogledala sklep in tudi povprašala znotraj ministrstva, kaj so bili
               tisti razlogi za dvig. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Gospod Franc Breznik, postopkovno.</p>
            </sp>
            <sp who="SDZ7:BreznikFranc">

               <speaker>FRANC BREZNIK (PS SDS):</speaker>

               <p>Jaz bom ministrici to predal, ne bom po Poslovniku Državnega zbora zahteval splošne
               razprave, tako da vam privarčujem določeno energijo, spoštovani gospod predsednik.
               Bom pa ministrici predal to dokumentacijo. Tako jaz kot tudi župan gospod Peter
               Škrlec v Jurskem Dolu, oba razumeva potrebe tega zavoda, oba spoštujeva, da so ti
               trije hendikepirani mladi ljudje, ki so tam nastanjeni, potrebni določenega varstva.
               Ne razumem pa, da lahko z enim sklepom nekdo poviša cene in postavko za 45 %, gospa
               ministrica. To je tisto, kar sem se tudi sam vprašal, nisem mogel verjeti, zato vam
               bom to predal, pa bi vas prosil, če se res nekako posvetite naslednji teden temu
               soglasju, ki ga je izdalo vaše ministrstvo, pa potem morda vidimo, ali se najde neka
               rešitev, ki bi bila možna. Najlepša hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>S tem namenom, da ne boste postavili tistega postopka, sem vam dal samo
               postopkovno.</p>
               <p>Prehajamo na naslednjo vprašanje, ki ga bo ministru brez resorja, pristojnemu za
               Slovence v zamejstvu in po svetu, gospodu Gorazdu Žmavcu postavil Matjaž Han.</p>
            </sp>
            <sp who="SDZ7:HanMatjaž">

               <speaker>MATJAŽ HAN (PS SD):</speaker>

               <p>Hvala lepa, predsednik.</p>
               <p>Spoštovani minister, ker to področje ni čisto natančno urejeno, sem se obrnil na vas,
               ker vi na nek način skrbite za narodne manjšine, zato vas sprašujem o vašem mnenju in
               Vladi.</p>
               <p>11. februarja pred štirimi leti je Državni zbor Republike Slovenije z več kot
               dvotretjinsko večino sprejel Deklaracijo Republike Slovenije o položaju narodnih
               skupnosti pripadnikov narodov nekdanje Socialistične federativne Republike
               Jugoslavije v Republiki Sloveniji. Ta deklaracija predvideva pravno ureditev položaja
               teh skupnosti v Sloveniji. Nediskriminatorna pravna ureditev statusa teh skupnosti pa
               je njihova vključitev v ustavo Republike Slovenije in dodelitev manjšinskega statusa.
               Koalicija Združena levica je že v svojih predvolilnih programih vključena v
               prizadevanja za ustavno priznanje teh skupnosti in s tem podprla sedaj že 12 let trajajoče prizadevanje Zveze zvez
               kulturnih društev in konstitutivnih narodov in narodnosti nekdanje SFRJ v
               Sloveniji.</p>
               <p>V Združeni levici smo prepričani, da je to vprašanje 25 let po osamosvojitvi treba
               ustrezno rešiti. Še več, vprašanje bi moralo biti urejeno že pred leti, pri čemer ne
               gre za neka omembe vredna materialna sredstva, pač pa za dejanja simbolnega pomena,
               predvsem pa za spoštovanje človekovih pravic. Po naših informacijah se je
               predstavništvo tega združenja že pred meseci sestalo s predsednikom Vlade Republike
               Slovenije dr. Cerarjem in mu predalo memorandum z ustavnim dopolnilom. Ker Vlada še
               zdaj ni sporočila svojega stališča – vsaj jaz ne vem, da bi ga – v odnosu do nekaj
               100 tisoč državljanov Slovenije s koreninami v bivši skupni državi, vas
               sprašujem:</p>
               <p>Spoštovani minister, kakšno je mnenje vlade in kakšno je mnenje vas kot ministra do
               tega vprašanja?</p>
               <p>Hvala za odgovor.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja minister brez resorja, pristojen za Slovence v zamejstvu in po svetu,
               gospod Gorazd Žmavc.</p>
            </sp>
            <sp who="SDZ7:ŽmavcGorazd">

               <speaker>GORAZD ŽMAVC:</speaker>

               <p>Spoštovani predsednik, spoštovane poslanke, spoštovani poslanci!</p>
               <p>Spoštovani Matjaž Hanžek, hvala za vprašanje, vendar moram z vsem spoštovanjem do
               vašega vprašanja dejansko reči, da je vprašanje te moje pristojnosti glede na to, da
               sem pristojen za področje Slovencev v zamejstvu in po svetu, vendar pa moram reči, da
               to vaše vprašanje razumem tudi sam v kontekstu predvsem varovanja in spoštovanja
               človekovih pravic vseh narodov ali pa narodnosti in manjšin. In menim, da je sigurno
               to relevantno vprašanje, ki so ga tudi predstavniki pripadnikov nekdanje SFRJ, koliko
               sem tudi seznanjen, postavili na srečanju predsedniku vlade in mu, kakor tudi vi
               navajate v svojem poslanskem vprašanju, izrazili željo po ustavnem priznanju svoje
               narodne skupnosti. Trenutno vam moram reči, da poteka to medresorsko usklajevanje,
               kar se tega vprašanja tiče. Moram pa reči, da naše ministrstvo ni direktno vključeno
               v to medresorsko sodelovanje, zato mi je to nekoliko težje, so pa prisotni vsi
               resorji, ki imajo svoje predstavnike v svetu Vlade Republike Slovenije za vprašanje
               narodne skupnosti pripadnikov narodov nekdanje SFRJ in Republike Slovenije. Se bom pa
               potem pozneje kot član Vlade in kot minister, ker me tudi sprašujete, aktivno
               vključil takrat, ko bodo izhodišča znana, ker menim, da se standardi glede manjšine
               zmeraj bolj dvigujejo in se bodo morali vedno bolj vrednotiti in uveljavljati tudi v
               Državnem zboru.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Matjaž Hanžek, boste zahtevali dopolnitev odgovora?</p>
               <p>Izvolite.</p>
            </sp>
            <sp who="SDZ7:HanžekMatjaž">

               <speaker>MATJAŽ HANŽEK (PS ZL):</speaker>

               <p>Spoštovani minister, razumem vašo stisko, ker to pač delajo na kulturnem področju
               kulturno ministrstvo, na izobraževanju izobraževanje, kakšne pravne zadeve pravosodno
               ministrstvo, v glavnem na varnostnih zadevah policija, tako da je tukaj ena velika
               zmeda in ta zmeda tudi kaže odnos Slovenije do teh manjšin. Moram tudi povedati, da
               se nekatere druge države, ki so nastale iz bivše skupne države, kjer je Slovencev
               tako številčno kot odstotkovno mnogo manj, kot je drugih v Sloveniji, tega vprašanja
               so se lotile in tudi zelo hitro rešile na mnogo bolj, bi rekel, ljubezniv način do
               svojih bivših sonarodnjakov. Ne bom našteval države, ampak pri nas je teh državljanov
               okoli 10 %, drugod je Slovencev manj, kot 1 %, pa so kljub temu zapisani v ustavi in
               tako naprej.</p>
               <p>Tukaj vidim, da mi vi ne boste mogli kaj več povedati, ampak vseeno moram svoje
               mnenje povedati. Mislim, da bi se morala vlada resno lotiti, predvsem tudi vas
               vključiti, ker problematika predstavnikov drugih narodov Slovenije je skoraj na las
               podobna kot Slovencev v zamejstvu ali v tujini in po mojem bi morali nekako kasneje
               zadolžiti, da bi neko skupno politiko vlekli. Ker če bo tako, da bo medresorsko
               usklajevanje – to jaz poznam –, lahko traja še naslednjih pet let na teh 25. Hvala
               lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod minister Gorazd Žmavc, izvolite.</p>
            </sp>
            <sp who="SDZ7:ŽmavcGorazd">

               <speaker>GORAZD ŽMAVC:</speaker>

               <p>Gospod poslanec, jaz obljubim, da se bom aktivno vključil, ko bo ta problematika na
               seji vlade po medresorskem usklajevanju. Mislim, da gre za neke standarde, ki bi jih
               morali dejansko obvladati kot celota. Tako da bom vključen in bom videl, katere
               aktivnosti lahko peljemo naprej skupaj, predvsem v interesu manjšin, tukaj in tam,
               ker dejansko je to neka dodana vrednost, ki jo bomo morali kot večinski narod vsi
               upoštevati. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Branko Zorman bo postavil vprašanje ministru za javno uporabo gospodo Borisu
               Koprivnikarju.</p>
               <p>Izvolite.</p>
            </sp>
            <sp who="SDZ7:ZormanBranko">

               <speaker>BRANKO ZORMAN (PS SMC):</speaker>

               <p>Hvala, predsedujoči.</p>
               <p>Ministra za javno upravo Borisa Koprivnikarja sprašujem sledeče. Pri stiku s
               storitvami javne, državne uprave, se državljani srečujemo z različnimi izkušnjami, ki
               so največkrat odvisne ravno od uslužbencev samih. Nekateri opravljajo svoje delo
               profesionalno in angažirano, drugi pa po tako imenovani liniji najmanjšega odpora,
               brez volje za rešitev morebitnega problema. Na koncu to pomeni nezadovoljnega
               državljana in morda za nekoga nerešen eksistencialen problem. Razlog za to lahko
               iščemo ponekod tudi v slabem vodenju, vsekakor pa v egalitarnem okolju in pomanjkanju
               stimulacij za tiste, ki dobro delajo. Beri, ali delaš dobro ali delaš slabo, plačo
               imaš isto. Pomanjkljivosti obstoječega plačnega sistema javnega sektorja so bile
               ugotovljene že leta 2011 tako s strani takratne vlade kot tudi študije OECD, ki je
               podala tudi priporočilo v smeri večje fleksibilnosti določanja plače posameznega
               javnega uslužbenca, ki naj bi bila odvisna od rezultatov in kakovosti njegovega dela.
               Nazadnje opravljena analiza plačnega sistema, izdelana v letu 2015 predstavlja
               nadgradnjo že omenjenega. Spremembe plačnega sistema naj bi na eni strani omogočale
               možnost nagrajevanja javnih uslužbencev v primerih preseganja določenih ciljev in na
               drugi strani stimuliranje ter ustrezne spodbude tistih manj uspešnih in manj
               motiviranih zaposlenih. Osebno menim, da je obstoječi sistem, plačni sistem
               napredovanj v javnem sektorju slab, neučinkovit in nepravičen. Hkrati pa se daje
               vtis, da se slabih uslužbencev ne da zamenjati. V primeru sprememb ureditve plačnega
               sistema v javnem sektorju in nagrajevanja javnih uslužbencev, in to ne glede na želje
               in zastavljene cilje iz koalicijskega sporazuma, ne moremo mimo upoštevanja teženj po
               zmanjševanju mase za plače javnih uslužbencev ter na drugi strani uresničevanja
               ciljev in načel o stimulativnem nagrajevanju, ki naj bi ga zasledoval že sedaj
               veljavni zakon o sistemu plač v javnem sektorju.</p>
               <p>Zato vas sprašujem:</p>
               <p>Na kakšen način nameravate spremembo sistema zagotoviti, da bodo dobri delavci v
               javni upravi bolje plačani in motivirani?</p>
               <p>Kako zagotoviti, da bo mogoče slabe delavce stimulirati in spodbujati za doseganje
               boljših rezultatov oziroma v skrajnem primeru zamenjati?</p>
               <p>Ali načrtujete korenite spremembe sistema plačne zakonodaje?</p>
               <p>Kako bo to vplivalo na izboljšanje učinkovitosti delovanja javnega sektorja?</p>
               <p>In nazadnje. Iz izjav v javnosti je moč zaznati, da so sindikati zadržani do merjenja
               neuspešnosti oziroma mu celo nasprotujejo.</p>
               <p>Na kakšen način bo merjena uspešnost?</p>
               <p>Kako ocenjujete njihova stališča do predlogov?</p>
               <p>Hvala za odgovor.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod minister za javno upravo Boris Koprivnikar, izvolite.</p>
            </sp>
            <sp who="SDZ7:KoprivnikarBoris">

               <speaker>BORIS KOPRIVNIKAR:</speaker>

               <p>Spoštovani poslanke in poslanci! Spoštovani poslanec Zorman.</p>
               <p>Glede na to, da izhajava iz koalicije, bi mogoče celo pričakoval bolj enostavno
               vprašanje, pa vendar se bom potrudil odgovoriti, ker je materija, po kateri
               sprašujete, zahtevna in rešitev ni tako enostavna, čeprav vsi vidimo, da je treba pač
               narediti red, kot temu radi rečemo.</p>
               <p>Plačni sistem, ki ga imamo danes v uporabi, je imel takrat, ko se je uveljavljal, tri
               cilje, in sicer da bo enoten, homogen plačni sistem, da bodo delovna mesta pravično
               razporejena in da bo plačni sistem stimulativen. Ohranili smo enotni sistem. Glede
               pravičnosti že danes ugotavljamo, da obstaja cela vrsta anomalij v razporeditvah,
               glede stimulativnosti smo pa ta cilj popolnoma zgrešili, ker tudi sam ocenjujem, da
               ni preveč stimulativen. Zato s predlogi, ki izhajajo že iz sklepov vlade, ki so
               osnova za pogovore s sindikati v letošnjem letu za popravek sistemske zakonodaje, in
               iz predlogov konkretnih sprememb Zakona o sistemu plač za javne uslužbence, ki smo ga
               ravno pred dnevi poslali v vednost tudi sindikalni strani in se bomo mislim da jutri
               o tem že pogovarjali naprej, izhaja, da želimo povečati variabilni del plače, in
               sicer v dveh delih, v enem delu delovne uspešnosti, v drugem delu pa določitve
               višjega plačnega razreda, s tem pa želimo hkrati zmanjšati število avtomatskih
               napredovanj, ki so danes deset plačnih razredov pa še za nazive, kar pomeni, da na
               istemu delovnemu mestu za isto delo lahko praktično dobiš samo glede na to, da si
               dolgo časa na tem delovnemu mestu, tudi do petnajst in več plačnih razredov razlike v
               plači. Želimo zmanjšati te avtomatizme in preliti nagrajevanje v ti dve obliki
               delovne uspešnosti in pa določitve začasnega višjega plačnega razreda. Osnovi za to
               določitev sta pa lahko dve, eno je da opraviš delo v višji kakovosti, se pravi, da
               izredno dobro opraviš svoje delo, pod dobro se smatra tudi prijazno, učinkovito,
               povezovalno in tako naprej ne samo strokovno dobro, in pa da opraviš večji obseg
               dela, kar pomeni, opravil si več dela, kot so ga opravili kolegi ali kolegice. Hkrati
               pa tudi uvajamo, predlagamo inštitut zadržanega napredovanja, kar pomeni, da se tista
               avtomatska napredovanja, za katera zdaj predlagamo, da jih je samo še pet razredov,
               lahko izvedejo avtomatsko, lahko pa se zadržijo, če delavec ne dosega pričakovanih
               rezultatov dela, če se to ponovi tudi naslednje leto, lahko takšnemu delavcu tudi
               odpovemo pogodbo, ker pač ni dosegel pričakovanih rezultatov dela. Že v sedanji
               plačni zakonodaji obstaja možnost, samo zelo težko jo je uporabiti, ampak možnost
               obstaja.</p>
               <p>Velik zadržek pri uvajanju novega plačnega sistema ali stimulativnega dela, po moji
               oceni, je tudi razlog, zakaj ni bil uspešen, je v tem, da vodje niso odigrali svoje
               vloge. Kajti sedanji plačni sistem temelji na tem, da oceno določi vodja, in je
               popolnoma subjektivna. Zato smo tudi v preteklih letih ali so vlade v preteklih letih
               v pogajanjih za zmanjšanje mase plače enostavno najprej žrtvovale te stimulativne
               dele, zato ker so se tudi izkazali, da ne pristajamo na to niti vodje niti delavci,
               da bi lahko nekdo meni določil, koliko sem zaslužil plače. In zato smo danes v
               situaciji, da imamo povprečno oceno v javnem sektorju, mislim da, 4,93 od skupno 5,
               kar pomeni, da smo vsi več kot odlični delavci. In če bi se vprašal glede na ocene
               tega dela, potem imamo najboljšo javno upravo na svetu, če bi samo sodil po ocenah,
               pa vemo, da v praksi temu žal ni tako. Da bi pa to ocenjevanje variabilnega dela
               dejansko učinkovito izvedli, je pa ključ v tem, da postavimo cilje in določimo
               kriterije, da ni vse odvisno samo od objektivne ocene vodja, ampak da je treba za
               vsako plačno skupino določiti, kaj je tisto, kar loči dobrega zdravnika od odličnega,
               kar loči dobrega učitelja od odličnega učitelja. Zato je temeljna vsebina pogovorov s
               sindikati v temu letu predvsem v tem, da se dogovorimo, kaj so kriteriji za
               dodeljevanje uspešnosti. Brez kriterijev ne bo šlo, ker osebni, subjektivni oceni
               vodje dejansko ne zaupamo. Pomembno je pa, da so tem kriterijem podvrženi tudi vodje
               na vseh ravneh. Kajti tudi kot vodja moram doseči določene cilje in doseči določene
               kriterije.</p>
               <p>Mogoče bi samo še kratko pokomentiral stališče sindikatov. Odklanjajo spremembe zato,
               ker je sedanji sistem fokusiran v delovno mesto. Te spremembe, ki jih pa mi
               predlagamo, pa želimo, da gredo postopno v smer dela, se pravi, da ne dobiš plače za
               delovno mesto, ampak dobiš plačo za opravljeno delo. Menim, da bo to proces, ki bo še
               nekaj čas trajal, in za to potrebujemo tudi intenziven dialog s sindikalno stranjo.
               Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Zorman? Ne, hvala. Gospod Danijel Krivec bo postavil vprašanje ministru za
               infrastrukturo dr. Petru Gašperšiču.</p>
               <p>Izvolite.</p>
            </sp>
            <sp who="SDZ7:KrivecDanijel">

               <speaker>DANIJEL KRIVEC (PS SDS):</speaker>

               <p>Hvala za besedo, spoštovani predsedujoči. Lep pozdrav vsem ministrom.</p>
               <p>Ministru Gašperšiču bom postavil vprašanje glede drugega tira Divača–Koper, o
               kateremu je v zadnjem obdobju veliko govora, tudi matični odbor se je s tem že
               srečal, vendar je tema vsekakor pomembna in je prav, da to temo držimo v neki
               aktualnosti.</p>
               <p>Dejstvo je, da se verjetno vsi strinjamo, da je drugi tir pomemben tako za železniško
               infrastrukturo kot tudi za Luko Koper. In ravno iz tega vidika me zanima, kako
               ministrstvo oziroma minister gleda na dejstvo, da je na tem zadnjem evropskem razpisu
               CEFU, dejansko drugi tir, izgubil možnost sofinanciranja. Sta pa dva projekta v
               Avstriji in Italiji, ki sta na nek način pomembna tudi s tega vidika gospodarskih in
               logističnih tokov, pa dobila precejšen delež denarja. Govorim namreč o železniškem
               omrežju, ki se gradi med Celovcem in Gradcem, ki se je kasneje začelo graditi kot naš
               drugi tir, ki ga praktično umeščamo že od leta 1996. Ta projekt je znan kot koralpska
               proga in dejansko poteka na tem koridorju, ki je bil na nek način rezerviran tudi za
               drugi tir oziroma povezavo na tem petem železniškem koridorju med Barcelono in
               Kijevom, se prav,i ta projekt je v tem trenutku pridobil sredstva. Drugi pomemben
               projekt je predor Brener, ki pomeni, jasno, neko boljšo povezavo pristanišč v
               severnem delu Italije proti zahodu, predvsem proti Münchnu in Bavarski, kar
               nenazadnje lahko pomeni tudi, da je oslabljena pozicija naše Luke Koper, v tem
               kontekstu jasno tudi slabše izhodišče za pogajanja pri pridobivanju sredstev za drugi
               tir. Vsi ti konkurenčni projekti so dejansko šli skozi sito tudi zaradi tega, ker so
               dejansko imeli zaključene finančne konstrukcije. Recimo, konkretno pri projektu
               Brener, je Italija namenila 6 milijard evrov lastnega vira, ob tem da je pridobila
               1,2 milijardi evropskih sredstev. Podobni razpisi oziroma podobni projekti, ki so
               imeli sicer velika sredstva na voljo, vendar niso imele zaključene finančne
               konstrukcije znotraj lastne države, so ravno tako padli na tem razpisu.</p>
               <p>Zato me zanima:</p>
               <p>Kako ministrstvo in minister gleda na časovnico in finančno konstrukcijo projekta
               drugi tir Divača–Koper?</p>
               <p>Kajti naslednji razpis bo že konec leta in vizavi vseh teh dejstev je pomembno, kako
               bo pripravljen.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Peter Gašperšič, minister, izvolite.</p>
            </sp>
            <sp who="SDZ7:GašperšičPeter">

               <speaker>DR. PETER GAŠPERŠIČ:</speaker>

               <p>Hvala, predsedujoči. Spoštovani poslanke, poslanci, spoštovani gospod poslanec,
               gospod Krivec.</p>
               <p>V zvezi z drugim tirom je bilo res že veliko povedanega. Ne delam si utvar, da še ne
               bo tudi veliko povedanega. Tudi na nedavni nujni seji pristojnega Odbora za
               infrastrukturo smo temu projektu namenili, mislim da, kar okoli 4 ure časa, kljub
               temu z veseljem še dodatno pojasnjujem, v kakšnem stanju se projekt nahaja in kakšni
               so tudi naši načrti.</p>
               <p>Glede možnosti financiranja in potem tudi časovnice bi rekel tako, da je v letošnjem
               februarju vlada že sklenila in sprejela določene sklepe v zvezi z načinom
               financiranja. Med drugim je odločila, da se ta projekt zaradi javnofinančnih
               omejitev, v katerih se naša država nahaja, bo financiral poleg evropskih sredstev
               tudi s sredstvi, ki jih bo država pridobila z javno-zasebnim partnerstvom. Poleg tega
               pa je sprejela tudi pomembne sklepe glede samega načina prijave na te razpise za
               evropska sredstva. In med drugim je bilo v okviru tega odločeno, da se s projektom
               drugega tira kandidira na odprtem razpisu za evropska sredstva, medtem ko se z
               drugimi projekti, ki jih je tudi treba zagotoviti na tem našem koridorju, da ohranimo
               ta status jedrnega koridorja skozi ozemlje Republike Slovenije, skratka v tem delu,
               se pa s projekti prijavljamo na nacionalno ovojnico.</p>
               <p>V zvezi s tem je torej v stanju, v kakršnem se projekt trenutno nahaja, bilo možno v
               tistem času oddati tako prijavo, kot smo jo, da smo torej navedli, da se pri finančni
               konstrukciji predvideva pridobitev javno-zasebnega partnerstva, kar pa v tistem
               trenutku seveda še ni bil pridobljen, ravno tako smo seveda morali navesti, da
               gradbena dovoljenja v tistem trenutku še niso v celoti pridobljena.</p>
               <p>Glede tega, kako bo zadeva potekala naprej – vi veste, da smo od februarja potem
               intenzivno pristopili k pripravi modelov javno-zasebnega partnerstva ravno. V ta
               namen je bil potem angažiran mednarodni transportni forum, ki deluje v okviru OECD,
               da pripravi analizo možnih modelov. Ta naloga je v zaključni fazi in ravno v tem
               tednu pričakujemo tudi predstavitev njihovih analiz, rezultatov. Na podlagi tega bo
               potem delovna skupina, ki je bila tudi ustanovljena za pripravo teh modelov, vladi
               predlagala možne oblike teh javno-zasebnih partnerstev. Na podlagi tega potem
               načrtujemo v tem jesenskem obdobju, da bomo preverili interes za te predlagane oblike
               javno-zasebnih partnerstev, za tem pa bo potem za tisti model javno-zasebnega
               partnerstva, za katerega bo izkazan največji interes, pripravljen tudi javni razpis.
               To se bo delalo potem v letu 2016. Računamo, da bo potem tudi možno na podlagi tega
               razpisa v začetku leta 2017 izbrati tega zasebnega partnerja in tudi začeti s samo
               gradnjo tega projekta. V tem vmesnem obdobju bomo pa intenzivno delali tudi na
               pridobivanju teh evropskih sredstev, tako da se bomo pač s projektom seveda prijavili
               na naslednje odprte razpise.</p>
               <p>Bi pa tukaj povedal še to, da razlog za nepridobitev sredstev na tem razpisu, gotovo
               ni to, da ta finančna konstrukcija še ni zaprta ali pa da še nimamo pridobljenih
               gradbenih dovoljen. Na podlagi tega kriterija je seveda bil projekt sicer slabše
               ocenjen, ampak ni pa to izključujoč pogoj, da projekt zaradi tega ne bi pridobil
               evropskih sredstev.</p>
               <p>Lahko povem še to, da pravzaprav tudi eden izmed pomembnih projektov na tej progi, ki
               ste jih omenjali, ni dobil evropskih sredstev na tem razpisu, čeprav je že pravzaprav
               v fazi izgradnje, zato ker so v projektu navedli, da bo <gap n="…"/> <stage type="signal">/ znak za konec razprave/</stage> <gap n="…"/>
               proračunskimi sredstvi, vendar je bilo s strani komisije ocenjeno, da ta možnost ni
               dovolj realna. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Krivec, zahtevate dopolnitev odgovora?</p>
               <p>Izvolite.</p>
            </sp>
            <sp who="SDZ7:KrivecDanijel">

               <speaker>DANIJEL KRIVEC (PS SDS):</speaker>

               <p>Hvala ministru Gašperšiču za te odgovore. Mislim, da so še dodatno osvetlili vso to
               problematiko.</p>
               <p>Na nek način se strinjam, da tudi ta projekt železniškega predora Semmering na progi
               Gradec–Dunaj dejansko ni dobili zelene luči zaradi omejitev v nacionalnem proračunu,
               kjer niso bila zagotovljena sredstva.</p>
               <p>Ravno s tega vidika me zanima:</p>
               <p>Kako bomo mi zagotovili – vi govorite o javno-zasebnem partnerstvu, s čimer se jaz
               strinjam, vendar v nekem smislu glede na to, da smo v primerjavi s prejšnjo finančno
               perspektivo naše ovojnice celo zmanjšali in s tem dali signal Evropski uniji, da ne
               mislimo resno z našim železniškim koridorjem –, kako bomo prepričali v naslednjih
               razpisih, da je ta projekt tudi za nas pomemben, če sami sebi znižujemo sredstva na
               tem področju?</p>
               <p>In kot drugo me zanima:</p>
               <p>Ali ocenjujete, da pomeni hitrejša izgradnja določenih prog v naši soseščini in tudi
               dokončanje brennerskega predora neko neka potencialno nevarnost, da mi tudi v
               nadaljnjih korakih ne bomo prišli do določenih evropskih sredstev za gradnjo drugega
               tira?</p>
               <p>Če izgubimo neko strateško pozicijo Luke Koper, bo v tistem trenutku jasno, da bodo
               tudi merila, ki jih Evropska unija za določene projekte uporablja, lahko irelevantna.
               Zato me vseeno zanima vaše videnje vizavi teh vprašanj.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Peter Gašperšič, izvolite.</p>
            </sp>
            <sp who="SDZ7:GašperšičPeter">

               <speaker>DR. PETER GAŠPERŠIČ:</speaker>

               <p>Hvala lepa.</p>
               <p>Jaz prav gotovo tudi nisem zadovoljen s tem, da so se sredstva v novi finančni
               perspektivi glede na preteklo, iztekajočo se, da so se ta sredstva, ki so na voljo za
               infrastrukturo, pravzaprav zmanjšala, vendar s tem dejstvom moramo živeti in moramo v
               tem okvirju pač te naše projekte speljati. Tudi spričo javnofinančne situacije neke
               druge opcije kot, da naredimo vse, kar je v naši moči, da torej resno delamo na
               pridobivanju javno-zasebnega partnerja, neke druge možnosti, realne, za izvedbo tega
               projekta pravzaprav v tem trenutku ne vidim. Mi bomo dejansko vse sile in napore
               usmerili, da tega zasebnega partnerja pridobimo. Jaz tukaj nisem pravzaprav črnogled,
               sem pravzaprav optimist, da tega partnerja lahko uspešno pridobim, kajti interes za
               sodelovanje na projektu je izražen s številnih strani.</p>
               <p>Kar se tiče bom rekel možnih, možnega konkuriranja s strani drugih projektov, jaz bom
               rekel, jaz se s tem v tem trenutku ne želim obremenjevati. Kot rečeno, mi želimo vse
               naše silne, napore usmeriti v naš projekt.</p>
               <p>Kar pa se tiče vizije in razvoja in konkurenčnosti Luke Koper, bo pa prav gotovo
               treba marsikaj narediti tudi še v sami Luki Koper, da bo ohranjala to svojo
               konkurenčnost in nek položaj, strateški položaj, ki ga ima, da postane vstopno okno
               za pretovor v srednjo in vzhodno Evropo. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Jernej Vrtovec bo postavil vprašanje ministrici za zdravje Mariji Milojki
               Kolar Celarc ter ministru za pravosodje mag. Goranu Klemenčiču.</p>
               <p>Izvolite.</p>
            </sp>
            <sp who="SDZ7:VrtovecJernej">

               <speaker>JERNEJ VRTOVEC (PS NSi):</speaker>

               <p>Spoštovani kolegice in kolegi! Spoštovana gospa ministrica in spoštovani gospod
               minister!</p>
               <p>Eno večjih težav v slovenskem zdravstvenem sistemu zagotovo predstavlja tudi
               sistemska korupcija pri javnem naročanju, investicijah, nabavi medicinske opreme,
               zdravil in tudi korupcija pri samih čakalnih vrstah. Zaradi tega naslavljam na vaju
               vprašanje glede pregona korupcije v slovenskem zdravstvenem sistemu, kajti
               davkoplačevalci so tisti, ki vplačujejo preko prostovoljnega oziroma preko dodatnega
               in preko obveznega zavarovanja v to zdravstveno blagajno, in so na nek način zaradi
               odlivov, tudi koruptivnih dejanj nekaterih posameznikov oškodovani. Gre v tem primeru
               za javni denar, zaradi tega mora biti preglednost za ta javni denar toliko bolj
               smotrna. Če nadaljujem, bi se rad dotaknil enega izmed slovenskih zdravnikov, ki je
               ne dolgo nazaj dejal, da je korupcije v slovenskem zdravstvenem sistemu za okrog 500
               milijonov evrov, spet drugi trdijo, da gre le za nekaj 10 milijonov evrov. Ampak
               glejte, v Novi Sloveniji govorimo, kolikor je že korupcije, le-ta je odveč in je ne
               bi smelo biti.</p>
               <p>Zaradi tega me zanima:</p>
               <p>Koliko je po vajini oceni korupcije v slovenskem zdravstvenem sistemu?</p>
               <p>Kako poteka ta operativni plan pregona korupcije v slovenskem zdravstvenem
               sistemu?</p>
               <p>Kako so se zavezali k samem pregonu?</p>
               <p>Zanima me tudi:</p>
               <p>Kolikšna je bila po vajini oceni izguba proračunskih sredstev na letni ravni zaradi
               korupcije?</p>
               <p>Če imate kakršnekoli ocene, bi le-te prosil. Pri tem želim poudariti, da na podlagi
               zgodovinskih dejstev, spomnite se, ne mine več večji razpis v slovenskem zdravstvu,
               da ga ne bi spremljale kriminalistične preiskave.</p>
               <p>Zaradi tega tudi sprašujem:</p>
               <p>Kje so epilogi teh kriminalističnih preiskav?</p>
               <p>Pa bom začel od obdobja kriminalističnih preiskav suma korupcije pri nabavi
               operacijskih miz, naj nadaljujem z zadnjimi kriminalističnimi preiskavami v letu
               2012, ko je šlo za korupcijo pri nabavi zdravil in tako naprej. Ob tem bi rad
               poudaril, da je mnogokrat v preteklosti korupciji podala roko tudi politika. Čudi me,
               da ob vseh preiskovalnih komisijah, ki smo jih v preteklosti že imeli v Državnem
               zboru prav na račun korupcije v slovenskem zdravstvenem sistemu, ni še bila nobena
               komisija uvedena. Temu se res gre čuditi. Hvala za vaše odgovore.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa ministrica Marija Milojka Kolar Celarc.</p>
            </sp>
            <sp who="SDZ7:KolarCelarcMarijaMilojka">

               <speaker>MARIJA MILOJKA KOLAR CELARC:</speaker>

               <p>Hvala za to vprašanje, gospod spoštovani poslanec Vrtovec. Predsedujoči, poslanke in
               poslanci!</p>
               <p>Glede ocene izgube proračunskih sredstev na letni ravni zaradi korupcije v zdravstvu
               nimamo dovolj podatkov, da bi lahko dajali verodostojno oceno. Jaz sem že večkrat v
               javnosti to rekla, da tudi tisti, ki govorijo o 500 milijonih ali o kakršnikoli drugi
               številki, naj prinesejo dokaze in dokumente in bomo z veseljem opravili vse ustrezne
               postopke oziroma prijave, če je temu res tako. Zaradi tega ne želim špekulirati in
               dajati na pamet neke ocene.</p>
               <p>V zvezi s preiskavami vpletenih v sodne postopke pri obravnavi korupcijskih dejanj pa
               moram pojasniti, da Ministrstvo za zdravje aktivno ni bilo vključeno v te sodne
               postopke, zato posledično tudi ni seznanjeno, v kateri fazi pregona so posamezni
               postopki, zaradi tega ne moremo podajati ustreznih informacij. Mislim, da se je za
               pravi odgovor za to vprašanje treba obrniti na preiskovalne organe, tožilstva in pa
               sodišče, zaradi tega, ker tudi o podatkih o sodnih epilogih razpolagajo sodišča, ki
               vodijo te postopke. Mislim, da je to pravi naslov, kjer boste dobili želene
               odgovore.</p>
               <p>Pomembno je, se strinjamo, da se posveti več pozornosti preprečevanju kaznivih dejanj
               korupcije. Zaradi tega v obdobju mojega mandata na Ministrstvu za zdravje posvečamo
               temu zelo veliko pozornost, hkrati zagovarjamo ničelno toleranco do korupcije in smo
               v tem v zvezi že s sistemskega vidika postorili kar nekaj ukrepov. Recimo, eden od
               primerov je, da smo vzpostavili tehnične standarde in normative, s katerimi smo
               izvedli skupno javno naročilo za opremo urgentnih centrov, kjer smo dejansko samo s
               pomočjo teh tehničnih normativov prihranili, da temu tako rečemo, od 9 milijonov 3,3
               milijone. Mislim, da je to en dober primer, kako se lahko s tega vidika usposobi
               oziroma dobi dodatne prihranke in onemogoči korupcijo. Hkrati smo v zaključni fazi s
               pripravo že drugega skupnega javnega naročila za zdravila, s katerimi bomo pokrili 65
               % vseh zdravil na letni ravni za vse bolnišnice. Že samo pri prvem skupnem javnem
               naročilu naj povem, da so bili pomembni prihranki, ocene so nekako od 7 do 12
               milijonov. Pričakujejo se seveda nadaljnji prihranki tudi pri tem drugem skupnem
               javnem naročilu.</p>
               <p>In mogoče še na kratko glede korupcije oziroma neenakosti pri obravnavanju pri
               čakalnih vrstah, ki ste jih omenili. Bi rada v pojasnilo, da je bilo na osnovi
               inšpekcijskih pregledov Zdravstvenega inšpektorata ugotovljeno, da je v teh primerih
               kar precej napak, da posamezne organizacijske enote ne obvladujejo tveganja glede
               neenakopravne obravnave, zaradi tega smo pristopili v prvi fazi najprej k spremembam
               in dopolnitvam obstoječega pravilnika o vodenju čakalnih seznamov. Delamo sistemske
               spremembe Zakona o pacientovih pravicah, ker smo ugotovili, da so bistvene
               pomanjkljivosti. Uvajali bomo e-naročanje, tako da bomo vzpostavili elektronsko voden
               čakalni seznam za celotno Slovenijo. Potem bomo poostrili nadzore tako s strani
               Zavoda za zdravstveno zavarovanje in Zdravstvenega inšpektorata. Na osnovi pilotnega
               projekta bomo pristopili k skrajšanju najdaljših čakalnih dob, predvsem v tistih
               klinikah, kjer so te čakalne dobe najdaljše.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Boste dali priložnost se gospodu ministru? Zahtevate dopolnitev odgovora? Izvolite
               gospod Vrtovec.</p>
            </sp>
            <sp who="SDZ7:VrtovecJernej">

               <speaker>JERNEJ VRTOVEC (PS NSi):</speaker>

               <p>Ja, spoštovane kolegice in kolegi!</p>
               <p>So pa za ministra za pravosodje ista vprašanja, na katere bi odgovoril, pa bom dal še
               dodatno, in sicer:</p>
               <p>Ali ste razmišljali o uvedbi kakršnekoli finančne preiskave zdravnikov in drugega
               osebja zaradi koruptivnih dejanj, sploh po objavi različnih člankov v enem izmed
               dnevnih časopisov v preteklem mesecu?</p>
               <p>Mislim, da je bilo pet izdaj teh časopisnih člankov, torej naj bi šlo za koruptivna
               dejanja, pa me zanima o kakršnikoli finančni preiskave iz tega naslova. Jaz trdim, da
               je korupcija v slovenskem zdravstvenem sistemu zelo razširjena in da se jo tudi
               premalo preganja. Dejansko je postala v določenih segmentih prav zaradi tega tudi
               sprejemljiva. Sam ste tudi predsednik Komisije za preprečevanje korupcije, pa me v
               tem obziru zanima tudi za nazaj, če lahko karkoli kaj poveste, kako je šel ta pregon
               zoper korupcijo v zdravstvenem sistemu. Kajti to poslansko vprašanje zastavljam tudi
               iz enega naslova, da je spoštovana gospa ministrica za zdravje že ob samem
               zaslišanju, preden je postala ministrica, dejala, da so nekateri tudi deležniki v tem
               zdravstvenem sistemu, če se dobro spomnimo. Jaz trdim, da je teh deležnikov, ki iz
               naslova javnega naročanja, nabave zdravil ali kakorkoli, vzamejo preveč
               davkoplačevalskega denarja. To moramo omejiti. In tudi različni lobistični stiki, na
               primer gospod Zemljariča pri direktorju UKC Ljubljana, ki so skoraj javni. To je del
               problema, ne pa del, da je nekdo lahko deležnik, to je del problema, ki ga moramo
               zaustaviti. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Goran Klemenčič, izvolite.</p>
            </sp>
            <sp who="SDZ7:KlemenčičGoran">

               <speaker>MAG. GORAN KLEMENČIČ:</speaker>

               <p>Hvala lepa, podpredsednik Državnega zbora. Spoštovani poslanec!</p>
               <p>Del odgovora na vaše vprašanje se skriva prav v vašem vprašanju. Rekli ste: <q>"O
               korupciji v zdravju se je v Sloveniji veliko govorilo, spomnimo se operacijskih miz."</q>
               Veste, kdaj so bile operacijske mize? Petnajst let in še več nazaj. Potem naslednje
               vprašanje je bilo pa, <q>"in pa leto 2012 in 2013"</q>. Strinjal se bom z vami – o korupciji
               v slovenskem zdravstvu se tako rekoč ni govorilo. To je bila tabu tema, tako ali
               drugače. Niti se ni preiskovalo, ni bilo ovadb, o tem se je zelo malo do tam, recimo,
               2010 in potem nazaj govorilo. O korupciji v slovenskem zdravstvu tukaj ne morem
               govoriti drugače, kot sem govoril takrat, ko sem bil na KPK. Je sistemska. Sistemska
               korupcija se pojavlja povsod, kjer imate veliko srečanja zasebnega in javnega
               interesa. In slovensko zdravstvo po količini denarja, ki gre od države v zdravstvo,
               je tako rekoč eden največjih samostojnih delov transferja javnega denarja v
               zasebnega. In malo je sistemov, kjer bi bili tako prepleteni zasebni in javni
               interesi, kot so prav v zdravstvu, kar je sistemski problem, ker imamo zdravnike
               dvoživke in tako naprej, o čemer smo na KPK izdelali tudi posebno poročilo.</p>
               <p>Mi smo ob vašem vprašanju zaprosili tudi za podatke iz tožilstva. Nekaj vam jih je
               povedal že gospod Furlan takrat, ko smo obravnavali poročilo. Preiskave, ki so iz
               leta 2012 in 2013, seveda še niso imele sodnega epiloga, ker je to pri tako
               zakompliciranih zadevah težko, nemogoče pripeljati do konca, vsaj ne v slovenskem
               sistemu. Trenutno je ena zadeva v fazi priprave zahteve za preiskavo, medtem ko so
               tri obsežne zadeve še v predkazenskem postopku in ga vodi NPU oziroma Sektor za
               kriminalistično policijo.</p>
               <p>Kar se tiče finančnih preiskav, ta možnost vedno obstaja, odločitev pa ni na ministru
               za pravosodje, ampak je na Specializiranem državnem tožilstvu, na Nacionalnem
               preiskovalnem uradu, na FURS, na KPK. Trenutno to orodje, kot rečeno, obstaja.</p>
               <p>Mislim pa, da so s sistemskega vidika bolj pomembne ali pa enako pomembne stvari, ki
               jih je izpostavila ministrica. Velik korak naprej so ti tehnični standardi in
               normativi, na to smo na KPK že opozarjali.</p>
               <p>Čakalne vrste. Bila je narejena tudi ena obsežna analiza.</p>
               <p>In pa v končni fazi dejansko razrešitev tega gordijskega vozla prepletanja javnega in
               zasebnega v javnem zdravstvu.</p>
               <p>In samo za konec bi dodal še. Vendarle je treba reči, da, kar se tiče uspešnosti
               pregona zoper korupcijo, absolutno še nismo tam, kjer bi morali biti in kjer bi lahko
               bili, vendar je treba vedeti, da je bilo samo v letu 2014 več obsodilnih sodb, kot
               jih je bilo prej pet let skupaj. Žal še vedno ne na področju zdravstva.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Imate, gospod Vrtovec, zahtevo za postopek?</p>
               <p>Izvolite.</p>
            </sp>
            <sp who="SDZ7:VrtovecJernej">

               <speaker>JERNEJ VRTOVEC (PS NSi):</speaker>

               <p>Ja, jaz se strinjam, da bi o tej pereči temi se pogovorili in razpravljali na eni
               izmed sej Državnega zbora. Sami ste dejali, da gre za sistemsko korupcijo. Sistemska
               korupcija je izredno težko dokazljiva in jo je zelo težko preganjati, s tem se
               popolnoma strinjam. Moramo pa se tudi nenazadnje, tako kot se strinjava, politiki o
               tem na glas pogovarjati in iskati rešitve, tudi zakonodajne, če je treba.</p>
               <p>Omenili ste, da se je o korupciji zelo malo govorilo v zadnjih letih, tukaj gre tudi,
               na primer, za Onkološki inštitut, vodovod na Onkološkem inštitutu, če hočete, ali pa
               za Pediatrično kliniko in tako naprej. Stvari so se vmes, korupcija se je odkrivala,
               ampak epilogov ni oziroma jih je zelo malo. Hočem povedati to, da ti deležniki, ki se
               napajajo okoli zdravstvene blagajne, teh je mnogo preveč in te moramo zelo kmalu
               omejiti, kajti na eni strani imamo bolne otroke, za katere zbiramo zamaške, če
               želite, ali pa organiziramo dobrodelne akcije, na drugi strani pa ta isti denar
               zdravstvene blagajne namesto, da bi šel za bolne otroke ali pa za klime v Pediatrični
               kliniki, klime na Onkološkem inštitutu ali pa še več, klime v sami porodnišnici, v
               porodnih sobah, odhaja določenim posameznikom v lastne žepe, posameznikom, ki so tudi
               blizu enega dela slovenske politike.</p>
               <p>Najlepša hvala in upam, da me boste v prizadevanjih, da se pogovorimo glede korupcije
               v slovenskem zdravstvenem sistemu, podprli. Tako da ministra apeliram tudi na vaju,
               da se želimo o teh zadevah v tej dvorani pogovoriti. Najlepša hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Jernej Vrtovec, O vašem predlogu bo Državni zbor odločal jutri, v okviru
               glasovanj.</p>
               <p>Gospod Franc Jurša bo postavil vprašanje ministrici za okolje in prostor, gospe Ireni
               Majcen.</p>
               <p>Izvolite.</p>
            </sp>
            <sp who="SDZ7:JuršaFranc">

               <speaker>FRANC JURŠA (PS DeSUS):</speaker>

               <p>Hvala lepa, za besedo, gospod podpredsednik. Lep pozdrav vsem ministrom in
               ministricam!</p>
               <p>Ministrstvo za okolje in prostor pa sprašujem:</p>
               <p>Kako je z reševanjem vlog, povezanih z vodnimi zemljišči?</p>
               <p>Spoštovana gospa ministrica, vem, da se do nastopa vašega mandata tej problematiki ni
               namenjalo prevelike teže oziroma reševanje teh vlog ni bilo prioritetno. Znani so mi
               primeri, ko so bile v 80. in 90. letih ob izvedbah regulacij v obtoku lastniku
               reguliranih zemljišč obljubljene menjave zemljišč in odkup, ki nato niso bile nikoli
               realizirane.</p>
               <p>Zato me zanima:</p>
               <p>Ali se trenutno kaj dogaja na tem področju oziroma ali so narejeni kakšni premiki
               glede reševanja teh vlog?</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa ministrica, izvolite.</p>
            </sp>
            <sp who="SDZ7:MajcenIrena">

               <speaker>IRENA MAJCEN:</speaker>

               <p>Spoštovani podpredsednik! Spoštovani poslanec gospod Franc Jurša, hvala za
               vprašanje.</p>
               <p>S sprejetjem Uredbe o spremembah in dopolnitvah Uredbe o organih sestave ministrstev
               je Agencija Republike Slovenije za okolje v lanskem decembru dobila pristojnost za
               upravljanje z vodnimi zemljišči in začela z reševanjem vlog zasebnega prava in
               lokalnih skupnosti za menjave, odkupe, prodaje zemljišč, ki se v uradnih evidenca
               vodijo kot vodna zemljišča. Tako je v dosedanjih letih – kot ste že sami omenili, gre
               za številna leta, ko se te vloge niso odobravale oziroma niso bile v obdelavi –
               nabralo 650 vlog. V načrt razpolaganja s stvarnim premoženjem za leto 2015 jih je
               uvrščenih 100, od katerih jih je bil za 20 že sklenjen pravni posel, trenutno je v
               postopku reševanja 9 vlog in v pripravi 70 pogodb. Reševanje vlog sicer poteka
               počasneje od načrtovanega, tudi zaradi težave, ki jo bomo v nadaljevanju podrobneje
               predstavila.</p>
               <p>Zakon o vodah v 11. členu opredeljuje vodna zemljišča celinskih voda, in sicer kot
               določene dele zemeljske površine s predpisanimi lastnostmi. Ta predpisana lastnost
               je, da je na njih voda, zato so po zakonu naravno ali grajeno vodno javno dobro. Ta
               status se vpiše tudi v Zemljiško knjigo, vodna zemljišča so pa lahko v lasti oseb
               zasebnega ali pa javnega prava. Tista, ki so v lasti države, niso v pravnem prometu.
               Gre torej v primeru reševanja vlog za primere, ko se je zaradi morebitnega posega v
               vodotok ali tudi zaradi naravnega delovanja voda struga premaknila, in sicer v nekem
               delu je nek prostor zapustila in si je sama struga ali pa voda našla, izdolbla pot po
               novih zemljiščih. In tako imamo na eni strani bivše, preteklo vodno zemljišče in
               seveda zdaj to novo, po kateri voda teče. To vodno zemljišče je v statusu lastništva
               teh površin običajno tako, da je torej nova struga na zemljiščih v privatnem
               sektorju, medtem ko je zapuščena, v mnogih primerih je zdaj ta struga tudi že
               zasipana, pa javno dobro vodno zemljišče. In pri sami menjavi v takšnih primerih,
               velikokrat se to pojavlja, je sam izvajalec, to je Agencija Republike Slovenije za
               okolje, naletela na težavo, saj notarji zavračajo overitev pogodbe brez odločbe ali
               potrdila upravne enote, na podlagi 22. člena Zakona o kmetijskih zemljiščih. Na
               podlagi potrdil o namenski rabi zemljišča namreč ugotovijo, da gre skladno z 2.
               členom Zakona o kmetijskih zemljiščih po namenski rabi za kmetijska zemljišča, kar
               dejansko tudi zdaj v naravi so, saj smo omenili, da gre za zemljišča, kjer voda ni
               več prisotna. Vendar ta ugotovitev pomeni, da bi moralo takšno zemljišče biti po
               postopkih, ki jih predpisuje Zakon o kmetijskih zemljiščih, mi smo včasih na upravni
               enoti rekl,i nabito na oglasni deski 30 dni in bi se lahko za nakup ali pa menjavo
               prijavil kdorkoli. In potem se v skladu z Zakonom o kmetijskih zemljiščih ugotavlja
               prednost, kdo ima prednost za pridobitev takšnega zemljišča. Država te prednosti
               nima. Zato iščemo možnost za razrešitev te kolizije, in sicer iz Zakona o vodi
               izhaja, da gre pri vodnih zemljiščih za materijo, ki jo je zakonodajalec želel
               urediti s posebnim zakonom, določbe 19. člena Zakona o vodi kažejo na to, da je
               razpolaganje z nekdanjimi vodnimi zemljišči podrejeno cilju, da zaradi spremembe
               lokacije vode vzpostavlja optimalno stvarnopravno stanje. Država je zainteresirana,
               da ima v lasti vodna zemljišča, druge osebe pa, da imamo v lasti zemljišča, ki niso
               obremenjena z omejujočim režimom vodnih zemljišč. V tem konceptu sistem predkupne
               pravice iz Zakona o kmetijskih zemljiščih <gap n="…"/> <stage type="inaudible">/ izklop mikrofona/</stage></p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Jurša, izvolite, dopolnitev odgovora.</p>
            </sp>
            <sp who="SDZ7:JuršaFranc">

               <speaker>FRANC JURŠA (PS DeSUS):</speaker>

               <p>Bom kar zahteval, da mi ministrica do konca odgovori na moje vprašanje.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Dobro.</p>
               <p>Gospa Irena Majcen, izvolite.</p>
            </sp>
            <sp who="SDZ7:MajcenIrena">

               <speaker>IRENA MAJCEN:</speaker>

               <p>Ta sistem predkupne pravice iz Zakona o kmetijskih zemljiščih predstavlja tujek, ki
               izenačuje cilj Zakona o vodah. Torej nekdanje vodno zemljišče, ki je po namenski rabi
               kmetijsko, lahko z uporabo instituta predkupne pravice pridobi oseba izven kroga
               oseb, ki jih opredeljujeta četrti in peti odstavek 19. člena o vodah.</p>
               <p>Mi se trudimo, da bi pri specialnem urejanju upravljanja z vodnimi zemljišči, ki je
               kategorija dejanske rabe, in kmetijskimi zemljišči, ki je kategorija dejanske in
               namenske rabe, upoštevali predvsem slednjo. Zakonodajalec pa ni predvidel zapletov,
               na katere smo naleteli. Treba je ugotoviti, ali je mogoče obe ureditvi razlagati na
               nek medsebojno skladen način, ki odpravlja navidezno kolizijo med obema zakonoma, ali
               pa je treba izvesti ustrezne zakonske spremembe. Če se bo izkazalo, da so potrebne
               zakonske spremembe, bomo predlagali, da se te izvedejo v Zakonu o kmetijskih
               zemljiščih, saj je trenutno v medresorskem usklajevanju Predlog sprememb Zakona o
               kmetijskih zemljiščih, kar bi pomenilo, da bi v letošnjem letu teh 100 vlog lahko
               rešili in se aktivneje posvetili reševanju vlog starih 10, 20 let, torej ostalo bi
               jih še 550 v naslednjem letu. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Andrej Šircelj bo postavil vprašanje ministru za finance dr. Dušanu
               Mramorju.</p>
               <p>Izvolite.</p>
            </sp>
            <sp who="SDZ7:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani podpredsednik.</p>
               <p>Spoštovani minister, v soboto ste bili na sestanku Evroskupine v Bruslju in na tem
               sestanku je Christine Lagarde predstavila tako imenovano tajno poročilo o grškem
               dolgu. Po tem tajnem poročilu, kot piše Reuters 4 ure nazaj, grški dolg ni obvladljiv
               oziroma bi bil obvladljiv, če bi se dogovorili za 30-letni moratorij. Poleg tega naj
               bi bil grški dolg po teh poročilih čez 2 leti 200 % bruto družbenega proizvoda,
               toliko naj bi dejansko znašal. Vi kot del Evroskupine, spoštovani minister, ste se
               odločili drugače, ob poznavanju te analize, odločili ste se, da naj bi ta grški dolg
               bil neobvladljiv glede tega, da naj bi s temi ukrepi, ki ste jih priporočili ali
               kakorkoli že grški vladi in seveda potem tudi grškemu parlamentu, ki naj bi to
               sprejel do jutri do polnoči, dali neke druge ukrepe.</p>
               <p>Tukaj je seveda prvo vprašanje:</p>
               <p>Kaj vas je vodilo v to, vas kot ministra za finance, da niste upoštevali ali pa ste
               samo deloma upoštevali ali pa sploh ne tajno poročilo IMF, ki vam je bilo
               predstavljeno s strani gospe Lagarde v soboto?</p>
               <p>Takšne so vsaj informacije. Gre pa za tajno poročilo, ki ga je pridobil Reuters.</p>
               <p>Glede na to poročilo:</p>
               <p>Kako gledate na stabilnost valute evro?</p>
               <p>Ne kako gledate na stabilnost Grčije, ampak stabilnost valute evro.</p>
               <p>Kako gledate na tveganje tistega posojila, ki ga je dala tukaj Slovenija?</p>
               <p>270 milijonov gotovine, poleg tega seveda garancije za okoli milijarde. Kot ste
               večkrat dajali, mi smo glede na to najbolj izpostavljeni, če primerjamo z bruto
               družbenim. Skratka, bom rekel, za začetek je tukaj nekaj vprašanj, v nadaljevanju bom
               seveda postavil tudi vprašanja, kako gledate na to, da bo Grčija v nekaj dneh
               poravnala ta svoj dolg, kolikor ga ima, kolikor ga zapade v ponedeljek pa potem še
               malo konec julija in tako naprej.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Dušan Mramor, izvolite.</p>
            </sp>
            <sp who="SDZ7:MramorDušan">

               <speaker>DR. DUŠAN MRAMOR:</speaker>

               <p>Spoštovani poslanec, hvala za vprašanje.</p>
               <p>Ravnokar sem priletel iz Bruslja, tako da vam lahko dam informacije iz prve roke. Ta
               pogajanja so tekla od sobote do praktično včeraj, ker smo imeli še eno Evroskupino.
               Osnovna logika teh pogajanj je bila, da se je tehtalo med tem, ali sploh odgovoriti
               na prošnjo, ki jo je dala Grčija v zvezi z tretjim programom, ki pač zahteva sredstva
               iz tega evropskega stabilizacijskega mehanizma, ali enostavno zaključiti zgodbo, ki
               bi se končala v tem tako imenovanem planu B ali grexit. Pogajanja so bila izjemno
               naporna, cele noči. Osnovni problem, s katerim smo se soočali, pa je bilo zaupanje v
               grško vlado, v grški parlament in v bistvu tudi v to, ali bo, kar bi se dogovorilo in
               kar bi bilo zapisano in kar bi bilo sprejeto, spoštovano ali ne bo. Ker je v
               preteklosti pač prihajalo tolikokrat skozi dva programa in potem podaljšanje
               programa, tolikokrat do tega, da tisto kar je bilo dogovorjeno, ni bilo narejeno.
               Kljub vsemu je prevladalo potem mnenje, da so tveganja za Evroobmočje, seveda pa še
               posebej za Grčijo, in potem ne samo tveganja, ki so finančne narave, ampak tudi
               geostrateške in iz drugih vidikov, večja, če Grčija odide iz evrosistema, smo ves
               napor vložili v v sekvenco dogodkov, v katerih bi lahko Grčija nekako dokazala, da je
               vredna zaupanja. Kar je bilo sprejeto, je bilo pravzaprav naslednje: najprej nekateri
               ukrepi, spisek ukrepov, ki jih mora sprejeti do srede, kot ste omenil, Grčija, če jih
               ne sprejme, potem je pač plan B. To je takorekoč izhod iz tega stanja, kot je zdaj –
               nekatere zakonske spremembe, neposredno šest področij je tam, poleg tega pa še zaveze
               o nadaljnjih spremembah, kjer je pa cel spisek teh potrebnih korakov, ki jih mora
               parlament sprejeti kot spisek. To bomo izvedeli jutri, se pravi v sredo 15., in če
               bodo te zaveze sprejete, takrat bomo šli šele v naslednjo fazo, v fazo po posameznih
               državah pridobiti soglasje, v to, da se sploh začnemo pogajati o tem, ali bo v bistvu
               program sploh narejen ali ne. Nekatere države imajo zelo težke postopke, da to
               sprejmemo. Potem, če se to odobri po vseh državah, bomo šli šele skozi to pogajanje
               za ta memorandum, ki je potem osnova za, ko se pač sprejme od vseh držav in sprejme s
               strani Grčije, je osnova šele potem, je to tretji program in osnova za to, da lahko
               dobijo denar. S tega vidika moram reči, da je še toliko če-jev od danes naprej, ki
               morajo biti pozitivno odgovorjeni, da bo sploh prišlo do tega tretjega programa, da
               smo si skozi te če-je poskušali zagotoviti toliko zagotovil s strani grške strani, da
               bo to zaupanje, ki je bilo popolnoma porušeno, tako veliko, da se lahko potem začne
               sklepati pravzaprav o tem programu ali ne.</p>
               <p>Seveda so bile ob tem tudi diskusije, če bi tretji program bil, kolikšen obseg
               financiranja bi potrebovali, in tukaj so te številke, zdaj so javne. In vprašanje je
               bilo tudi, kako je z vzdržnostjo dolga, ki je pač ena od treh točk, ki jih je treba
               opredeliti. V tej zvezi je bilo tudi v to poročilo Mednarodnega denarnega sklada, ki
               ste ga omenil, tajno poročilo, kjer je pač končni rezultat enostavno, da je
               vprašljiva sposobnost Grčije na dolgi rok odplačevati te kredite. Ampak to ni bil del
               tega pogajanja, ker to je šele faza 3.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Šircelj, zahtevate dopolnitev odgovora.</p>
            </sp>
            <sp who="SDZ7:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Glejte, minister, tam ni nobenega pogajanja, na teh sestankih pride do tega, da se
               pove, kaj se od države želi, in se ji seveda pove, ali to sprejme ali pa ne sprejme.
               In del tega poročila je tudi poročilo IMF. Tam sedi gospa Lagardova, sedi gospod
               Draghi, sedi predstavnik Evropske komisije, ponavadi je zdaj to podpredsednik in
               tukaj se pač to pove: <q>"In tako bo."</q> In potem še Nemčija, pa še Francija, pa še kakšne
               države se javijo in rečejo, <q>"tako to bo"</q>. Tako da tukaj ti misteriorni sestanki
               Evroskupine so zelo jasno koncipirani in zelo jasno vodeni in zelo jasno se ve, kaj
               mora na koncu priti ven. Tako da tukaj, mislim, je zadeva zelo jasna, ampak prav, če
               vi pravite, da se bo šele začelo pogajati in tako naprej.</p>
               <p>Me seveda zanima:</p>
               <p>Kaj to pomeni za Slovenijo in kaj pomeni to za evro?</p>
               <p>Kaj pomeni to za prehodno obdobje do avgusta tega leta, ko mora Grčija vrniti 7
               milijard, ko ji zapade 7 milijard oziroma do ponedeljka, danes je torek, do
               ponedeljka, ko mora vrniti 4,2 milijardi?</p>
               <p>Ali bo to financirano iz tako imenovanega mehanizma EFSM, ki pa vključuje tukaj tudi
               države, ki niso v Evroskupini? Ta mehanizem – ali je to tveganje?</p>
               <p>Tukaj moram reči, da je George Osborne, to je finančni minister Združenega kraljestva
               oziroma Velike Britanije že napovedal, da on ne gre v to.</p>
               <p>Z drugimi besedami potem povejte minister:</p>
               <p>Kako bo v ponedeljek Grčija vrnila 4,1 milijardo?</p>
               <p>In, da ne bo prišlo do dodatnih obveznosti članic evra ali preko centralne banke ali
               preko tega mehanizma, ki sem ga omenil, ali preko kateregakoli drugega mehanizma ali
               preko česarkoli, dvostranske pogodbe, na primer. Tukaj je seveda sedaj to vprašanje.
               Vi ste del te ekipe, ki tam odloča <gap n="…"/> <stage type="inaudible">/ izklop mikrofona/</stage></p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Dušan Mramor, izvolite.</p>
            </sp>
            <sp who="SDZ7:MramorDušan">

               <speaker>DR. DUŠAN MRAMOR:</speaker>

               <p>Da pojasnim, kako je potekalo. Zaradi tega ker, kot sem rekel, je to nezaupanje
               relativno veliko, je v prvem krogu vsaka od držav povedala, kaj bi ta zahtevala od
               Grčije, da bi se to zaupanje lahko vzpostavilo. Tako da smo v prvi fazi prišli do
               spiska zahtev. Potem se je oblikoval drafting, naredil predlog. In po tem predlogu se
               je potem točko po točko pogajalo s predstavnikom Grčije. To je bilo nenavadno. To ni
               bilo običajno, ker drugače je bolj ali manj tako, kot vi pravite, da se v bistvu
               pripravi spisek vnaprej in potem se da na mizo in take it or leave it – pusti ali
               vzemi. V tem primeru to ni bilo tako, ker so bile te zahteve, nekatere so bile res
               izjemno težke. In recimo v zadnji zahtevi, da Grki del svojega državnega premoženja
               izločijo na poseben sklad, ki je tudi pod kontrolo Evropske komisije, o tem se je
               pogajalo praktično celo noč, ker je bilo vprašanje suverenosti in tako naprej. Tukaj
               dejansko so potekala pogajanja tokrat kar za tisto veliko mizo, kar do zdaj ni bil
               primer.</p>
               <p>Glede tega financiranja v vmesnem obdobju, to se pravi od tega trenutka, ko, recimo,
               Grčija izpolnile, se pravi, v sredo izpolnil te svoje prve zahteve in do takrat, ko
               je pa program sprejet, in da takrat zapadejo te obveznosti, ki ste jih omenil, in da
               država ne bi prišla v stečaj, praktično, v to nezmožnost poplačevanja obveznosti, je
               res potrebno to vmesno financiranje. Za to vmesno financiranje, moram priznati,
               nalistanih je bilo veliko možnosti, za vsako možnost pa kje so problemi. In to ne
               samo ta sistem, to, kar ste vi omenili – EFSM, ampak so potem še drugi možni načini,
               ampak vsak ima pravni problem, ali da se ne more tako hitro, ali da je treba
               soglasje, ali je treba iti v parlamente članic in tako naprej, ali da se pravno sploh
               ne da uporabljati za ta namen. Tako da sedaj posebna skupina, tehnična skupina,
               proučuje to in poskuša najti neke načine, da bi se onemogočilo, da bi Grčija šla v
               tako imenovan default. Tukaj nisem sodeloval. Trenutno so tehnične skupine, ki delajo
               na tem, in morajo do takrat, ko se bo ugotovilo, kaj je z Grčijo, ali je izpolnila
               zahteve ali ne, priti tudi z določeno rešitvijo. Ali bo ta sprejemljiva za nas ali
               ne, bomo imeli pa evroskupine zdaj vnaprej praktično vsak dan po telekonferenci ali
               pa bom moral iti spet v Bruselj.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Izvolite, gospod mag. Šircelj, postopkovno.</p>
            </sp>
            <sp who="SDZ7:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Postopkovno, hvala lepa, spoštovani podpredsednik.</p>
               <p>Jaz mislim, da je v skladu s Poslovnikom nujna splošna razprava o tem. Jaz mislim, da
               bo do te razprave v Državnem zboru prišlo že najbrž prej, preden bo prva naslednja
               seja v mesecu septembru oziroma oktobru zaradi tega, ne toliko zaradi tega odgovora
               ministra za finance, ki je seveda korekten, vendar seveda ne odgovori na vse tisto,
               na kar bi moral. Slovenija je del evra in Slovenija tvega vključno z ostalimi
               državami tudi to, da evro izgubi na moči, da so zaradi tega seveda na finančnih trgih
               te države v slabšem položaju. Skratka, smo v nekem novem obdobju, ko dejansko, kot
               zdaj slišimo, niti ne vejo, kako bodo do ponedeljka dali Grčiji 4,1 milijarde, cela
               Evroskupina, pa cel ECB. In ne samo to, treba je seveda v tej razpravi ugotoviti tudi
               odgovornost ECB. Glejte, po 7. členu statuta Evropske centralne banke je to najbolj
               neodvisna ustanova. V bistvu ne bi smela sploh biti na Evroskupini, ker ona ne sme
               sprejemati nobenih odločitev od Evropske komisije ali od kogarkoli. Seveda ECB mora
               povedati, na podlagi katerih metodologij in tako naprej je seveda zdaj Grkom
               dovoljeno dvigovati 60 evrov, po kakšnem ključu in tako naprej, kajti ECB oskrbuje
               grške banke z evri. Tako da je tudi ta položaj treba tukaj pogledati. Ne samo zaradi
               tega, ampak zaradi tega, da bo, prvič, zagotovljena varnost, da bo zagotovljena
               stabilnost evra, in seveda zaradi tega, da bodo državljani in državljanke vedeli, s
               kakšno valuto dejansko poslujejo.</p>
               <p>Zaradi tega seveda še enkrat predlagam splošno razpravo. Jaz celo ocenjujem, da bo do
               te razprave prišlo že prej. Minister je že napovedal, da bo seznanil Državni zbor,
               čeprav to ni potrebno, da se daje Grčiji dodaten denar – 82 do 84 milijard naj bi
               dale vse te države. Glejte, en delež bo dala tudi Slovenija, dala ne bo Slovenija,
               ampak dali bodo slovenski davkoplačevalci in slovenske davkoplačevalke. In vsaj ti
               imajo pravico vedeti, kam ta denar gre, če seveda se že v imenu njih odloča ali v
               Bruslju ali v Frankfurtu ali v Ljubljani. Zaradi tega mislim, da bo ta razprava še
               kako koristna in v skladu s poslovnikom jo seveda tudi predlagam.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa. Mag. Andrej Šircelj, o vašem postopkovnem predlogu bo Državni zbor
               odločal jutri v okviru glasovanj.</p>
               <p>Gospa Marija Bačič bo postavila vprašanje ministrici za delo, družino, socialne
               zadeve in enake možnosti dr. Anji Kopač Mrak.</p>
               <p>Izvolite.</p>
            </sp>
            <sp who="SDZ7:BačičMarija">

               <speaker>MARIJA BAČIČ (PS SD):</speaker>

               <p>Hvala za besedo, gospod podpredsednik! Lepo pozdravljene ministrice in minister!</p>
               <p>Spoštovana gospa ministrica dr. Anja Kopač Mrak, v medijih se zadnje čase vse bolj
               vzpostavlja vaš projekt pomoči socialno najbolj ogroženim državljanom, ki zajema tako
               odpis dolgov kakor tudi pomoč pri deložacijah in uvedbo predplačniške kartice. Jasno
               je že, da gre pri tej obliki odpusta dolga za neke vrste družbeni sporazum med vlado
               in upniki, saj bodo upniki k odpisu dolga pristopili prostovoljno. Socialno najbolj
               ogroženim državljanom ta dogovor zagotavlja odpis dolgov, ki izvirajo iz stroškov
               gospodinjstva oziroma rednih življenjskih stroškov. V državnozborski proceduri pa je
               tudi že Zakon o pogojih za izvedbo ukrepov odpusta dolgov, ki med drugim poenostavlja
               s tem povezane postopke in odpravlja dodatne stroške. Zakon je potreben, saj na
               podlagi veljavne davčne zakonodaje lahko odpust dolga šteje kot drug dohodek in je
               obdavčen, kar pomeni, da je zanj treba plačati dohodnino, zato je torej nujno urediti
               pogoje, da pri odpustov dolgov ne bodo nastajali dodatni stroški za dolžnike in
               upnike.</p>
               <p>Zanima me:</p>
               <p>Na kateri stopnji je trenutno ta projekt?</p>
               <p>Kdaj bodo državljanke in državljani lahko koristili ukrepe pomoči, ki jih
               pripravljate?</p>
               <p>Kako se bo dogovor o odpisu dolgov izrazil v praksi?</p>
               <p>Kako bo k temu pripomoglo izvajanje Zakona o pogojih za izvedbo ukrepa odpisa
               dolgov?</p>
               <p>Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Anja Kopač Mrak, izvolite.</p>
            </sp>
            <sp who="SDZ7:KopačMrakAnja">

               <speaker>DR. ANJA KOPAČ MRAK:</speaker>

               <p>Hvala za vprašanje, spoštovana poslanka Marija Bačič. Podpredsednik, hvala za besedo.
               Drage poslanke in poslanci!</p>
               <p>O tej temi bomo veliko govorili v petek, ko imamo tako na matičnem odboru kot tudi v
               Državnem zboru obravnavo Zakona o pogojih za izvedbo odpusta dolgov, ki je, kot je
               bilo že v vprašanju, ključna podlaga predvsem v tem delu, da bi se odpust davčno
               nevtralno, če se izrazim preprosto, obravnaval. Torej da dejansko ne bi tistim, ki bi
               na prostovoljni osnovi, to je bil ves čas cilj, ne bi povzročal dodatnih stroškov.
               Namreč, če bi bilo po obstoječi zakonodaji o dohodnini in davčnem postopku, če ne bi
               tega sprejeli, bi se zgodilo, da bi tisti, ki bi odpisovali, podjetja, morali plačati
               akontacijo, ljudem bi šlo pa to v dohodnino, torej ne bi storili tistega, kar smo
               želeli, to je pa predvsem, da skupaj stopimo in da pač odpišemo dolgove, ki so
               neizterljivi, in s tem pomagamo ljudem, hkrati pa dejansko podjetjem in drugim ne
               povzročamo bistvenih stroškov, ker gre za neizterljive dolgove. Torej gre predvsem za
               to, da stopimo skupaj in brez ne vem kakšnih dodatnih stroškov, ampak predvsem gre za
               dobro voljo vseh, da storimo to skupaj. Zato je bil ves čas od februarja dalje cilj,
               da s pogovori, z nekim vzpostavljanjem zaupanja oblikujemo dovoljšno količino
               podjetij, ki so pripravljena k temu pristopiti. Tako da v ponedeljek naslednji teden,
               20. 7., je pa predviden podpis tega sporazuma, ki je podlaga za to, da bo tisto, kar
               bo v zakonu, v petek sprejeto in se lahko tudi izvaja. Ključno je še vedno, da
               podjetja pristopijo k podpisu sporazuma o odpustu dolgov. Mi imamo še ta teden zadnja
               usklajevanja, ker želimo s temi podjetji in vsemi, ki so pristopili, uskladiti tudi
               amandmaje, o katerih vas bomo seveda seznanili, v končni fazi boste tudi v Državnem
               zboru o tem odločali. Sestanke smo imeli s Skupnostjo občin, Zvezo občin Slovenije,
               Združenjem mestnih občin Slovenije, danes z elektro podjetji, s humanitarnimi
               organizacijami, tako da široko zapeljujemo proti koncu ta projekt z vsemi
               deležniki.</p>
               <p>Je pa treba povedati, da bodo vključena v ta sporazum elektro podjetja, podjetja s
               področja energetike, komunalna podjetja, občine bodo vključene predvsem kot lastnice
               komunalnih podjetij, predvideva se odpis, kar se tiče dolgov v povezavi z vrtci in
               prehrano. In po drugi strani država – FURS bo odpisoval davčne dolgove in pa
               Ministrstvo za delo, družino, socialne zadeve dolgove ljudem, ki so nastali v primeru
               preveč izplačane denarne socialne pomoči varstvenega dodatka ali otroškega dodatka.
               Gre pa seveda za to, da so zamejene kategorije, ker želimo ta odpis dolgov za
               socialno najranljivejše. To je ves čas tudi dogovorjeno tudi z vsemi, ki vstopajo v
               to, to bodo prejemniki denarne socialne pomoči, varstvenega dodatka, veteranskega
               dodatka in pa tudi prejemniki otroškega dodatka, in sicer prvega razreda, drugega
               razreda, in pa v primeru družin, ki prejemajo tretji razred, če imajo poleg tega tudi
               dodatek za veliko družino ali odločbo o negi za pomoč otroku. Torej relativno širok
               krog ljudi, približno o 100 tisoč ljudeh govorimo. Mi bomo zagotovili tudi čim bolj
               preprosto izvedbo v smislu, da bomo pomagali podjetjem pri implementaciji vsega
               skupaj. Zavedamo pa se, da gre za velik zalogaj, ki ga bomo skupaj z njimi vodili.
               Pomembno pa je tudi vzpostaviti, kateri dolgovi se lahko odpisujejo, namreč v
               predlogu je zapisano, da so dolgovi, ki so na dan 31. 12. 2014 stari več kot eno leto
               zapadlosti, torej dejansko se odpisuje dolgove, nastale v 2013, 2012 ali prej. Zakaj
               je temu tako? Ker nismo želeli ustvarjati moralnega hazarda. Sporočilna vrednost tega
               projekta nikakor ni želela biti, da se naj ne plačujejo računi, da je kakorkoli s tem
               povezano, vendar gre za to, da počistimo za nazaj na nek način ljudem, ki v času
               krize niso zmogli tega in so seveda prejemniki teh prejemkov, s katerim kažejo, da so
               najbolj ogroženi. Ker pa gre za celoviti paket, gre tudi za programe socialne
               aktivacije, program deložacije in drugo širšo problematiko, ker se zavedamo seveda,
               da kljub temu, da bo delno odpisan dolg, seveda po odpisu ne bo zgodba končana in ne
               bomo vseh problemov ljudi rešili, bomo pa delno zmanjšali njihove težave. Ključno pa
               je to, da je prostovoljno in da vsi skupaj <gap n="…"/> <stage type="signal">/ znak za konec razprave/</stage> <gap n="…"/> torej
               država, občine in podjetja.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Izvolite, zahteva za dopolnitev odgovora.</p>
            </sp>
            <sp who="SDZ7:BačičMarija">

               <speaker>MARIJA BAČIČ (PS SD):</speaker>

               <p>Hvala lepa, gospa ministrica. Vidim, da projekt gre v pravo smer. Želela pa bi še, da
               nam razložite še o predplačniških karticah. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Dr. Anja Kopač Mrak, izvolite.</p>
            </sp>
            <sp who="SDZ7:KopačMrakAnja">

               <speaker>DR. ANJA KOPAČ MRAK:</speaker>

               <p>Hvala za besedo.</p>
               <p>Pri tem paketu gre za odpis dolgov, kjer je en steber. Drugi steber je predvsem to,
               kar ste že sprejeli v Državnem zboru, kar je Ministrstvo za pravosodje predlagalo, to
               je socialno novelo Zakona o izvršbi, kjer smo preprečili to, da bi banke zaračunavale
               vpoglede, in uredili, da tudi na ta veteranski dodatek ni možna izvršba. Skratka
               dejansko ta socialna novela. Hkrati pa, na žalost, smo soočeni s tem, da se nekaterim
               zapirajo računi v bankah, zato je nujno, da tudi vzpostavimo projekt predplačniške
               kartic, kjer bodo lahko državljani in državljanke, ki se bodo odločili, dobili
               predplačniško kartico, na kateri bodo imeli nakazane socialne transfere in s katero
               bodo lahko tudi imeli sicer omejene dvige na bankomatih. Dejansko bo to plačilna
               kartica, ki jim bo omogočala, če nimajo tekočega računa, da normalno poslujejo v
               finančnem svetu, če tako rečem. To je ena izmed pomembnih stvari, ki jih že dlje časa
               poskušamo dogovoriti. Jaz upam, da se bodo banke prijavile na razpis, ki smo ga na
               ministrstvu prijavili. Mislim, da je razpis 2. 7. Zunaj. Računamo, da, če bo vse
               tako, kot je prav, bi bila ta predplačniška kartica zagotovljena do konca leta.
               Morate vedeti, da približno 10 tisoč ljudi ima tako ali drugače probleme z
               blokiranimi računi, da so prejemniki teh naših državnih socialnih transferjev. Tako
               da bo to za to skupino ljudi pomoč.</p>
               <p>Tretji del paketa, ki pa je morda tudi najbolj zanimiv, je pa predvsem deložiranim
               družinam, iz katere je sploh izšlo ves ta projekt. Tukaj smo pa dejansko aktivirali
               trenutno možno 12 stanovanj. Podjetje Lesnina, d. o. o., bo brezplačno opremilo vsa
               ta stanovanja. Predvsem želimo sodelovati. Dogovor je s humanitarnimi organizacijami,
               Rdeči križ, Karitas in Zveza prijateljev mladine, da bomo skupaj sodelovali,
               predvsem, da bodo oni lahko dodeljevali ta stanovanja in pa skrbeli tudi za te ljudi,
               predvsem družine, ki danes v svojem lokalnem okolju, ker zakon, stanovanjski zakon
               jasno določa pristojnosti, kdo je tisti, ki mora zagotoviti, in to so občine, nekje
               pač teh kapacitet ni dovolj, tako da bo teh dvanajst, v tem trenutku dvanajst
               stanovanj služilo temu, da družinam pomagamo, da jih ne razselijo, da jih ne
               razdvojijo, da torej aktivno pomagajo Rdeči križ, Karitas in Zveza prijateljev
               mladine pri programu pomoči, da se razrešuje situacija, zaradi katere je družina
               prišla v to situacijo, da je bila deložiran. S tem projektom dejansko vzpostavljamo
               fond socialnih stanovanj za krizne namestitve za deložirance v sodelovanju z
               nevladnimi oziroma humanitarnimi organizacijami. To je tudi ena izmed izkušenj, ki je
               zelo pozitivna, da z neko pozitivno voljo lahko dosežemo dogovor. Tudi podjetja bodo
               donirala sredstva. Res gre za zanimiv projekt. V naslednjem tednu bo tudi javno <gap n="…"/> <stage type="inaudible">/
               izklop mikrofona/</stage></p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Jelka Godec bo postavila vprašanje ministrici za izobraževanje, znanost in
               šport dr. Maji Makovec Brenčič.</p>
               <p>Izvolite.</p>
            </sp>
            <sp who="SDZ7:GodecJelka">

               <speaker>JELKA GODEC (PS SDS):</speaker>

               <p>Hvala za besedo. Lep pozdrav ministrici!</p>
               <p>V prejšnjem tednu je javnost oziroma predvsem osnovne šole razburilo stanje glede
               učbenikov v osnovnih šolah. Na Odboru za šolstvo smo to tematiko sicer predelali, da
               ministrstvo pripravlja določene ukrepe, pa vendar, večina učbenikov v šolskih skladih
               je neprimernih glede na učni načrt pa tudi glede na to, da so že, lahko rečemo,
               dotrajani in tudi, kot sem dejala, neveljavni. So pa ravnatelji dobili, mislim da, 14
               dni nazaj obvestilo, koliko denarja bodo dobili za zamenjavo teh učbenikov. Eden
               izmed ravnateljev piše, da je vrednost nakupa učbenikov, pa so jemali samo tiste
               manjkajoče učbenike, ki jih res potrebujejo, nekje tisoč 100 evrov, ministrstvo pa
               jim je odobrilo nekje 10 %, torej 110 evrov približno, da ne bom v točnih številkah.
               Ravnatelji se sprašujejo, ali ministrstvo pričakuje od njih, da bodo denar dobili kje
               drugje, zagotovili pač iz tistega fonda, ki ga dobijo osnovne šole za delovanje ali
               zaračunajo staršem, kar je seveda dokaj neresno s strani ministrstva, če je pač
               takšen način razmišljanja. Namreč ubadajo se tudi z drugimi zadevami, financ je
               seveda manj, šole dobivajo vedno manj financ, ministrstvo pa jim nekako nalaga nove
               in nove naloge. Dotaknila sem se že sama v poslanskih vprašanjih neobveznih izbirnih
               vsebin, ki so prav tako bile dane v letu 2013 brez dodanih finančnih sredstev, potem
               tuji jezik v prvi triadi in tako naprej.</p>
               <p>Moje vprašanje je:</p>
               <p>Ali bo ministrstvo mogoče s kakšnimi dodatnimi finančnimi spodbudami osnovnim šolam
               le zagotovilo finančna sredstva, da bodo lahko nakupile tiste najnujnejše učbenike za
               izvajanje pouka?</p>
               <p>Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Maja Makovec Brenčič, izvolite.</p>
            </sp>
            <sp who="SDZ7:MakovecBrenčičMaja">

               <speaker>DR. MAJA MAKOVEC BRENČIČ:</speaker>

               <p>Spoštovani predsedujoči, spoštovana gospa poslanka!</p>
               <p>Podala bom aktualne informacije predvsem glede na to, da smo tudi v zadnjih tednih
               res aktivno na vezi tako s predstavniki Združenja ravnateljev kot seveda z založniki
               in tudi našimi strokovnimi sodelavci za reševanje te aktualne problematike.</p>
               <p>26. 6. so vse šole posredovale aktualne potrebe po zamenjavi učbenikov, in sicer v
               skladu s sklepom strokovnega sveta s konca maja gre namreč za aktualizacijo tretje
               triade. To je bil tudi skupen dogovor vseh deležnikov. Na tej osnovi so šole zdaj
               izpostavile, pravzaprav vse tiste najbolj nujne potrebe, kot ste že sami omenili. Te
               potrebe v celoti za vse šole, ki so vnesle aktualne podatke, znašajo 3 milijone 100
               tisoč evrov. V skladu s tem, ker je pred tem ministrstvo že zagotovilo 2 milijona
               sredstev v ta namen, smo tudi zagotovili z okrožnico in bili tudi sicer z vsemi
               deležniškimi skupinami v aktivni navezi, da bomo do konca julija natančno sporočili,
               na kakšen način bodo vse te potrebe tudi zagotovljene in s kakšno plačno dinamiko. To
               pomeni, da bodo šole do zadnjega, torej zagotovo v zadnjem tednu še pred tistimi
               dejanskimi resnimi počitnicami dobile natančna navodila, kako bomo poravnavali
               oziroma skupaj z njimi pokrili vse dejanske potrebe, in to vse potrebe, ki so jih
               vnesli na dan, 26. 6. To je tudi dogovor tako s predstavniki Združenja ravnateljev
               kot seveda tudi založniki, ki morajo potem izvesti kar zahtevno nalogo, da lahko do
               1. septembra zagotovijo učbenike. Vem, da je bilo na različne načine iz različnih
               zornih kotov podanih potem tudi nekaj interpretacij tistih okrožnic, ki so jih šole
               dobile, vendar to je sedaj aktualno dejansko stanje in seveda naše zagotovilo, da
               skušamo res vsem glede na sporočene potrebe zagotoviti tudi aktualizacijo učbenikov,
               ker se zavedamo, da to je nekaj, kar je res nujno imeti na mizah 1. Septembra.
               Predvsem pa se zavedamo, da je pred nami izziv celovitega modela reševanja učbeniških
               skladov, še posebej v povezavi z učnimi načrti sistemskega pristopa in postopnega
               reševanja z resnim premislekom. Zato smo tudi ustanovili že delovno skupino,
               sestavljeno iz predstavnikov staršev, ravnateljev, založnikov, strokovnjakov, s
               katerimi bomo skupaj že takoj ob koncu počitnic začeli z iskanjem najboljšega
               koncepta za reševanje učbeniške politike in seveda tudi razmisleka o tem, kako ta
               učna gradiva ne samo sistematično aktualizirati, ampak tudi pripuščati tudi druge
               oblike učnih gradiv, kot recimo različne e-dopolnila, e-učbenike, tam kjer se zdi
               smotrno in smiselno oziroma potrebno, in na ta način res sistematično reševati to
               zatečeno stanje zadnjih deset let. Veste, da se je veljavnost učbenikov preprosto
               samo podaljševala, hkrati pa se seveda samih skladov ni obnavljalo. Tukaj bomo
               vzpostavili dialog tako s starši kot seveda predstavniki stroke in vsemi ostalimi, da
               najdemo nek uravnotežen mehanizem, ki bi seveda zagotavljal dobre učbenike, aktualne
               učbenike in seveda tudi zmanjšal to nepredvidljivost, ki je bila zagotovo dana šolam
               v zadnjih mesecih. Mislim, da si tega nihče več ne želi, tudi vnaprej. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Andrej Čuš bo postavil vprašanje ministru za pravosodje mag. Goranu
               Klemenčiču.</p>
               <p>Izvolite.</p>
            </sp>
            <sp who="SDZ7:ČušAndrej">

               <speaker>ANDREJ ČUŠ (PS SDS):</speaker>

               <p>Hvala za besedo, spoštovani podpredsednik, spoštovani predstavniki vlade, še posebej
               gospod minister Klemenčič!</p>
               <p>Danes ponavljam ustno poslansko vprašanje, ki sem ga postavil dva meseca nazaj, pa ne
               vem, zakaj še do danes nisem uspel dobiti odgovora na seji Državnega zbora. Dva
               meseca nazaj sem izpostavil, da želim dobiti odgovor čim prej, tako da sem seveda
               tudi v tej želji dal vlogo oziroma prošnjo za pisni odgovor, ampak kot povedano, tega
               še do danes ni bilo. Sam sem na to temo postavil že tudi več ustnih poslanskih
               vprašanj, tudi pisnih.</p>
               <p>Govoril bom o poplavah reke Drave leta 2012. Poplave Drave 5. in 6. novembra 2012 so
               prizadele preko 8 tisoč Slovenk in Slovencev vse od Dravograda pa če gremo najprej
               vse do Gorišnice, Markovci in še bi lahko našteval. Je pa bila škoda izjemna. Šlo je
               za pravo katastrofo, naravno katastrofo, pri kateri pa je bil odgovoren tudi človeški
               faktor. Škode v Sloveniji je bilo takrat 373 milijonov evrov. Strinjamo se, da gre za
               izjemno visoka finančna sredstva, ko se tukaj v Državnem zboru pogovarjamo in nekako
               poskušamo praskati po 500 tisoč evrov, po milijon evrov, si sploh ne znam
               predstavljati, kaj predstavlja 373 milijonov evrov.</p>
               <p>Zanima me:</p>
               <p>Kako si boste kot minister za pravosodje prizadevali, da bo pravici zadoščeno, da
               bodo tisti, ki so vodo spustili iz Avstrije, za to odgovarjali in seveda tudi škodo
               poravnali?</p>
               <p>Kako bo pri tem zagotavljanju pravno pravične države in ustavnih pravic odigralo
               svojo vlogo državno pravobranilstvo?</p>
               <p>Naj vas ob koncu tega prvega dela razprave spomnim, da bodo 6. novembra letos potekli
               vsi roki, do katerih se morajo vložiti odškodninske tožbe proti tistim, ki so
               odgovorni za te poplave, in časa ni več veliko. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Goran Klemenčič, izvolite.</p>
            </sp>
            <sp who="SDZ7:KlemenčičGoran">

               <speaker>MAG. GORAN KLEMENČIČ:</speaker>

               <p>Hvala lepa, podpredsednik.</p>
               <p>Spoštovani poslanec Čuš, jaz se vam resnično opravičujem, da niste dobili odgovora
               prej, pisnega odgovora posebej, ker bi ga morali dobiti, to je bil očitno spregled na
               naši strani, še toliko bolj pa zato, ker vam ne morem dati celovitega odgovora, zato
               ker za to področje ni naše ministrstvo neposredno vključeno. Drži pa, da posredno je
               preko Državnega pravobranilstva.</p>
               <p>Kot vam je verjetno znano, je Vlada ustanovila posebno delovno in pogajalsko skupino
               v zvezi s posledicami poplav Drave leta 2012, ki ga vodi Ministrstvo za okolje in
               prostor. V tej delovni in pogajalski skupini, ki jo vodi Ministrstvo za okolje in
               prostor, sodelujejo tudi Državno pravobranilstvo, Dravske elektrarne in Ministrstvo
               za zunanje zadeve. Državno pravobranilstvo ne more, nima pristojnosti, da bi v imenu
               prizadetih ljudi – in dejansko se gre povsem strinjati z vami, da je bila povzročena
               velika škoda – vodilo, recimo, odškodninske postopke ali pogajanja z odgovornimi v
               Avstriji. Pomaga pa pri strokovnih in pravnih podlagah, in kolikor sem bil obveščen s
               strani kolegice ministrice, je ta delovna skupina in pogajalska skupina dosegla
               določen napredek. Več v tem trenutku ne morem reči, zaradi tega ker so informacije,
               ki sem jih pridobil, bomo rekli, iz druge roke in ker ta pogajanja še potekajo.
               Možnosti so pa tako glede morebitnih podaljšanj rokov, morebitnih poravnav, zasebnih
               tožb in tako naprej. Tako da toliko zaenkrat z moje strani.</p>
               <p>Državno pravobranilstvo, kolikor je pač to mogoče, pa sem obveščen, da aktivno
               sodeluje pri pomoči in pri pripravi strokovnih podlag za uveljavljanje te
               odškodninske odgovornosti. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Andrej Čuš, izvolite, zahteva za dopolnitev odgovora.</p>
            </sp>
            <sp who="SDZ7:ČušAndrej">

               <speaker>ANDREJ ČUŠ (PS SDS):</speaker>

               <p>Da, drži. Jaz se zahvaljujem za prvi del odgovora. Rad bi povedal, ko sem postavil
               ustno poslansko vprašanje ministrici za okolje, sem v tistem trenutku bil tudi
               vabljen na sestanek na Ministrstvo za okolje. Tam sem se seznanil s kronologijo po
               letih, po dnevih, po mesecih in moram povedati, da mi je vsa problematika že precej
               dobro znana. Nisem pa mogel mimo podatka, ko sem slišal, da naj bi Državno
               pravobranilstvo predlagalo, da se odpre meddržavna pogajanja s sosednjo Avstrijo in
               se od sosednje Avstrije zahteva sredstva za poplačilo škode izključno na javni
               infrastrukturi. Namreč, ko sem to slišal, najprej nisem mogel verjetni, ker dobil sem
               občutek, če bo tako res, kot Državno pravobranilstvo tudi predlaga, bomo vse te
               oškodovance, vseh teh 8 tisoč ljudi pustili na cedilu.</p>
               <p>Na drugi strani so oškodovanci tudi sami rekli, mi želimo samo, da dobimo analizo, s
               katero lahko vložimo tožbene zahtevke proti tistemu, ki bi naj spustil vodo. In kaj
               se je zgodilo? Dobimo odgovore, da je vse to interno gradivo Vlade in enostavno ne
               morejo oškodovanci priti do nobenega dokumenta, s katerim bi lahko vložili te
               zahtevke. Bile so vložene že prijave proti neznanemu storilcu v Gorišnici na
               policijski postaji v Moškanjcih in je tožilstvo reklo, češ da ni dovolj dokazov, bilo
               je vloženo tudi v Celovcu, tam pa se je sodnica izrekla, da se mora najprej odločiti,
               na kateri stopnji se to rešuje oziroma katero sodišče je za to pristojno. In 6.
               november 2015 bo tu. Po parlamentarnih počitnicah imamao mesec ali dva in moram
               povedati, da sem nad tem seveda razočaran. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Klemenčič, izvolite.</p>
            </sp>
            <sp who="SDZ7:KlemenčičGoran">

               <speaker>MAG. GORAN KLEMENČIČ:</speaker>

               <p>Hvala lepa.</p>
               <p>Dodal bi samo to. Kar se Državnega pravobranilstva tiče, je njihovo stališče, ki ste
               ga izpostavili, očitno pa zadevo boljše poznate kot jaz – mislim, iskreno –, je sicer
               na nek način razumljivo. Državno pravobranilstvo je odvetnik države in v tem smislu,
               recimo, infrastrukture. Verjamem pa vendarle, da se dela tudi na tem, da se ima v
               očeh in v vidu posamezne zasebnike, oškodovance ljudi v tem podeželju. Čisto iskreno,
               o tem sem prej nekoliko dlje govoril s pristojno ministrico, verjamem, glede na to,
               kar mi je povedala, da precej aktivno in zavzeto deluje v smeri, da bi se te stvari
               razrešile. Kar pač lahko storimo na Ministrstvu za pravosodje v razmerju do Državnega
               pravobranilstva bom pa, obljubljal, storil v zvezi s tem konkretnim primerom.
               Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Gospod Čuš Andrej, izvolite, postopkovno.</p>
            </sp>
            <sp who="SDZ7:ČušAndrej">

               <speaker>ANDREJ ČUŠ (PS SDS):</speaker>

               <p>Da, drži. Mogoče je bila prvotna naloga Državnega pravobranilstva res, da je odvetnik
               države, ampak Državno pravobranilstvo je plačano tudi iz davkov in sredstev, ki jih
               dajo državljanke in državljani. In jaz bi v tej luči tudi razmišljal, da bi Državno
               pravobranilstvo bilo v službi vseh državljank in državljanov, zato dajem postopkovno,
               da opravimo razpravo o odgovoru na naslednji seji Državnega zbora. Predvsem pa bi rad
               to, to dajem predvsem z namenom, da slovenska politika stopi skupaj in da poiščemo
               najboljše možne rešitve ne samo za državo, nampak tudi za vseh 8 tisoč ljudi, ki so
               čez noč izgubili vse premoženje, ki so ga imeli, hiše in tako naprej. Problematika je
               izjemna in tukaj jaz mislim, da ne smemo gledati, kdo to predlaga in iz katere
               stranke je, ampak glede na to, da imamo že časovnico, ki nam ni najbolj prijazna, bi
               res prosil, da malo pozabimo na to in stopimo skupaj, pa dajmo čim prej nekaj
               narediti. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Andrej Čuš, o vašem postopkovnem predlogu bo Državni zbor odločal v sredo,
               torej jutri v okviru glasovanj.</p>
               <p>Dr. Jasna Murgel bo postavila vprašanje ministrici za zdravje, Mariji Milojki Kolar
               Celarc.</p>
               <p>Izvolite.</p>
            </sp>
            <sp who="SDZ7:MurgelJasna">

               <speaker>DR. JASNA MURGEL (PS SMC):</speaker>

               <p>Hvala lepa.</p>
               <p>Spoštovana gospa ministrica, kot ste verjetno seznanjeni, smo imeli letos 19. 3.
               skupno sejo Odbora za delo, družino, socialne zadeve in Odbora za zdravstvo, kjer smo
               imeli obsežno razpravo na temo celostne obravnave in ureditve položaja otrok s
               posebnimi potrebami. Na tej seji so bili sprejeti sklepi, s katerimi je bilo trem
               pristojnim ministrstvom, torej šolstvu, zdravstvu in sociali, naloženo, da celostno
               uredijo to problematiko ureditve položaja otrok s posebnimi potrebami. Upam, da se na
               tem področju kaj dela, na tem tudi nekako sodelujemo.</p>
               <p>Zdaj pa k eni bolj konkretni zadevi, ki smo jo tudi obravnavali na teh dveh odborih,
               in sicer je na tej seji pediater dr. Tadej Aučin, ki je pediater na Pediatrični
               kliniki, član Zdravstvenega sveta pa tudi član Razširjenega strokovnega kolegija za
               pediatrijo na Ministrstvu za zdravje, izpostavil, da je področje obravnave otrok s
               posebnimi potrebami ni celovito urejeno. Povedal je tudi, da je Stalna strokovna
               skupina za otroke z motnjami v razvoju pripravila predlog celostne obravnave otrok s
               posebnimi potrebami s ključno z širitvijo timov v razvojnih ambulantah. Po njegovih
               besedah je bil ta predlog že obravnavan na Razširjenem strokovnem kolegiju za
               pediatrijo in je bila tudi sprejeta revidirana verzija tega predloga.</p>
               <p>Zato vas, ker naj bi bil predlog v fazi obravnave na Zdravstvenem svetu sprašujem
               naslednje:</p>
               <p>Ali je bil predlog celostne obravnave otrok s posebnimi potrebami, ki ga je
               pripravila ta Stalna strokovna skupina za otroke z motnjami v razvoju, že sprejet na
               Zdravstvenem svetu?</p>
               <p>Ali je Zdravstveni svet že obravnaval problematiko, vezano na potrebe po povečanju
               števila fizioterapij za otroke s posebnimi potrebami?</p>
               <p>Vemo, da je to eden od najbolj izpostavljenih problemov v razvojnih ambulantah.</p>
               <p>Kakšno rešitev je Zdravstveni svet sprejel?</p>
               <p>Na kakšen način bo Zavod za zdravstveno zavarovanje Slovenije upošteval sklepe
               Zdravstvenega sveta v zvezi s tem?</p>
               <p>Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa ministrica Marija Milojka Kolar Celarc.</p>
               <p>Izvolite.</p>
            </sp>
            <sp who="SDZ7:KolarCelarcMarijaMilojka">

               <speaker>MARIJA MILOJKA KOLAR CELARC:</speaker>

               <p>Hvala za besedo, spoštovani, gospod podpredsednik. Gospa poslanka, ostali
               poslanci!</p>
               <p>Res je, da je bila marca skupna seja odbora, in moram povedati, da vsa tri
               ministrstva intenzivno delamo na tematiki in pripravljamo gradivo, tako da bomo
               realizirali te sklepe in ugotovili, kje bo prav vstopna točka za vse te otroke s
               posebnimi potrebami.</p>
               <p>Zdaj pa dovolite, da vam odgovorim na vaša zelo konkretno vprašanja zastavljena.</p>
               <p>Stalna strokovna skupina za otroke z motnjami v razvoju pri Razširjenjem strokovnem
               kolegiju za pediatrijo je pripravila nov predlog širitve programa celostne obravnave
               otrok z motnjami v razvoju v razvojnih ambulantah in je dne 26. februarja letos
               Razširjenji kolegi za pediatrijo ta predlog poslal Zdravstvenemu svetu v obravnavo.
               18. junija letošnjega leta, se pravi pred slabim mesecem, je predsednik Zdravstvenega
               sveta seznanil predlagatelja, da je komisija z oceno vlog načelno podprla program
               širitve timov razvojnih ambulant, vendar je menila, da so potrebne dodatne
               razjasnitve, ki se bodo najbolj pokazale, ko bo predlagatelj pripravil klinično pot
               in dopolnil vlogo na novem obrazcu. Strokovne predloge razširjenih strokovnih
               kolegijev, ki vplivajo na vsebino in obseg zdravstvenega varstva, s tem pa seveda
               tudi na zdravstveno politiko in financiranje le-tega, obravnava in potrjuje
               Zdravstveni svet kot najvišji strokovno usklajevalni organ na področju zdravstvenega
               varstva. Tako Zdravstveni svet oblikuje vsebino zdravstvenih programov, stališča
               njihove izvedljivosti, enakomernega razvoja vseh strok in tudi načela enake
               dostopnosti. Zdravstveni svet bo obravnaval povečanje število fizioterapij za otroke
               s posebnimi potrebami v razvojnih ambulantah v okviru že prej omenjenega predloga
               širitve, ker to ni samostojen program in o tem ni potrebna posebna odločitev.</p>
               <p>Samega povečanja števila fizioterapij za otroke s posebnimi potrebami v razvojnih
               ambulantah tako ni treba opredeliti kot nov zdravstveni program, zaradi tega tudi ni
               nobene posebne potrebe, da bi Zdravstveni svet o tem samostojno odločal.</p>
               <p>Lahko pa vam z veseljem povem, da smo na arbitraži za splošni dogovor za pogodbeno
               leto za 2015 partnerji že soglasno sprejeli predlog Združenja zdravstvenih zavodov in
               smo vsem izvajalcem, ki imajo program razvojne ambulante v standardu, povečali
               kadrovski normativ za enega nevrofizioterapevta. In kot veste je Vlada splošni
               dogovor že sprejela, jutri je tudi skupščina Zavoda za zdravstveno zavarovanje, kjer
               so znotraj finančnega načrta, zagotovljena so tudi sredstva za te programe oziroma za
               tega dodatnega nevrofizoterapevta, okoli 650 tisoč evrov. In takoj ko bo tudi na
               skupščini ta dogovor še potrjen in rebalans načrta, se bo ta fizioterapevt lahko
               odobril in šel v izvajanje. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Marko Pogačnik bo postavil vprašanje ministru za finance dr. Dušanu Mramorju.
            </p>
            </sp>
            <sp who="SDZ7:PogačnikMarko">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, hvala za besedo.</p>
               <p>Spoštovani minister dr. Mramor, želim vam zastaviti vprašanje v zvezi z izdajo
               petletnih obveznic v višini 100 milijonov evrov, ki jih je pred dnevi izdal SDH.</p>
               <p>Zanimajo me predvsem razlogi, za izdajo teh obveznic v tej višini 100 milijonov
               evrov.</p>
               <p>Kakšno je stališče Ministrstva za finance do izdaje teh obveznic?</p>
               <p>Ali je eden izmed vzrokov za izdajo teh obveznic tudi predlog klasifikacije naložb,
               ki sta ga pripravila Vlada Republike Slovenije in Ministrstvo za finance, in je s
               tem, bi rekel, to eden izmed dokazov, da pri tem predlogu klasifikacije SDH tekoče iz
               svojih likvidnostnih sredstev ne more poravnavati obveznosti, ki mu jih narekujeta
               Zakon o denacionalizaciji in Zakon o žrtvah vojnega in povojnega nasilja, na kar smo
               v Slovenski demokratski stranki že pred časom tudi opozarjali?</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Dušan Mramor, izvolite.</p>
            </sp>
            <sp who="SDZ7:MramorDušan">

               <speaker>DR. DUŠAN MRAMOR:</speaker>

               <p>Spoštovani poslanec, mag. Marko Pogačnik, SDH je v začetku tega leta začel s postopki
               refinanciranja in reprogramiranosti obstoječih dolgoročnih zadolžitev, ki zapade v
               plačilo leto 2015 in 2016, v skupni višini 455 milijonov evrov in so zavarovana s
               poroštvom Republike Slovenije. SDH je namreč ocenil, da prilivi iz prodaje
               kapitalskih naložb vključujoč prilive prvega privatizacijskega paketa ne bodo
               zadoščali za poravnavo zapadlih dolgoročnih posojil in zakonskih obveznosti.
               Ministrstvo za finance je 23. januarja letos izdalo soglasje k začetku postopka
               zadolžitve v skupni višini do 455 milijonov evrov, bodisi z zadolžitvijo pri
               poslovnih bankah bodisi z izdajo dolžniških vrednostnih papirjev, to je obveznic brez
               poroštva Republike Slovenije. Ob izvedbi postopka in pridobitvi ponudb tako za
               dolgoročno zadolžitev pri poslovnih bankah kot tudi za organizacijo izdaje dolžniških
               vrednostnih papirjev je SDH prišel do sledečih ugotovitev. Poslovne banke so
               pripravljene podaljšati obstoječe zadolžitve, ki zapadejo v plačilo v letu 2015 in ki
               so zavarovanje s poroštvom Republike Slovenije v višini 300 milijonov evrov, to se
               pravi v okviru Zakona o poroštvu Republike Slovenije za obveznosti SDH v višini 300
               milijonov evrov iz naslova najetih kreditov in izdanih obveznic za financiranje Sod.
               V letu 2010 je po tem zakonu namreč možno podaljšati obstoječe zadolžitve in tudi
               poroštva za obdobje dveh let. Nadalje so pridobili ponudbe za organizacijo izdaje
               dolžniških vrednostnih papirjev in ocenili, da bi lahko na ta način refinancirali in
               obenem podaljšali zadolžitve, ki zapadejo v letu 2016 in jih ni mogoče podaljšati s
               poroštvom Republike Slovenije. Obseg izdaje so ocenili v višini do 150 milijonov
               evrov. Obveznica je bila uspešno izdana v višini 100 milijonov evrov po kuponski
               fiksni obrestni meri 2,5 % in bo namenjena za odplačilo obstoječih zadolžitev, ki
               zapadejo v plačilu v letu 2016. Tukaj gre za 135 milijonov teh zadolžitev s poroštvom
               Republike Slovenije, najetih po obrestnih merah 3- ali 6-mesečni evribor plus 2,4 do
               3,35 %. Obveznice so bile izdane brez državnega poroštva, kar sem že povedal. Glede
               na to, da se je SDH uspel zadolžiti z izdajo obveznic v ustrezni višini, z ugodno
               obrestno mero in brez poroštev države, menim, da je bila zadolžitev SDH z izdajo
               obveznic smotrna.</p>
               <p>Refinanciranje preostalih finančnih obveznosti, ki zapadejo v letu 2016, bo izvedeno
               postopno, v skladu z dinamiko poravnavanja obveznosti in likvidnostim načrtom SDH.
               Zavedamo se, da pravkar sprejeta strategija upravljanja kapitalskih naložb delno
               zamejuje SDH pri prostem razpolaganju s svojimi kapitalskimi naložbami, zato
               načrtujemo konec leta 2016 in v letu 2017 zamenjavo portfelja, naložb med Republiko
               Slovenijo in SDH, ki bo zagotovila ustrezno likvidnost SDH za pokrivanje obveznosti
               po sprejetih zakonih.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Violeta Tomić bo postavila vprašanje ministru za kmetijstvo, gozdarstvo in
               prehrano mag. Dejanu Židanu.</p>
               <p>Izvolite.</p>
            </sp>
            <sp who="SDZ7:TomićVioleta">

               <speaker>VIOLETA TOMIĆ (PS ZL):</speaker>

               <p>Hvala za besedo, spoštovani.</p>
               <p>Na problemski konferenci v Lipici dne 23. 6. 2015 vaš državni sekretar gospod Marenče
               ni znal pojasniti, kateri od predlaganih scenarijev, ki jih je pripravil SDH, je
               sprejemljiv za kmetijsko ministrstvo, in kdaj se lahko pričakuje vaša odločitev.
               Seveda pa je v obeh primerih tudi državni sekretar na veliko pojasnjeval, kako je za
               Ministrstvo za kmetijstvo, gozdarstvo in prehrano najbolj pomemben konj in da je zanj
               v Kobilarni Lipica odlično poskrbljeno. Javni zavod Kobilarna Lipica v letu 2014 ni
               pridobil soglasja k vsem zaposlitvam v skladu s kadrovskim načrtom potrjenega
               programa dela za leto 2014, čeprav formalnih razlogov, ki bi to onemogočali, ni bilo.
               V primeru, da se težave z zaposlovanjem in usposabljanjem kadra na področju
               konjeništva ne bodo začele reševati urgentno, bo ogroženo ne le izvajanje rejskega
               programa, temveč tudi programa lipiške šole jahanja. Na področju vzdrževanja zaradi
               nesprejetega programa dela in pomanjkanja sredstev niso uspeli zagotoviti novih
               delovnih strojev, stari pa so v takšnem stanju, da njihovo vzdrževanje ni več
               ekonomsko upravičeno. Zaradi manjkajočega nakladača, je bilo, recimo, treba najeti
               zunanjega izvajalca za odvoz in manipulacijo hlevskega gnoja in enaka situacija je
               tudi pri košnji.</p>
               <p>Nimam časa našteti vse, kar bi lahko, zato vas sprašujem:</p>
               <p>Zanima me, zakaj še ni sprejeta odločitev glede nadaljnje organiziranosti družbe
               Lipica Turizem, d. o. o.?</p>
               <p>Kakšne bodo relacije in sodelovanje z Javnim zavodom Kobilarna Lipica?</p>
               <p>Kako si predstavljate uspešno poslovanje in trženje obeh subjektov, ki delujeta na
               zavarovanem območju v Lipici?</p>
               <p>Kdaj konkretno lahko pričakujemo odločitev glede nadaljnje usode Lipice kot
               celote?</p>
               <p>Zakaj samo na Ministrstvu za kmetijstvo, gozdarstvo in prehrano vztrajate na dveh ali
               celo več subjektih na območju Lipice, če pa so tudi vsi prisotni na problemski
               konferenci v Lipici ugotavljali, da je Lipica lahko uspešna le kot ena celota, z
               vsemi dejavnostmi, tako kot to velja za vse primerljive kobilarne v Evropi?</p>
               <p>Če k temu dodam še dejstvo, da so brez vaše in naše vednosti, konja lipicanca vpisali
               v Unescovo kulturno dediščino v Avstriji, se upravičeno sprašujem:</p>
               <p>Ali je za konja lipicanca pod vašim ministrstvom res tako zelo poskrbljeno kot še
               nikoli?</p>
               <p>Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Dejan Židan, izvolite.</p>
            </sp>
            <sp who="SDZ7:ŽidanDejan">

               <speaker>MAG. DEJAN ŽIDAN:</speaker>

               <p>Spoštovani predsedujoči, spoštovana gospa poslanka, spoštovani poslanke in
               poslanci!</p>
               <p>Najlepša hvala za vaše pomembno vprašanje, katerega se veselim. Moram povedati, da
               ste napačno obveščeni, španska jahalna šola ni vpisana na seznam kulturne dediščine
               pri Unescu, je pa v fazi vpisa. Dejstvo je, da je pri fazi vpisa imela zapisan tudi
               stavek, ki pa smo ga do tega trenutka v pogovorih na obeh državah že uspeli spoznati
               kot napačnega, in se ta stavek iz procedure umika. Tako da bo od tega trenutka naprej
               seveda Slovenija pazila, vse poteka tako, kakor je tudi dogovorjeno, vendar španska
               jahalna šola kot takšna, brez spornega stavka, za nas ni sporna. Moram tudi povedati,
               da se nadaljuje projekt vseh evropskih kobilarn, da pa skupaj vpišejo lipicanca kot
               snovno dediščino v Unescov seznam, za kar mislim, če nam uspe, da bo pa res pravi
               pokazatelj dobrega sodelovanja.</p>
               <p>Mogoče tudi pomembna informacija – ne samo za leto 2014, tudi program za leto 2015 je
               sprejet, omogoča tudi zaposlovanje, seveda pa je treba zahtevati, da mora tudi
               Kobilarna Lipica kot javni zavod pač v bistvu delovati racionalno. Samo ministrstvo
               zagotavlja, kakor je bilo tudi do zdaj, 2,8 milijona evrov za delovanje tako
               kobilarne kakor tudi ostalih javnih potrebnih služb, ki jih opravlja za potrebe
               kulturne krajine, dodatno smo letos zagotovili še približno četrt milijona evrov,
               tako da lahko investicijski projekti, ki potekajo, potekajo nemoteno. Tisto, kar je
               pa posebej pomembno, je pa naslednje. Meni je, kakor tudi verjamem vam, gospa
               poslanka, znana večletna usoda Lipice, kaj se je dogajalo leta 2007, kaj se je
               dogajalo leta 2010, 2011, 2012 in 2013. Moram povedati, da je po skoraj desetletjih
               životarjenja, kar se tiče Kobilarne – bistvo ledvičke v Lipici je pa kobilarna –, se
               stvari zelo pozitivno premikajo, konj kot takšen je varen, zlasti z rejskega vidika,
               treba je povedati, da tam sledimo genetske cilje. Zelo dosti se investira, poteka pet
               pomembnih projektov. Moram jih omeniti, ker vse vplivajo na dvig kvalitete same
               lokacije in verjamem, da v naslednjem koraku tudi na dvig obiska. V tem trenutku
               poteka obnova objekta graščina za milijon in pol evrov, obnova objektov in postavitev
               muzeja kočij, kraške koče in muzejske kulinarike v vrednosti 710 tisoč evrov. Potem
               sklop C – revitalizacija kulturne dediščine in ureditev zunanjih površin, ureditev
               zunanje razsvetljave in optike in izgradnja čistilne naprave. Tako da premiki so
               opazni kot tudi vidni, če se obišče ta lokacija.</p>
               <p>Kar se tiče stališča Vlade do predloga SDH – stališče nastaja, tudi samo ministrstvo
               je že dalo svoje mnenje v vladno usklajevanje. Potrudil se bom, ni pa odvisno samo od
               mene, da v bistvu ta dokument Vlada sprejme. Bi vas pa zelo rad opozoril na mnenje
               Zakonodajne službe, da tisti, ki ima vlogo, je lastnik, torej da ima nalogo lastnika,
               to je SDH nekatere odločitve mora sprejeti v skladu s svojimi pristojnostmi, ne pa da
               povprašuje o poslovnih odločitvah samo vlado, in to je zelo jasno stališče Službe
               Vlade za zakonodajo.</p>
               <p>Dovolite pa, da vam tudi v temu trenutku povem za stališča tako ministra za
               kmetijstvo, gozdarstvo in prehrano kakor tudi ministrstva, osnova te lokacije,
               zaščitene lokacije v Lipici je Lipicanec., vse ostalo je sekundarna in terciarna
               dejavnost. Zakaj ministrstvo misli, da bi bila združitev samega turizma z javnim
               zavodom napačna? Zato, ker imamo večdesetletno izkušnjo. Vemo, kam je ta izkušnja
               pripeljala, in ta izkušnja je ogrozila lipicanca kot konja. In jaz upam, da takšnih
               izkušenj, ki jih imamo, ne bomo tudi v bodoče ponavljali.</p>
               <p>Strinjam pa se z vami v celoti pri naslednjem, Lipica kot prostor potrebuje eno
               točko, ki se trži. Naš predlog do Vlade in tudi do javnega zavoda je, da funkcijo
               profesionalnega trženja lokacije, vabljenje gostov na lokacijo Lipica prevzame sama
               kobilarna kot javni zavod. To nalogo naj opravlja profesionalno in ne amatersko.
               Pričakujemo pa seveda, da hotel, ki je na tej lokaciji, bo pa del te funkcije, ki jo
               bo potem javni zavod opravljal, tudi sofinanciral. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Violeta Tomić, zahteva za dopolnitev odgovora.</p>
            </sp>
            <sp who="SDZ7:TomićVioleta">

               <speaker>VIOLETA TOMIĆ (PS ZL):</speaker>

               <p>Hvala za besedo.</p>
               <p>Ampak gospod minister, problem družbe Lipica turizem, d. o. o., je tudi vaš problem,
               saj ste ravno vi oziroma vaše ministrstvo lani septembra predlagali svetu javnega
               zavoda predlog sklepa, da se družba Lipica turizem, d. o. o., brezplačno prenese iz
               Javnega zavoda Kobilarna Lipica na Republiko Slovenijo.</p>
               <p>Res me zanima:</p>
               <p>Na osnovi kakšnih analiz in argumentov ste takšnih predlog speljali, predlagali svetu
               Javni zavod Kobilarne Lipica?</p>
               <p>Zakaj se izogibate odgovorom glede razmer v družbi Lipica turizem, d. o. o., saj je
               družba do odločitve o brezplačnem prenosu na SDH sodila pod vaše ministrstvo in so
               predstavniki vašega ministrstva na svetu Javnega zavoda zagotavljali, da je prenos
               družbe na SDH najboljša rešitev tako za družbo, dobavitelje in predvsem za
               zaposlene?</p>
               <p>Kljub vsem obljubam pa do sedaj že več kot pol leta spremljamo agonijo družbe Lipica
               turizem, d. o. o. In ravno vi, oziroma vaše ministrstvo je predlagalo Vladi predlog
               sklepa, naj Vlada prevzame poslovni delež Javnega zavoda Kobilarne Lipica in ga kot
               strateško naložbo prenaša v upravljanje Slovenskemu državnemu holdingu.</p>
               <p>Res me zanima:</p>
               <p>Na osnovi kakšnih analiz in argumentov ste to naredili in kako si predstavljate to
               rešitev za naprej?</p>
               <p>Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Dejan Židan, izvolite.</p>
            </sp>
            <sp who="SDZ7:ŽidanDejan">

               <speaker>MAG. DEJAN ŽIDAN:</speaker>

               <p>Hvala predsedujoči.</p>
               <p>Moram povedati, da se te razprave veselim, saj verjamem, da če bo dovolj časa, bomo
               na koncu le ugotovili, da na lokaciji Lipice potekajo neke dejavnosti, ki so v javnem
               širšem interesu. Seveda meni najpomembnejša dejavnost je reja konj in skrb za
               lipicanca, druga najpomembnejša dejavnost je skrb za kulturno krajino in za kulturno
               dediščino, ki je posebej izražena. Strinjali se boste, verjetno, da turizem,
               privabljanje gostov, jim ugoditi in potem to tudi zaračunati pa ni javna dejavnost.
               To je navadna gospodarska dejavnost, ki ne sme računati na to, da bo s svojim slabim
               delovanjem kar naprej izčrpavala Kobilarno Lipica. In s tem tudi državo.</p>
               <p>Kaj se je dogajalo, zakaj je bilo potrebno, da se Lipica turizem, d. o. o., prenese
               na SDH in se išče nova pot? Zato, ker tudi lansko leto je Lipica turizem – ob tem, da
               ni plačevala najemnine – ponovno poslovala negativno, kakor tudi vsa leta naprej.
               Čeprav, če pogledamo leto 2007, če pogledamo zgodovino, s kakšnim namenom je bila
               ustanovljena, bila je ustanovljena z namenom, da bo poslovala dobičkonosno in del
               dobička prenašala na matično družbo in bo delno razbremenila državo. Efekt je bil pa
               napačen. In kakor veste, je država tudi samo Lipico turizem, d. o. o., vmes
               dokapitalizirala, nekateri postopki s tem v zvezi tudi potekajo. Še enkrat bi rad
               poudaril, če verjamem, da je v Sloveniji soglasje, da je lipicanec, da je stvar širše
               javnosti in javnega interesa, če je kulturna dediščina v Lipici stvar javnega
               interesa, verjamem, da bomo tudi lahko dosegli soglasje, da pa je izvrševanje navadne
               turistične dejavnosti čisto navadna gospodarska dejavnosti. Jaz verjamem, da se bo po
               sklepih – jaz upam, da jih bo Vlada čim prej sprejela – dalo Lipici turizem, d. o.
               o., možnost, da živi, da dobro posluje, če pa bo tudi naprej poslovala slabo pomeni,
               da si je tudi svojo usodo zapisala sama. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Violeta Tomić, postopkovna zahteva.</p>
            </sp>
            <sp who="SDZ7:TomićVioleta">

               <speaker>VIOLETA TOMIĆ (PS ZL):</speaker>

               <p>Ja, predlagam, da se o problematiki Kobilarne Lipica opravi splošna razprava, in vas
               bomo budno spremljali glede vpisa v Unescovo kulturno dediščino.</p>
               <p>Naj se pa samo, ker imam še kakšno minutko časa, dotaknem delavcev, kajti direktor je
               napovedal izplačilo regresa, izplačal je le 200 evrov bruto, dolguje še potne stroške
               za mesec maj in junij, 18. 7. pa zapadejo potni stroški za julij in seveda tudi
               plača. Delavcev je premalo, viški ur se nabirajo, ljudje so popolnoma utrujeni in
               razočarani in nas prosijo za pomoč. Zato predlagam, da se opravi razprava o tem,
               kajti stvar je res pereča. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Violeta Tomić, o vašem predlogu bo Državni zbor odločal jutri, v okviru
               glasovanj.</p>
               <p>Gospa Janja Sluga bo zastavila vprašanje ministrici za okolje in prostor, gospe Ireni
               Majcen.</p>
            </sp>
            <sp who="SDZ7:SlugaJanja">

               <speaker>JANJA SLUGA (PS SMC):</speaker>

               <p>Hvala lepa za besedo. Spoštovani ministrski zbor, spoštovana gospa ministrica!</p>
               <p>V regionalnem razvojnem programu Savinske regije 2007–2013 predstavlja tretja
               razvojna os strukturni projekt, s katerim se povečuje konkurenčnost tega geografsko
               zelo širokega območja s povečano dostopnostjo ter krepi institucije in gospodarske
               povezave ob razvojni osi. Pri trudu za nameravani razvoj Celja se pod vprašaj
               postavlja dejstvo, da je marca 2015 Vlada Republike Slovenije sprejela sklep, da se
               zgornja trasa tretje razvojne osi izvede po variante F22, s priključitvijo na
               avtocesto A1 v Šentrupertu. To predstavlja za Celje najbolj oddaljeno možno rešitev
               od ostalih možnih variant. Takšna rešitev za Celje in regijo ne more prispevati k
               nameravanemu razvoju in ustrezni umestitvi v prometne tokove, zato je zelo zelo
               pomembno, kako se bo v prostor umestila srednja trasa. Če tudi ta namreč zaobide
               Celje, bo Celje in regija v nadaljnjih letih zagotovo razvojno nazadovalo. Za srednjo
               traso med avtocestama A1 in A2 je bilo v fazi izdelave predhodnih analiz in variant
               izdelano 36 variant ter razne kombinacije. Najustreznejša javno razgrnjena varianta
               poteka iz Celja, skozi Laško in naprej na jug, proti Novemu mestu. Na podlagi pripomb
               recenzentov, organizacij in zainteresirane javnosti je bila leta 2011 izdelana zadnja
               različica študije variant, s predinvesticijsko zasnovo in predana v potrditev na
               Ministrstvo za infrastrukturo. Po podatkih omenjenega ministrstva je tako
               dokumentacija pripravljena za javno razgrnitev. Prav tako je narejeno okoljsko
               poročilo. V ponedeljek 6. julija je v Celju potekala konferenca z naslovom Razvojni
               vidiki osrednjega dela tretje razvojne osi, katere name je bil predstaviti aktivnosti
               sprejemanja posameznih tras srednjega dela, predstavitev variant, študij in širši
               razvojni vidik trase ter odprtje širše razprave o vplivu umeščanja tretje razvojne
               osi na razvoj Celja in regije. Na konferenci sta sodelovala tudi minister za
               infrastrukturo ter državna sekretarka iz vašega ministrstva. Tam sta odgovorila na
               številna vprašanja.</p>
               <p>Ker pa je tematika izredno pomembna in se tudi širša javnost želi slišati odgovore na
               ta vprašanja, vas prosim, da nam pojasnite:</p>
               <p>Kako potekajo aktivnosti na srednjem delu trase?</p>
               <p>Kakšna je časovnica za ta projekt?</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa ministrica Irena Majcen, izvolite.</p>
            </sp>
            <sp who="SDZ7:MajcenIrena">

               <speaker>IRENA MAJCEN:</speaker>

               <p>Spoštovana poslanka gospa Janja Sluga, hvala za vprašanje.</p>
               <p>Ministrstvo za okolje in prostor je koordinator priprave državnega prostorskega
               načrta za gradnjo državne ceste med avtocesto A1 Maribor–Ljubljana na priključku
               Celje–Lopata in avtocesto A2 Ljubljana–Obrežje pri Novem mestu. Priprava tega
               državnega prostorskega načrta se je pričela na pobudo Ministrstva za promet januarja
               leta 2006. Izdelana sta, tako kot ste že navedli, študija variant s predinvesticijsko
               zasnovo in predlogom najustreznejše variante ter okoljsko poročilo. Po terminskem
               planu za pripravo državnega prostorskega načrta je bila sprejeta uredba o tem
               državnem prostorskem načrtu, kjer je predviden zaključek v letu 2018 – pač pod
               pogojem, da postopek priprave poteka tekoče, brez vsebinskih zapletov in s tvornim
               sodelovanjem vseh udeleženih. Kot omenjate to srečanje v Celju, vsaj po informacijah,
               ki so bile meni prenesene, se je prav to tvorno dobro sodelovanje pokazalo na tem
               sestanku, kar pomeni, da lahko uresničitev zastavljenih ciljev poteka po tem
               planu.</p>
               <p>Investitor, torej Ministrstvo za infrastrukturo oziroma Direkcija za ceste,
               zagotavlja sredstva za izdelavo celotnega TPN in realno časovnico. Torej, po mesecih
               bi vam lahko sama predala, če bi nekako imela zagotovilo te direkcije, da bodo
               projekti izdelani. Vemo pa, da za izdalo projektov se pač potrebujejo finančna
               sredstva, sem pa prepričana, da bodo v direkciji vložili vse napore, da bi dejansko
               si zagotovili dovolj finančnih sredstev za pripravo projektov. Glede na to dejstvo
               pripravlja MOP skupaj z Ministrstvom za infrastrukturo, Direkcija za ceste, program
               nadaljnjih korakov priprave državnega prostorskega načrta s ciljem, da bi se
               zaključila trenutna faza priprave tega prostorskega načrta. Torej letošnjo jesen bi
               tako organizirali javno predstavitev študije variant s predlogom najustreznejše
               variante in okoljskega poročila, pridobili mnenje zainteresirane javnosti, lokalnih
               skupnosti, nosilcev urejanja prostora in bi predlagali Vladi Republike Slovenije
               sprejetje odločitev o najustreznejši varianti.</p>
               <p>Po tem postopku, ki bi se lahko zaključil pozno v jeseni ali v začetku zime, pa bi
               pristopili k pripravi nadaljnjih korak in seveda investitor bi moral zagotoviti
               sredstva za pripravo ustrezne dokumentacije. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Nada Brinovšek bo postavila vprašanje ministrici za zdravje Mariji Milojki
               Kolar Celarc, izvolite.</p>
            </sp>
            <sp who="SDZ7:BrinovšekNada">

               <speaker>NADA BRINOVŠEK (PS SDS):</speaker>

               <p>Hvala za besedo, predsedujoči. Lep pozdrav vsem v dvorani, spoštovana ministrica!</p>
               <p>Ministrstvo za zdravje je že v lanskemu letu začelo s pripravo pravilnika o izvajanju
               nujne medicinske pomoči in sama problematika tega pravilnika je prinesla kar veliko
               negodovanja med tako med samo stroko kot med širšo javnostjo v lokalnih skupnostih.
               Zaradi tega smo v Državnemu zboru najprej opravili dve javni obravnavi, dve izredni
               seji Odbora za zdravstvo in nato še eno izredno sejo tudi Državnega zbora na to temo.
               Vendar takrat tako ministrstvo kot tudi koalicija niste hoteli prisluhniti pripombam
               in predlogom stroke in tudi terena, kot sem že rekla. No, ministrstvo pa je potem v
               zadnjem hipu tik pred objavo pravilnika nekako le stopilo korak nazaj in se na
               podlagi prejetih pripomb vendarle odločilo, da predlog pravilnika do nadaljnjega ne
               bo posegal na področje nujne medicinske pomoči in dežurstva na periferiji, kolikor je
               znano, do leta 2019.</p>
               <p>Za pripravo stališč in analize za reorganizacijo in oblikovanje nove mreže službe
               nujne medicinske pomoči je bila na ministrstvu imenovana delovna oziroma projekta
               skupina. To delovno skupino je sestavljalo šest zunanjih članov in dve članici
               Ministrstva za zdravje. Ta delovna skupina je tudi prejela plačilo sejnin, potnih
               stroškov in nekaj je bilo tudi sklenjenih podjemnih pogodb. Ker gre v tem primeru za
               javna sredstva, bi vas, spoštovana ministrica, prosila za odgovor:</p>
               <p>Koliko teh sredstev za to projektno skupino je bilo planirano v letih 2014 in
               2015?</p>
               <p>Koliko je bilo dejansko izplačanih?</p>
               <p>Hvala lepa za odgovor.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima ministrica za zdravje, gospa Marija Milojka Kolar Celarc.</p>
            </sp>
            <sp who="SDZ7:KolarCelarcMarijaMilojka">

               <speaker>MARIJA MILOJKA KOLAR CELARC:</speaker>

               <p>Hvala za vprašanje, spoštovana poslanka. Ostali poslanke in poslanci, gospa
               podpredsednica!</p>
               <p>Kot ste prav ugotovili, Ministrstvo za zdravje je 16. junija leta 2014 s sklepom
               ustanovilo Delovno skupino za pripravo izhodišč in analize za reorganizacijo in
               oblikovanje nove mreže nujne medicinske pomoči. A skladno s Pravilnikom o plačilih
               članom delovnih teles in posameznim strokovnjakom na Ministrstvu za zdravje ima
               ministrstvo sklenjenih pet podjemnih pogodb s posameznimi člani delovne skupine, in
               sicer eno pogodbo predvidoma do 200 ur oziroma zneska 2 tisoč 460 evrov bruto in
               štiri podjemne pogodbe za predvidoma 300 ur oziroma za skupni znesek 3 tisoč 690
               evrov bruto. Vrednost urne postavke je prav tako določena v pravilniku in znaša 12,30
               evrov bruto. Izplačila sejnin in potnih stroškov za člane Delovne skupine za pripravo
               izhodišč in analize za reorganizacijo nove mreže službe nujne medicinske pomoči, do
               katerih so člani delovne skupine upravičeni v skladu z že prej omenjenim pravilnikom,
               so v letu 2014 znašala 2 tisoč 107,75 evrov. Izplačila po podjemnih pogodbah pa so v
               letu 2014 znašala 371,90 evrov – vse govorim v zneskih bruto. V letu 2015 je bilo za
               sejnine in potne stroške za člane delovne skupine izplačanih 6 tisoč 368,73 evrov
               bruto, za opravljeno delo po podjemnih pogodbah je bilo v letu 2015 izplačano skupaj
               10 tisoč 833,35 evrov. Govorim o tem drugem brutu, se pravi skupaj s prispevki
               delodajalca, in to je zadnje stanje na dan 10. julij letošnjega leta.</p>
               <p>Ministrstvo za zdravje je 24. junija 2015 izdalo sklep o spremembi sklepa, ki smo ga
               sprejeli že 16. junija 2014, in sicer za nadaljevanje dela delovne skupine za
               preoblikovanje in analizo nove mreže, kjer so opredeljene dodatne naloge, ki jih mora
               delovna skupina opraviti najkasneje še do konca letošnjega leta, in za sejnine in
               povračilo potnih stroškov članom delovne skupine smo s spremembo sklepa predvideli
               sredstva največ do višine 7 tisoč evrov bruto do konca leta 2015. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Poslansko vprašanje bo postavila Iva Dimic ministru za javno upravo gospod Borisu
               Koprivnikarju. Izvolite, gospa Iva.</p>
            </sp>
            <sp who="SDZ7:DimicIva">

               <speaker>IVA DIMIC (PS NSi):</speaker>

               <p>Hvala lepa, predsedujoča. Spoštovani minister, ministrski zbor, kolegice in
               kolegi!</p>
               <p>V skladu z Zakonom o lokalni samoupravi so občine temeljne samoupravne lokalne
               skupnosti, ki samostojno urejajo in opravljajo svoje naloge in tudi naloge, ki so
               nanje prenesene z zakoni. Za pokrivanje stroškov nalog, ki so prenesene na občine z
               zakonom, se v skladu z Zakonom o financiranju občin zagotavlja primeren obseg
               sredstev iz državnega proračuna kot povprečnina. Tudi Evropska listina lokalne
               samouprave v 9. členu določa, da morajo biti finančni viri lokalnih skupnosti v
               sorazmerju z nalogami, ki jim jih nalagajo ustava in zakoni. Zaradi javnofinančnega
               stanja in varčevalnih ukrepov se višina povprečnine občinam v zadnjih letih stalno
               niža. Hkrati pa se celo povečuje število nalog in zlasti finančnih obveznosti, ki jih
               občinam nalaga država, pa čeprav so številne naloge tipična pristojnost države.
               Številne občine so se zato že znašle na robu preživetja.</p>
               <p>Kot eno izmed področij izpostavljamo skrb za socialno varnost starejših in onemoglih,
               ki so nameščeni v domove upokojencev. Veliko oskrbovancev nima ali pa nima zadostnih
               lastnih sredstev za poplačilo domske oskrbnine in tako finančno breme nosi občina.
               Vlada je ob nastopu svoje funkcije obljubila, da bo temeljito pregledala vse naloge
               občin in tiste naloge ali vsaj del nalog, ki ne sodijo v izvirno pristojnost občin, z
               zakoni prenesla nazaj v pristojnost države.</p>
               <p>Spoštovani gospod minister, sprašujem vas:</p>
               <p>Ali je na tem področju že pripravljen nabor nalog, ki bodo z lokalnih skupnosti
               prenesene v pristojnost države?</p>
               <p>Ali so že pripravljene kakšne zakonske podlage za te namene?</p>
               <p>Za vaš odgovor se vam zahvaljujem, spoštovani gospod minister.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima minister za javno upravo gospod Boris Koprivnikar.</p>
               <p>Izvolite.</p>
            </sp>
            <sp who="SDZ7:KoprivnikarBoris">

               <speaker>BORIS KOPRIVNIKAR:</speaker>

               <p>Hvala, predsedujoča. Spoštovani poslanke in poslanci! Spoštovana gospa Dimic, hvala
               za to vprašanje.</p>
               <p>Naj povem, da se naloge in pristojnosti občin urejajo, prav preverjali smo natančno,
               v okrog 100 zakonih v tej državi in da so vse popisane, mislim, da je bilo prej
               rečeno, da imajo okrog 100 nalog občine. Lahko rečem, da je fascikel, ki predpisuje
               naloge občin, debel okrog 7 centimetrov po listih, tako da je ta naloga veliko bolj
               kompleksna.</p>
               <p>Izhodišča za morebitno spremembo teh nalog dejansko na Ministrstvu za javno upravo
               izpostavljamo kot vprašanje pri strategiji razvoja lokalne samouprave, ki je v
               zaključni fazi priprave, in prav v teh dneh pišemo končno verzijo teksta predloga
               strategije. Moram pa ponovno poudariti, da nismo šli s strategijo lokalne samouprave
               kot s pripravljenim besedilom v javno razpravo, ampak kot z odprtimi vprašanji, pri
               katerih smo vse deležnike, predvsem lokalne skupnosti, tudi vprašali, kakšna so
               njihova stališča za to.</p>
               <p>Občine izvajajo določene pristojnosti, ki jim prihajajo po zakonu, in določene
               naloge, ki jih nanje prenese država. Je pa tukaj zelo pomembno, da uporabljamo načelo
               subsidiarnosti, kar pomeni, da se vedno sprašujemo, ali lahko na občine, na lokalne
               skupnosti prenesemo naloge in pristojnosti tako, da bi bile opravljene čim bližje
               državljanom. Torej, če prenašamo naloge nazaj na državo in centralno urejamo določene
               pristojnosti, potem postavljamo pod vprašaj načelo subsidiarnosti, ker želimo, da se
               naloge opravljajo čim bližje državljanom.</p>
               <p>Moram tudi poudariti, da so bile analize opravljene, kako se izvajajo naloge v
               lokalnih skupnostih, ker se pogosto soočamo s kritikami, da lokalne skupnosti ne
               opravljajo svojega dela, ne opravljajo svojih nalog, in ugotavljamo, da se dejansko
               naloge na področju lokalnih skupnosti izvajajo dobro, v zelo veliki večini zelo
               kvalitetno, da pa pogosto tudi lokalni interesi vplivajo na to, kateri nalogi dajo
               več poudarka. Ampak, to je ne nazadnje tudi namen lokalne skupnosti. Namen lokalne
               skupnosti je, da da nek lokalni poudarek in neke posebne prioritete, seveda so pa iz
               tega izvzete naloge, ki so predvidena po zakonu, da jih je treba na tak način
               izvajati. Sredstva za te naloge so določena v povprečnini, kot ste sami ugotovili. Ta
               povprečnina, ko se je izračunavala, je vključevala nabor nalog, te naloge so bile
               ponderirane, in na podlagi teh ponderjev tudi določena sredstva in v tem času mislim,
               da so bile dve ali tri celo ustavne presoje na to temo in vse ustavne presoje so
               ugotovile, da je obstoječi način financiranja primeren. Se pa seveda tudi lokalne
               skupnosti tako kot država, mogoče še državni proračun v večji meri, soočajo s
               finančno realnostjo, kar pomeni, da te naloge, ki jih moramo izvajati, moramo
               izvajati v okviru relativno omejenih finančnih možnosti. Pa vendar, da situacija ne
               bi bila tako črna, bi mogoče še to povedal, da še danes občine, meni se zdi to v
               redu, zmorejo plačevanje nalog nad tisto zakonsko obveznostjo, ki je nujno
               predpisana, zato ker ugotavljamo, da ravno pri pomoči na domu, ker ste omenili
               področje starejših, kjer je predpisana obveznost lokalne skupnosti 50-odstotnega
               sofinanciranja, dosegamo to sofinanciranje nekje preko 70 % na nivoju lokalnih
               skupnosti, pa tudi, recimo, pri plačevanju vrtcev in podobnih zadeva mislim, da smo
               na Ministrstvu za finance ugotovili, da je okoli 21 milijonov plačil več, kot je
               tista stroga zakonska obveznost. To je v redu, zato ker občine s tem razbremenijo
               svoje prebivalce, hkrati pa tudi potrjuje tezo, da ni problem v tem, da bi občine
               bile premalo v splošnem financirane.</p>
               <p>Je pa tudi to, kar je bilo že danes pri poslanskih vprašanjih ugotovljeno, težava, so
               zelo majhne občine, ki zaradi nekaj specifičnih plačil, ki jih morajo izvesti,
               dejansko zaradi svoje majhnosti lahko postanejo zelo ogrožene. Ker, recimo, ena
               majhna občina ima dva starostnika, druga majhna občina ima pa, recimo, 15
               starostnikov v domski oskrbi in to zanjo predstavlja velik problem. Ampak to je
               problem, za katerega težko vidim ta trenutek sistemsko rešitev, razen v tem smislu,
               da se združujejo tudi obveznosti, ki jih občine plačujejo. Mi bomo tudi v tej smeri
               poskušali iskati rešitve v strategiji lokalne samouprave, da se tudi s povezovanjem
               občin – ne političnim, ampak v smislu izvajanja nalog – tudi veča njihova stabilnost
               pri izpolnjevanju obveznosti, ki prihajajo iz zakonov in nalog, ki se nanje
               prenašajo. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Gospa Iva Dimic, imate besedo, da zahtevate dopolnitev odgovora.</p>
            </sp>
            <sp who="SDZ7:DimicIva">

               <speaker>IVA DIMIC (PS NSi):</speaker>

               <p>Hvala lepa. Zahvaljujem se vam, spoštovani minister, za odgovor.</p>
               <p>Na tem mestu bi izpostavila ravno stroške, ki jih imajo občine, ki jih lokalna
               skupnost namenja ne nazadnje tudi za zaščito in reševanje v naravnih nesrečah. Prav
               naše območje, območje Notranjske, so v zadnjih letih prizadele tako poplave, žled,
               kar je dodatno obremenilo naše občine in je s tem še na nek način poseglo v tiste
               stroške – jih je še dvignilo nad 622, kot smo včeraj slišali, da naj bi bilo neka
               normalna povprečnina za delovanje neke občine. Zdi se mi, da je s tega vidika treba
               pogledati, kako so občine obremenjene, ker se nanje vedno več prestavlja, tudi ne
               nazadnje doplačilo za dodatno zdravstveno zavarovanje kar za vse brezposelne osebe
               oziroma občane. Mislim, da občinam na neki strani jemljemo povprečnine, po drugi
               strani jim pa vedno večje breme dajemo, tako da so potem dejansko vse storitve, ki
               jih omogoča neka lokalna skupnost, v slabšem položaju oziroma se za občane
               slabšajo.</p>
               <p>Zato sem želela, če ste kaj razmišljali, da bi se nabor nalog mogoče nekoliko
               prenesel z lokalnih skupnosti v pristojnost države.</p>
               <p>Hvala lepa.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima minister za javno upravo gospod Boris Koprivnikar.</p>
            </sp>
            <sp who="SDZ7:KoprivnikarBoris">

               <speaker>BORIS KOPRIVNIKAR:</speaker>

               <p>Če se na kratko odzovem še na to, kar ste namenili. Poglejte, stroški za naravne
               nesreče, kot so poplave in žled, so stroški, ki niso vključeni v sistemsko
               financiranje. Zaradi tega obstajajo mehanizmi, ko se tako lokalnim skupnostim in kot
               drugim, ki utrpijo škodo v takih nesrečah, dejansko lahko sredstva prenesejo. Moram
               reči, da predvsem v primeru žleda, ki je bila res huda nesreča, je bilo kar precej
               sredstev prenesenih, aktivirani so bile tudi evropski skladi, ki so v primeru, da
               nesreča presega določeno mejo glede na BDP, sprostijo. Tako so lokalne skupnosti
               dobile to podporo, hkrati se je pa v teh primerih tudi izkazalo, kako pomembno je, da
               lokalne skupnosti vzdržujejo tisto infrastrukturo pomoči, ki je v takih naravnih
               nesrečah posebej dobrodošla.</p>
               <p>Kar se tiče dodatnega zdravstvenega zavarovanja, je to ena od odprtih tem. Tudi sam
               obljubljam, da se bomo z njo še naprej ukvarjali.</p>
               <p>Glede obremenitve občinskega proračuna bi pa mogoče samo toliko rekel. Vsi se soočamo
               z, ne bom rekel, varčevanjem, ampak z realnostjo: porabimo več kot ustvarimo. Ampak v
               času od leta 2007–2008 se je državni proračun skrčil za 8 %, občinski so se pa
               povečali za 9 %. To pomeni, da na nek način se moramo vsi soočiti, da pač teh
               sredstev, ki bi si jih vsi želeli, da bi komfortno izpolnjevali vse želje in potrebe
               občanov, upravičene, enostavno moramo uokviriti v tisto, kar nam je dejansko tudi na
               razpolago.</p>
               <p>Glede nabora nalog, ki naj bi se morebiti prenesle z občin nazaj na državo, pa
               ponovno poudarjam: lahko v dogovoru s predstavniki lokalnih skupnosti in ob
               upoštevanju načela subsidiarnosti. Ker po eni strani želimo močno lokalno samoupravo,
               da bodo odločitve blizu občanom, kar pomeni, da bo ta lokalna samouprava morala
               prevzeti tako naloge, obveznosti in pristojnosti. Če pa prinašamo te naloge nazaj s
               sredstvi in z odločanjem, potem pa moramo pristati na določeno mero centralizacije,
               ki je v določenih primerih smiselna, v določenih primerih je pa bolj učinkovito, če
               se naloge izvajajo bližje občanom in v občinah; in poskušamo, žal, na Ministrstvu za
               javno upravo, ki smo za to pristojni, gledati ne zgolj posamezne občne, ki imajo
               problem – seveda, ga obravnavamo –, ampak sistem mora delovati na nivoju vseh 212
               občin v Sloveniji in vedno se bo dogajalo to, da bo imela ena občina en specifičen
               manko in druga občina nekje nek specifični presežek; ampak običajno moramo na
               sistemskem nivoju doseči izravnavo na nivoju delovanja celotnega sistema.</p>
               <p>Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Gospod Tomaž Lisec bo postavil vprašanje ministrici za okolje in prostor gospe Ireni
               Majcen.</p>
            </sp>
            <sp who="SDZ7:LisecTomaž">

               <speaker>TOMAŽ LISEC (PS SDS):</speaker>

               <p>Hvala, spoštovana podpredsednica, za dano besedo. Predstavniki Vlade, kolegi in
               kolegice, lep pozdrav!</p>
               <p>Zadnje dejanje Ropove vlade v letu 2004 je bilo sprejetje uredbe, ki je na novo
               opredelilo področje dimnikarstva; še več, takratni minister za okolje in prostor je
               tri dni, preden je bila uredba sprejeta, sprejel pravilnik, ki je še bolj natančneje
               določal to dimnikarsko službo. Potem pa so leta minevala. Koncesionarji so bili
               veseli, imeli so svoje pogodbe in kljub temu da so poročila in revizija Računskega
               sodišča vedno znova in znova dokazovali, da je marsikaj na tem področju dimnikarstva
               problematičnega, odprtega, da se dogajajo kršitve, se je zadeva dogajala in se dogaja
               tudi danes. Ampak, leta 2014 smo zmogli toliko naporov v Državnemu zboru, da smo se
               poenotili in v Zakon o varstvu okolja zapisali v 148. člen, da pa s 1. 1. 2016 se
               uvede nek nov koncept. Ja, minister Židan je bil takrat tudi minister, je pa res, da
               je med drugim tudi zapisal na moje poslansko vprašanje, da ena ključnih zadev, ki pa
               še fali, zakaj ne pridemo na nek boljši sistem, to pa je področje evidenc. Minister
               je takrat zapisal: <q>"Spremembe sistema, ki so pogojene tudi z izdelavo državnih
               evidenc, pričakujemo, da bodo zaključene do jeseni leta 2013."</q> Ministri se menjavajo,
               vlade se menjavajo, uradniki, očitno eni bolj, eni manj povezani z dimnikarskim
               lobijem, pa ostajajo.</p>
               <p>Zadnja verzija je – pa to bodo verjetno bolj vedeli koalicijski poslanci – osnutek
               novele zakona, niti sam osebno ne vem, ali gre za novelo Zakona o varstvu okolja ali
               pa za Zakon o dimnikarski službi, ki ga imate v normativnem načrtu dela Vlade. Ampak
               ta zakon naj bi bil sprejet do 10. 5. 2016, kar je zelo nelogično, kajti vemo, kaj
               pravi obstoječi zakon: s 1. 1. – prosti trg, licenčni sistem.</p>
               <p>Zato, spoštovana ministrica, me v temu trenutku zanima:</p>
               <p>Kaj ste morda od tiste javne predstavitve mnenj, ki je bila aprila letos v Državnem
               zboru, pa do sedaj storili?</p>
               <p>Oziroma ključno vprašanje:</p>
               <p>Kakšno bo vaše delovanje na področju urejanja dimnikarske službe do tistega
               presečnega datuma 31. 12. 2015, ko naj bi zaživel nov sistem?</p>
               <p>Boste zmogli pogum, da nekaj na novo uredite, ali strogo licenčni sistem, ali
               podaljšanje sedanjega stanja, ali boste morda vrnili dimnikarstvo občinam, ali je
               kakšna druga rešitev?</p>
               <p>Toliko za uvod, hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima ministrica za okolje in prostor gospa Irena Majcen.</p>
            </sp>
            <sp who="SDZ7:MajcenIrena">

               <speaker>IRENA MAJCEN:</speaker>

               <p>Spoštovana predsedujoča, spoštovani poslanec gospod Tomaž Lisec, hvala za to
               vprašanje!</p>
               <p>Tako kot ste dejali; s sprejetjem Zakona o varstvu okolja se sedanja ureditev
               izvajanja dimnikarskih storitev ohranja zgolj do 31. decembra letošnjega leta in se
               bo takrat tudi prenehala izvajati kot obvezna gospodarska javna služba.</p>
               <p>Torej, naše mnenje, moje mnenje ali pa mnenje Ministrstva za okolje in prostor je, da
               je za zagotovitev javnega interesa na področju izvajanja dimnikarskih storitev tudi v
               prihodnje potrebna regulacija tega področja. V zaključni fazi je pripravljen –
               mislim, da bo še v tem mesecu objavljen – Zakon o izvajanju dimnikarskih storitev, ki
               bo urejal navedeno materijo.</p>
               <p>Pri razlagi, katere cilje je treba izpolnjevati za ta javni interes, da je seveda
               upravičen, je glede na to, da je to Ministrstvo za okolje in prostor, je v prvi vrsti
               vedno navedena skrb za varstvo okolja. Če pa govorim sama, kot oseba, pa rada povem,
               da je to srb za zdravje in življenje ljudi. Namreč, prav okrog urejanja teh
               dimnikarskih zadev se dogajajo tudi smrti in na žalost se je tak primer pred nekaj
               leti zgodil na Pohorju, kar pomeni, da vsaj zame je prva skrb zdravje in življenje
               ljudi, potem varstvo okolja, gre tudi za požarno varnost, to pomeni tudi za
               premoženje ljudi in ne smemo pozabiti, ugotavljanje ali pa izvajanje energetske
               učinkovitosti malih gorilnih naprav.</p>
               <p>V ta namen priprave predloga novega dimnikarskega sistema je bila že leta 2014,
               takrat še na Ministrstvu za kmetijstvo in okolje, ustanovljena delovna skupina z
               namenom preučitve najustreznejših rešitev ter priprave predlogov zakonodaje. Delovna
               skupina se je naslonila na širok nabor gradiv v zvezi z izvajanjem dimnikarske
               storitve in, kot ste že sami povedali, je bil ta predlog rešitev predstavljen v
               javnih razpravah na mnogih mestih in takrat je bil tudi na nek način predstavljen ta
               licenčni sistem oziroma ta usmeritev v licenčni sistem.</p>
               <p>Od marca so bile te predstavitve na Gospodarski zbornici Slovenije, na strokovnem
               posvetovanju v Moravskih Toplicah, na Svetu za trajnostni razvoj v Gornji Radgoni, v
               Državnem zboru in Državnem svetu. V razpravi v Državnem zboru in tudi v drugih javnih
               razpravah o bodoči ureditvi izvajanja dimnikarskih storitev sta bila po našem mejenju
               najglasneje predstavljena pravzaprav dva koncepta. En koncept – nič več urejanja
               dimnikarskih storitev, kar pomeni, da bi po 31. 12. 2015 bil to povsem prost trg, in
               na drugi strani želja, da se obdrži obstoječi koncesijski način izvajanja teh
               storitev.</p>
               <p>S to neko vmesno potjo se zavedamo, da pravzaprav ne bomo, vsaj v javnosti, dosegli
               nobene podpore. ne eni ne drugi z našo rešitvijo ne bodo zadovoljni. Je pa res, da
               praktično po vsej Evropi, razen v Angliji, nismo našli primerljivega sistema, sicer
               pa se ta dimnikarska storitev opravlja na nek podoben način, kot si ga sedaj tudi mi
               zastavljamo.</p>
               <p>Pri samem sprejemu zakona bodo sprejete tudi ustrezne uredbe. Ena uredba bo predvsem
               vključevala tudi, v kakšnih periodah za posamezne vrste kurilnih naprav bo potreben
               ta pregled. Uredba, ki bo urejala pogoje za pridobitev licenc, bo med drugim
               podrobneje urejala vsebina vloge za pridobitev licence, postopek opravljanja izpita
               in opravljanja znanja ter preizkus usposobljenosti in vrste opreme, potrebne za
               opravljanje dimnikarskih storitev, zadnji pravilnik bo urejal cene dimnikarskih
               storitev. Glede na čas, torej poletni čas, bo ta zakon v javni razpravi oziroma
               ponujen v pregled na naših spletnih straneh dva meseca. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Gospod Tomaž Lisec, imate besedo, da zahtevate dopolnitev odgovora.</p>
            </sp>
            <sp who="SDZ7:LisecTomaž">

               <speaker>TOMAŽ LISEC (PS SDS):</speaker>

               <p>Hvala, spoštovana ministrica, za dani odgovor.</p>
               <p>Poslansko vprašanje sem pripravil, rok je bil za oddajo v četrtek, v petek pa sem
               zasledil v enem izmed slovenskih medijev naslov Dimnikarske storitve še naprej
               obvezne, čas za pripravo sprememb se izteka. Sedaj ste rekli, spoštovana ministrica,
               dva meseca v javni razpravi, ampak v bistvu javna razprava glede tega, kakšen model
               dimnikarske službe za Slovenijo je najboljši, poteka že tam od leta 2008 naprej. Sam
               sem danes pogledal pretekla poslanska vprašanja od leta 2008, pa je vedno ta debata:
               koncesije, licence, občasno tudi občine, ampak danes smo 14. 7.; torej še 5 mesecev
               do presečnega datuma 1. 1. 2016, pa še vedno sami govorite, da sta dva koncepta, s
               katerim verjamete, da nihče ne bo zadovoljen, evidence so še vedno v razsulu, tako
               kot so bile leta 2013, ko smo sprejemali Zakon o varstvu okolja, in me zanima:</p>
               <p>Kakšen je osnutek zakona?</p>
               <p>Ali gre za licenčni sistem ali sistem koncesionarstva?</p>
               <p>Torej:</p>
               <p>Ali bo izključno obvezno, ali čisto prostovoljno, ali kakšna vmesna rešitev oziroma
               kakšna bo ta rešitev?</p>
               <p>Drugo omenjeno vprašanje:</p>
               <p>Ali boste do 1. 1. 2016 uredili evidence tako, da bodo tudi uporabniki vedeli, za kaj
               gre, in da bodo tudi dimnikarji vedeli, za kaj gre?</p>
               <p>Tretje ključno vprašanje:</p>
               <p>Ali bodo lahko tisti, ki so sedaj delali koncesije po svoje, oziroma tisti, ki jih je
               Računsko sodišče zaznalo, da so kršili koalicijske pogodbe, izločeni iz kakršnegakoli
               modela opravljanja dimnikarske službe?</p>
               <p>Kajti kakršenkoli bo model, če bodo tisti, ki bodo dimnikarsko službo naredili po
               svoji podobi – tudi s pomočjo vaših uradnikov, spoštovana ministrica–, potem nismo
               naredili nič, ne glede na to, kakšen koncept zakona boste pripravili. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo ima ministrica za okolje in prostor gospa Irena Majcen.</p>
            </sp>
            <sp who="SDZ7:MajcenIrena">

               <speaker>IRENA MAJCEN:</speaker>

               <p>Spoštovani poslanec, gospod Lisec, imam občutek, kot da me sploh niste poslušali.</p>
               <p>Težko pristanem na tezo, da govorim tako, da se mene ne da razumeti. Lahko pa
               tudi.</p>
               <p>Torej, povedala sem, da bo še ta mesec v dan v javno razpravo pripravljen, izdelan
               zakon, kar pomeni, da po tej javni razpravi bodo postopki za sam sprejem stekli
               najprej na vladi in potem seveda v parlamentu, tu je pa pravzaprav v veliki meri
               odvisno od vas, poslancev, ali boste tako pripravljeno rešitev sprejeli ali pa
               morebiti tudi ne. Napovedovati tega, vsaj danes, ne morem.</p>
               <p>Druga stvar, ki sem jo tudi jasno povedala. Torej, v tej javni razpravi spomladi ali
               pa še danes ta dva zagovornika teh dveh konceptov pravzaprav zagovarjata vseskozi
               isto. No, mi smo šli pa s to licenčno rešitvijo, bi rekla, nekje med njima in v
               javnosti ne pričakujemo, da nas bo kdo pohvalil, saj tudi za druge stvari nas ne,
               tako da okrog dimnikarjev tudi ne pričakujem.</p>
               <p>Kar se tiče podatkov, je bila obveza koncesionarja, da te podatke zbirajo oziroma jih
               javljajo, pri sami pripravi zakona se tudi išče varianta, in sicer da bi se skupaj z
               izdajo računa morebiti vnesla tudi številka kurilne naprave in bi potem skozi to bila
               evidenca boljša. Tako bom zelo vesela, če boste spremljali to javno razpravo, če
               boste tudi v parlamentu pomagali pri sprejemanju zakona oziroma da že prej mogoče
               kakšne konkretne predloge, rešitve podaste.</p>
               <p>Na to vaše zadnje vprašanje pa sploh ne morem odgovoriti, zaradi tega ker ne vem
               konkretno, o katerih teh izvajalcih govorite. Mi smo namreč v letošnjem letu kar
               precej koncesionarjem odvzeli koncesijo in jo podelilo novim koncesionarjem, tako da
               vam hipotetično na to vaše zadnje vprašanje pa ne znam odgovoriti. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Gospod Tomaž Lisec, imate besedo, da postavite postopkovno zahtevo.</p>
            </sp>
            <sp who="SDZ7:LisecTomaž">

               <speaker>TOMAŽ LISEC (PS SDS):</speaker>

               <p>Hvala.</p>
               <p>Ker je že ministrica rekla, da bo dva meseca potekala javna razprava, mislim, da je
               prav, da tudi jutri, ko bo glasovanje, potrdite predlog, da tudi v Državnem zboru
               opravimo razpravo. Kajti gre za področje, kjer gre, kakor je že gospa ministrica
               rekla, za zdravje ljudi, gre za požarno varnost. Vsak izmed nas je tako ali drugače
               nekako vključen v to delovanje, ki ga dimnikarji izvajajo. Ker gre za dokaj zapleteno
               materijo, kjer bo tako nov zakon, nove uredbe, novi pravilniki, mislim, da je prav,
               da ne samo delovna skupina, vsi ostali deležniki, ki bodo vedno eden proti drugemu,
               da opravimo javno razpravo.</p>
               <p>Spoštovana ministrica, če bo koncept vsaj deloma takšen, kot ste ga danes napovedali,
               torej da bo nek licenčni sistem, ampak še vedno pa mora država imeti neke prste vmes
               predvsem pri nadzoru, bom, če ne prvi, pa vsaj drugi, ki vas bom pohvalil. Nimam
               nobenega problema pohvaliti ministra, ki nekaj naredi, ampak resnično upam, da boste
               to naredili do 1. 1. 2016 in ne, da bomo dobili nek super zakon, kjer pa bo ključ v
               prehodnih in končnih določbah, kjer bomo zapisali, da se evidence uredijo do leta
               2018, pravilnik se sprejme do leta 2017, uredbe se sprejmejo do 2018 itn. Potem nismo
               naredili nič, ampak smo le še malo podaljšali obstoječim koncesionarjem njihovo
               delo.</p>
               <p>Skratka, upam, ministrica, da boste svoje poslanske kolega iz koalicijskih vrst
               predvsem prepričali, da na naslednji seji opravimo javno razpravo. Verjemite, tudi
               vam bo dobrodošla, kajti verjamem, da se poslanci, kljub temu da se verjetno delimo
               na to, da so eni za izključno oziroma prosti liberalni pretok, eni pa za strogo
               koncesionarski sistem, kot je sedaj, da bomo tudi s pomočjo poslancev se prešteli,
               kajti na koncu bomo, kot ste sami rekli, mi tisti, ki bomo sprejeli z glasovanjem
               oziroma s tipko <q>"za"</q> ali <q>"proti"</q> zakon, ki bo vsaj večini tega Državnega zbora
               najbolj po godu. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>O vašem predlogu bo Državni zbor odločil v sredo, 15. julija 2015, v okviru
               glasovanj.</p>
               <p>Poslansko vprašanje bo postavil Primož Hainz gospe ministrici za obrambo Andreji
               Katič.</p>
            </sp>
            <sp who="SDZ7:HainzPrimož">

               <speaker>PRIMOŽ HAINZ:</speaker>

               <p>Gospa podpredsednica, hvala lepa za besedo. Spoštovane ministrice in seveda predvsem
               spoštovana ministrica za obrambo gospa Andreja Katič!</p>
               <p>Kot v vsaki vojni, je tudi na slovensko osamosvojitveno vojno padla neka senca,
               zgodilo se je, kar se ne bi smelo zgoditi. 27. junija 1991 je bilo nad Ljubljano
               sestreljeno letalo gazela s pilotom Tonijem Merlakom pod pretvezo, da gre za
               nevarnega pilota Jugoslovanske armade. Resnica je bila obratna; Toni Merlak je
               sodeloval s slovenskimi obrambnimi silami že od avgusta 1990. leta in je pripravljal
               prelet več helikopterjev tipa gazela na slovensko stran. V času sestrelitve je letel
               z neoboroženim in neoborožljivim tipom letala oziroma helikopterja gazela in je bil
               prva žrtev osamosvojitvene vojne. Postavitev spomenika Toniju Merlaku v Rožni Dolini
               v Ljubljani leta 1994 lahko razumemo kot priznanje države za storjeno napako.
               Pokojnikovi sodelavci veterani pa menijo, da je to premalo za osamosvojitvene napore,
               ki jih je opravil pred sestrelitvijo, in za krivico, ki se mu je dogodila. Predlagali
               so, da bi se po Toniju Merlaku poimenovana helikopterska eskadrilja, pa ni bilo v
               skladu s kriteriji. Predlagali so tudi, da bi ga posthumno odlikoval predsednik
               Republike Slovenije, pa ni pravega odziva že dve leti.</p>
               <p>Spoštovana ministrica! V pisnem predlogu sem vas spraševal, ali se lahko po Toniju
               Merlaku imenuje vojaški del letališča Cerklje ob Krki. Kasneje so me, torej včeraj me
               je družina Merlak opozorila, da je to letališče nedeljivo in se v celoti imenuje
               Vojašnica Jerneja Molana, ki je prav tako veteran in je bil tudi žrtev vojne in bi
               bilo preimenovanje krivično oziroma ne pride v poštev. Mislim pa, da bi lahko
               Ministrstvo za obrambno našlo kakšno drugo možnost v smislu oddolžitve pogojnemu
               Toniju Merlaku in bi po njem, recimo, poimenovali vojaški del letališča Jožeta
               Pučnika. Dajem samo kot primer.</p>
               <p>Torej, sprašujem vas:</p>
               <p>Ali se bo Ministrstvo za obrambo vključilo v reševanje krivice, ki se je zgodila v
               času osamosvojitvene vojne in ki ne prizadene le posameznika, pač pa tudi veterane
               kot organizacijo?</p>
               <p>Hvala lepa za odgovor.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo dajem ministrici za obrambo gospe Andreji Katič.</p>
            </sp>
            <sp who="SDZ7:KatičAndreja">

               <speaker>ANDREJA KATIČ:</speaker>

               <p>Hvala, gospa podpredsednica. Spoštovani poslanec, hvala za vprašanje in pobudo!</p>
               <p>Večina poimenovanj vojaških objektov je bila izvedeno že leta 1992, kasneje, leta
               1996 Vojašnica Janka Premrla Vojka v Vipavi, Vojašnica Slovenski pomorščaki, Ankaran
               ter leta 2006 Vojašnica barona Andreja Čehovina v Postojni. Preostala poimenovanja pa
               so bila izvršena 2012, in sicer po padlih v osamosvojitveni vojni. V letu 2013 pa je
               bila poimenovana še vojašnica v Celju po Francu Rozmanu Stanetu. Kot ste sami že
               sedaj povedali, vojašnica v Cerkljah ob Krki, katere sestavni del je tudi vojaško
               letališče, je bila leta 2012 poimenovala po Jerneju Molanu, ki je kot pripadnik
               Teritorialne obrambe padel v osamosvojitveni vojni. Menimo, da je trenutno to
               poimenovanje primerno, ker gre za sestavni del vojašnice, ter da ločeno poimenovanje
               vojašnice in letališča na isti lokaciji ne bi bilo ustrezno. Gotovo pa ne tudi
               preimenovanje sedanje vojašnice.</p>
               <p>Vaš predlog bomo seveda proučili v sklopu preimenovanj objektov Slovenske vojske, ki
               nosijo še krajevna imena. Ne izključujemo pa tudi ne možnosti, da bi v bodoče, če bi
               prišlo do določenega poimenovanja letališča Cerklje ob Krki, če bi bilo poleg
               vojaškega dela izveden tudi načrtovani civilni del vojaškega tega letališča, mogoče
               potem poimenovanje, kot ste predlagali. Toliko hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Poslansko vprašanje bo postavil gospod Zvonko Lah ministrici za okolje in prostor
               gospe Ireni Majcen.</p>
            </sp>
            <sp who="SDZ7:LahZvonko">

               <speaker>ZVONKO LAH (PS SDS):</speaker>

               <p>Hvala za besedo, podpredsednica. Lep pozdrav ministricam, kolegom, kolegici in
               kolegom!</p>
               <p>Današnje poslansko vprašanje bom postavil s področja prostorskega urejanja,
               prostorskega načrtovanja. Večina poznavalcev meni, da je slovenski sistem urejanja
               prostora in gradenj zastarel. Sloni na preživetih miselnih konstruktih iz
               socialističnih časov in na zasebnih interesih po dobičkih. Konkurenčni položaj
               Slovenije v svetu je od njegovega vstopa v Evropsko unijo izjemno nazadoval, svetovno
               investicijsko poročilo, ki ga pripravlja Konferenca Združenih narodov za trgovino in
               razvoj je pokazalo, da Slovenija po tujih naložbah v našo državo in po naših naložbah
               v tujino zaostaja tako za Evropo kot za svetom. Podatki za leto 2013 našo državo
               uvrščajo celo na zadnje mesto v regiji Srednje in Vzhodne Evrope. Tuji vlagatelji se
               od Slovenije odvračajo, naši odhajajo v tujino.</p>
               <p>Evropsko komisijo slovensko zanemarjenje poslovnega okolja skrbi. Junija 2014 je v
               svojih priporočilih Sloveniji poslala uničujočo kritiko, citiram: <q>"Slovenija ni
               dosegla nobenega napredka pri izboljšanju poslovnega okolja."</q> Konec citata. Kritika
               se nanaša zlasti na to, da ni izvedena racionalizacija in da se ni skrajšal čas,
               potreben za pridobitev dovoljenj za poseg v prostor in gradbenih dovoljenj. To je
               trenutno ena najpomembnejših ovir za tuje neposredne naložbe. Naša država bi morala
               zato storiti vse, da podjetjem, ki so gonilo gospodarskega razvoja, ustvari ugodno
               okolje za poslovanje in privabi tudi tuje vlagatelje. Podjetjem je treba omogočiti
               varno in hitro pot do spremembe namenske rabe zemljišč, do gradbenega in uporabnega
               dovoljenja.</p>
               <p>Zanimivo, na primer, da srednje veliko podjetje s 300 zaposlenimi se znajde na pragu
               sklenitve pomembnega dolgoročnega posla, ki bo od podjetja zahteval podvojitev
               zmogljivosti. Svojo tovarno bo moralo hitro razširiti na bližnja zemljišča, ki še
               niso zazidljiva, zato bo potrebna sprememba namenske rabe skozi občinski prostorski
               načrt. Kaj bo takšno podjetje doživelo? Bo naletelo na prijazno, predvidljivo in
               stabilno poslovno okolje, kaj ga čaka pri zagotavljanju območja za gradnjo in drugih
               urbanističnih pogojev?</p>
               <p>Zanima me, gospa ministrica:</p>
               <p>Kaj boste storili <gap n="…"/> <stage type="inaudible">/ izklop mikrofona/</stage>.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo dajem ministrici za okolje in prostor gospe Ireni Majcen.</p>
            </sp>
            <sp who="SDZ7:MajcenIrena">

               <speaker>IRENA MAJCEN:</speaker>

               <p>Hvala za besedo.</p>
               <p>Spoštovani poslanec gospod Zvonko Lah, priznam, da tudi sama najbolj pričakujem ali
               pa nestrpno pričakujem pripravljeno to zakonodajo, ker o tej zakonodaji sem
               pravzaprav, ko sem prišla sem, največ vedela. Je pa res, da se je pri pripravi
               sprememb pokazalo, da je potrebna v nekem delu tako celovita prenova, da bo, kot
               kaže, Zakon o graditvi objektov nadomeščen z novim zakonom, ne bo šlo več samo za
               spremembo, da je tudi Zakon o prostorskem načrtovanju predviden za celostno
               prenovitev. Dopolnjen bo tudi Zakon o umeščanju prostorskih ureditev državnega pomena
               v prostor, opravljanje dejavnosti arhitektov, inženirjev bo po novem izvzeto iz
               dosedanjega Zakona o graditvi objektov in celostno urejeno v ločenem zakonu.</p>
               <p>Vsi zakoni so trenutno še v fazi priprave znotraj MOP, so pa že v taki fazi, da se
               preverjajo elementi teh zakonov v strokovnih krogih. To pomeni, da bi sedaj v mesecu
               juliju in avgustu še intenzivirali to preverjanje znotraj strokovnih krogov in v
               jeseni bi, tako kot sem prej napovedala za Zakonom o dimnikarski dejavnosti, torej
               šli tudi s temi zakoni v javno razgrnitev in potem v postopek sprejemanja.</p>
               <p>Je pa res, da so vsaj po prvih odzivih sodeč nekateri zadovoljni, celo povejo, da so
               presežena njihova pričakovanja v smislu izboljšav, drugi nekako ocenjujejo, da je teh
               sprememb preveč, poslanci boste pa tisti, ki boste nekako ugotovili, kaj in v
               kolikšni meri je mogoče prisluhniti tem spremembam. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Gospod Lah imate besedo, da zahtevate dopolnitev odgovora.</p>
            </sp>
            <sp who="SDZ7:LahZvonko">

               <speaker>ZVONKO LAH (PS SDS):</speaker>

               <p>Gospa ministrica, jaz vas razumem, da je to področje zelo kompleksno. Sprašujem
               zaradi tega, ker vi imate v normativnem programu tako spremembe ZGO kot ZPN načrta.
               Spomladi prihodnjega leta oziroma že v jeseni naj bi bili ti zakoni pripravljeni.
               Vendar mislim, da bo treba temeljito prenoviti to zakonodajo. Če bomo samo
               popravljali, ne bomo v doglednem času prišli do pravih rezultatov. V tej naši
               pripravi prostorskih aktov je od 30 do 50 nosilcev urejanja prostora, ki med seboj ne
               sodelujejo, občine morajo usklajevati eno z drugim, postopki OPN trajajo od 4 do 8
               let. Investitorji ne morejo toliko časa čakati. Prejšnji primer, ki sem ga povedal,
               če bi podjetje moralo širiti svojo proizvodnjo na kmetijsko območje, preden pride do
               sprejetja prostorskega akta in podrobnega prostorskega načrta, traja od 6 do 10 let,
               preden pride do gradbenega dovoljenja. To je nesprejemljivo. To nas dela
               nekonkurenčne z drugimi državami. Današnje poročilo kaže, da smo na 70. mestu po
               konkurenčnosti. Od leta 2013 in 2014 smo nazadovali še za osem mest. Tudi po podatkih
               ankete o izkušnjah pri pripravi OPN, ki je bila opravljena v letu 2013 po slovenskih
               občinah, je 83,% občin navedlo, da so zaradi dolgotrajnega postopka izgubile <gap n="…"/> <stage type="signal">/ znak
               za konec razprave/</stage> <gap n="…"/> naložbe. Največje zastoje in stroške pa so doživljali pri
               usklajevanju z ministrstvi, sektorji znotraj njih in državnimi agencijami. Tako da <stage type="inaudible">/
               izključen mikrofon/</stage></p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo dajem ministrici za okolje in prostor gospe Ireni Majcen.</p>
            </sp>
            <sp who="SDZ7:MajcenIrena">

               <speaker>IRENA MAJCEN:</speaker>

               <p>Pri razlagi v prvem delu sem povedala, da ja, da tudi, ko smo mi najprej želeli ali
               pa sem vsaj jaz želela, da bi se zdaj obnovil, se je potem pri teh rešitvah pokazalo,
               da je treba sprejeti novo različico tega zakona.</p>
               <p>Kar se pa tiče te konkurenčne sposobnosti ali nesposobnosti, pa vseeno bi želela
               povedati, da v mnogih okoljih so občine investirale v izgradnjo industrijskih con in
               je še kar nekaj teh prostorov prostih, kamor bi se lahko morebitni investitorji
               obrnili. Je pa res, da je vprašanje, koliko tuji investitorji sploh zmorejo to
               iskati, kar pomeni, da mi sedaj obnavljamo ali pa pripravljamo tudi e-prostor, kjer
               bi bilo moč do teh podatkov prihajati preko spleta, kar bi bilo zelo zanimivo tako za
               investitorje kot tudi za morebitne prodajalce teh zemljišč, običajno so to
               občine.</p>
               <p>V nadaljevanju je seveda ta možnost, ki je bila že dana z Zakonom o prostorskem
               načrtu in gre za to manjšo širitev območja zazidljivosti, pol hektara, ki pa je bila
               potem na žalost z Ustavnim sodiščem črtana. Priznam, je vsaj zame bila ta rešitev
               dobra, odlična, bila je hitro izvedljiva in ravno v takih primerih, ko je neka
               dejavnost, pa četudi je to kmetijska, že v nekem prostoru, pol hektara širitve, torej
               možnosti, da se nek obrat – ali je to industrijski, obrtni, kmetijski – širi, se je
               zdela zdelo dobra rešitev.</p>
               <p>Mi nekako tudi to imamo še vedno v obdelavi, da bi bilo mogoče, je pa res, da se v
               prostoru tako ali drugače srečamo z drugimi koristniki prostora, kar se kaže tudi pri
               sprejemanju ne samo občinskih prostorskih načrtov, tudi državnih prostorskih načrtov
               in seveda tako, kot je bilo rečeno, vseh teh soglasodajalcev je veliko. Pri izvajanju
               oziroma kasneje, ko bo zakonodaja v postopkih, se bo pa v resnici videlo, ali so naše
               odločitve sprejemljive ali pa boste poslanci mogoče iskali kakšne nove rešitve. Hvala
               lepa.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Gospod Zvonko Lah, imate besedo, da postavite postopkovno zahtevo, da se na naslednji
               seji opravi razprava o vašem odgovoru.</p>
            </sp>
            <sp who="SDZ7:LahZvonko">

               <speaker>ZVONKO LAH (PS SDS):</speaker>

               <p>Izkoristil bi to poslovniško možnost, da se glasuje o tem, da se temeljita razprava
               opravi tukaj, v Državnem zboru. Mislim, da je tema dosti široka in dosti pomembna.
               Povedal bi še to, da imamo v Sloveniji nekaj 10 tisoč črnih gradenj, 300 tisoč naj bi
               bilo objektov, zgrajenih v nasprotju ali v neskladju s predpisi, da bi morali to na
               nek način urediti, da bi bilo treba sprejeti nek zakon, s katerim bi te legalizacije
               v kratkem času spravili pod streho. S tem bi občine pridobile komunalne prispevke,
               ljudje bi legalizirali objekte, gradila bi se infrastruktura – tako nimamo drugega
               denarja iz integralnega proračuna, ne občine iz proračunov. Mislim, da bi bilo velo
               delo opravljeno, če bi uspeli v kratkem, doglednem času sprejeti nek zakon, da bi
               legalizirali te stvari.</p>
               <p>Poleg tega pa smo tudi danes že slišali, da nimamo pravih evidenc za uveljavitev
               Zakona o davku na nepremičnine, kar nam je povedalo tudi Ustavno sodišče, ker imamo
               anarhijo na terenu. To je zelo pomemben zakon, pomembne stvari, ki jih lahko opravimo
               brez dodatnega denarja iz proračuna. Tukaj je treba samo voljo, znanje in veliko
               dela, imamo pa primer dobrih praks v tujini. V Nemčiji na primer imajo poseben zakon,
               na osnovi katerega usklajujejo med samimi nosilci urejanja prostora, med ministrstvi,
               med resorji, ker tudi pri nas, če bo šlo tako naprej, da bo vsako ministrstvo, vsak
               resor država zase, vsak zahteval svoje, potem ne bomo prišli nikamor. Tukaj je treba
               pač preseči. Mislim, da za vsako občino je prostorski akti, odlok o prostorskem OPN
               bistvenega pomena za vsak poseg v prostor in za razvoj občine, tako tudi države. Mi
               nimamo osnovnih prostorskih aktov na nivoju države, po katerih bi se potem moralo
               tudi prenesti to planiranje na regije, ki jih še nimamo oziroma pokrajine, in potem
               na občine. Tako je tudi v naši zakonodaji v ZPN načrtu, v ZUreP, vendar mi tega
               nimamo, imamo težave. Gospa ministrica, meni je žal, ampak mislim, da bo ravno v tem
               času, ko ste vi ministrica, se moralo nekaj narediti na tem področju, moralo se bo
               presekati in bomo šli postopoma, tako kot mislite oziroma tako kot je Vlada
               načrtovala – mislim, da bo vse skupaj prepozno in da bo država drsela še navzdol.
            </p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>O vašem predlogu bo Državni zbor odločil v sredo, 15. julija 2015, v okviru
               glasovanj.</p>
               <p>Dr. Franc Trček bo postavil poslansko vprašanje ministru za gospodarski razvoj in
               tehnologijo gospodu Zdravku Počivavšku.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>Hvala za besedo, predsedujoča. Pozdravljam ministra, skromni preostanek poslank in
               poslancev ter del ministrske ekipe!</p>
               <p>Strinjam se s tem, kar je rekel kolega Lah prej, da nam umanjka razmisleko o
               regionalnem razvoju, da nekega urbanističnega prostorskega načrtovanja skorajda
               nimamo več, ampak k mojemu vprašanju najprej.</p>
               <p>Danes smo se že veliko pogovarjali okrog tako imenovanega, eni rečejo prekmurskega,
               drugi rečejo pomurskega zakona o enakomernem regionalnem razvoju Slovenije. Ob tem
               zakonu imamo še zakon o enakomernem regionalnem razvoju, po katerem imamo 4
               opredeljena razvojno problemska; področja ob Pomurju še Pokolpje, Podravje in
               Zasavje, 49 občin, pa če bi k temu prišteli še tistih 85 razvojno ogroženih obmejnih
               občin, je to kar lep del Slovenije. Ampak, če se vrnem k tem 4 razvojno problemskih
               območjem; gre za neko zakonsko obljubo o 399 skratka skoraj 400 milijonih neke
               razvojne pomoči v obdobju 2010–2018, ki se z izjemo pomurskega zakona zelo slabo
               izvaja v praksi. Do sedaj je bilo realizirano le 8 %. Recimo, iz Gospodarske zbornice
               Dolenjske in Bele krajine, kjer so delali izračune, so mi nekako sporočili, me
               obvestili, da so oni dejansko neto plačnik razvojne pomoči, če gledam za Belo
               krajino. Jaz prihajam iz Maribora, dobro veste, za Podravje obljubljena razvojna
               pomoč 66,2 milijona vlade Alenke Bratušek, sprovedena do sedaj 2,7 %. Ljudje s terena
               mi govorijo, da so tudi ti razpisi, ta minorna sredstva pogosto zapakirana v nejasne
               razpise, brez ustrezne neke podpore, z improvizacijo. Vse gre za neko nedopustno
               prakso naraščanja razlik med nami, za neko prakso, ki vodi v Slovenijo nekih treh
               hitrosti: ali boste v Ljubljani, ali boste na obrobju Ljubljane, malo proti Obali,
               ali pa ob avtocesti, ali boste pa nekje, ne bom rekel, katero besedo imam na koncu
               jezika – Srbijo definirajo kot kraj, kjer se parijo volkovi.</p>
               <p>Zato bi rad vprašal ministra:</p>
               <p>Kako bo s spodbujanjem dinamike razvojne pomoči tako tem 4 problemskim območjem, tako
               tudi drugim razvojno ogroženim regijam in mikroregijam Slovenije?</p>
               <p>Hvala za besedo.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo dajem ministru za gospodarski razvoj in tehnologijo gospodu Zdravku
               Počivalšku.</p>
            </sp>
            <sp who="SDZ7:PočivalšekZdravko">

               <speaker>ZDRAVKO POČIVALŠEK:</speaker>

               <p>Hvala, predsedujoča. Spoštovani gospod poslanec Trček, spoštovani poslanke,
               poslanci!</p>
               <p>Odgovor za Pomurje; predvidevamo, da bo izplačil v okviru Programa spodbujanja
               konkurenčnosti pomurske regije v letu 2015 predvidoma 4,3 milijona evra.
               Predvidevamo, da bo sprejeto predlagano podaljšanje Zakona o razvojni podpori
               pomurski regiji v letih 2016 in 2017 in v okviru Programa spodbujanje konkurenčnosti
               pomurske regije bomo za te namene izvajanje programa o Pomurju s strani Ministrstva
               za gospodarski razvoj in tehnologijo predlagali zagotovitev sredstev v višini 5,848
               tisoč evrov v letu 2016 in v višini 3 milijone 753 tisoč evrov v letu 2017.</p>
               <p>Pokolpje. Predvidevamo, da bo izplačil v okviru Programa Pokolpje v letu 2015 v
               višini 3 milijone evrov in 2,1 milijona evrov v 2016. Kot je predvideno v programu,
               in sicer konec leta 2016 se program izteče in zato bomo predlagali, da se program
               podaljša do leta 2020 in zagotovi dodatnih sredstev v skupni višini 10 milijonov
               evrov. To pomeni, da bi se za Program spodbujanja konkurenčnosti iz pristojnosti
               Ministrstva za gospodarski razvoj in tehnologijo namenilo skupaj 30 milijonov evrov
               namesto zdaj predvidenih 20 milijonov.</p>
               <p>Zasavje, Hrastnik, Radeče in Trbovlje. Po sprejetem programu spodbujanja
               konkurenčnosti in ukrepov razvojne podpore za območje občin Hrastnik, Radeče in
               Trbovlje je predvidenih v letu 2015 1,6 milijona evrov, v letu 2016 1,7 milijona
               evrov in v letu 2017 1,5 milijona evrov.</p>
               <p>Maribor s širšo okolico. Načrtovana in realizirana vrednost za izvedbo instrumentov,
               predvidena dinamika po Programu spodbujanja konkurenčnosti Maribora s širšo okolico v
               obdobju 2013–2018 je takšna, da na letni ravni predvideva 6,4 milijona evrov oziroma
               v obdobju 2013–2018 skupaj 32 milijonov. Realizirana vrednost 2014 je bila 1,7
               milijona evrov, neposredno za izvedbo programa po pogodbah zagotovljena sredstva za
               izvedbo v letu 2015 pa so 4,1 milijona evrov.</p>
               <p>Posredno za izvedbo Javnega razpisa za spodbude za zagon podjetij vseh problemskih
               območjih z visoko brezposelnostjo so v letu 2015 zagotovljena sredstva v višini 1,5
               milijona evrov, razpis je zaključen in sredstva v tej višini so dodeljena. Glede na
               omejena integralna proračunska sredstva računamo, da bomo del programov sofinancirali
               tudi s pomočjo evropskih sredstev. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Dr. Franc Trček, imate besedo, da zahtevate dopolnitev odgovora.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>Ja, zahteval bom dopolnitev odgovora.</p>
               <p>Seveda, če vse to skupaj seštejem, še kar ogromno striže do obljubljenih 400
               milijonov, pa ne bom rekel zdaj, da ste vi osebno, gospod minister, krivi, ker gospa
               ministrica za okolje in prostor pravi, da je padla v vodo, vi pa ste padli – ne vem,
               kaj naj rečem.</p>
               <p>Glejte, nekako malo preko palca, če rečem, nam je, ljudem, ki se malo ukvarjamo ali
               iz prakse ali iz analize nekih delovnih mest z neko, kot rečemo znotraj
               nemarksističnega ideološkega koncepta, višjo dodano vrednostjo, vemo, da tam
               potrebujemo vsaj enih 100 tisoč evrov, da zgeneriramo eno dobro zaposlitev. Eno
               delovno mesto, ki nam bo generiralo visoko dodano vrednost. In nekako iz tega – ne bi
               rad izzvenel grdo, kar je bilo pa vedno – gre za nek drobiž, s katerim se bo
               zgeneriralo mogoče nekaj 10 delovnih mest z neko razpolovno dobo, toliko pametni
               nismo, noben ni, tudi v bolj razvitih družbah, bo verjetno vsaj tretjina teh delovnih
               mest ugasnila, takšna je naravna logika.</p>
               <p>Nekako bi vseeno rad nek odgovor, kako bomo v tem daljšem časovnem okolju se nekoliko
               bolj posvetili generiranju kvalitetnih delovnih mest. Dopoldne sem govoril o nekih
               kazalcih, ki ravno niso obetavni. Če bi lahko bil ciničen ob tistem obljubljenem
               denarju, bi lahko rekel, verjetno bomo tisti, ki bomo sedeli v tem parlamentu, če nas
               ne bodo ven nesli, imeli to prolongacijo teh zakonov, ne vem, do leta 2030. Upam, da
               ne. Rad bi malo še kakšno pojasnitev. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo dajem ministru za gospodarski razvoj in tehnologijo gospodu Zdravku
               Počivalšku.</p>
            </sp>
            <sp who="SDZ7:PočivalšekZdravko">

               <speaker>ZDRAVKO POČIVALŠEK:</speaker>

               <p>Hvala.</p>
               <p>Za Pomurje in Pokolpje moram pokomentirati to, kar ste povedali. V programu
               konkurenčnosti, ki ga izvaja naše ministrstvo za Pomurje, je bilo od 33 milijonov po
               zakonu namenjenih, realiziranih 19,1 milijonov. Zdaj, drobiž gor ali dol, je to 57,8
               %. Seveda pa je celotna vrednost paketa za Pomurje 264 milijonov evrov, ki je v
               veliki meri realizirana, ampak tukaj je treba upoštevati razvojne centre in vse tudi
               ostale infrastrukturne objekte.</p>
               <p>V Pokolpju pa je program konkurenčnosti predvideval 20 milijonov evrov in je do konca
               leta 2014 počrpanih 11,5 milijona, se pravi enak procent, ne 8, kot ste prej omenili,
               57,5 %. Seveda od skupnega zneska, 287 milijonov za Pokolpje, tukaj pa je treba
               vedeti, da je večina tega namenjena cestni infrastrukturi oziroma tretji razvojni
               osi, železnici in pa elektro infrastrukturi.</p>
               <p>Skratka, v pridobivanju novih delovnih mest za vsa štiri problemska območja so bila
               že do sedaj namenjena po naši oceni solidna sredstva, zdaj rezultate lahko merimo.
               Mislimo, da imamo težave predvsem na področju Posavja – Hrastnik, Trbovlje in pa
               Radeče – večje kot na drugih treh. Definitivno bomo poskušali del problema rešiti z
               evropskimi sredstvi, seveda pa bomo, tako kot je bilo že rečeno za Pokolpje,
               predlagali podaljšanje obdobja z dodatnimi 10 milijoni. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Dr. Franc Trček imate besedo, da podate postopkovni predlog, da se na naslednji seji
               opravi razprava o vašem odgovoru.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>Seveda bom izkoristil to možnost. Ker imam pa tri minute, jih bom pa delno zlorabil.
               Poglejte, tukaj je prisotnih, če sem pravilno štel, nas osem poslancev, ena poslanka,
               dve strokovki – uradno je prijavljenih petinsedemdeset poslank in poslancev –, dve
               ministrici, trije ministri, podpredsednica in njeni dve pomočnici <gap n="…"/> Zakaj to omenjam?
               Zato, ker je takšna oblika postavljanja vprašanj ministrom in ministricam, blago
               rečeno, brezzvezna skoraj. Ko Miro Cerar, ali kdorkoli je že predsednik Vlade,
               odgovori tistih svojih petinštirideset minut – mislim, to je energetska izguba časa,
               mi bi to lahko nadaljevali v sobi 212 in upam, da bomo v jeseni odprli debato o
               poslovniku. Neke malo bolj pametne države imajo to nekako drugače organizirano,
               tematsko se začne eno, dve področji, opozicija in koalicija se dogovorita, vlada sedi
               tukaj in seveda mora odgovarjati. Zelo srčno si želim, da bomo šli v to smer. Mi še
               toliko pametni nismo, da bi, bom rekel, ta ministrska vprašanja skupaj pokupčkali.
               Recimo, meni se zdaj gospa Kolarjeva smili, ker jo moram še spraševati, pa bova tukaj
               napol spala do desetih zvečer. Srčno upam, da bomo poslanke in poslanci zmogli toliko
               pameti, ker to že postaja neka burleska. Včasih je tudi malo kazni – za tistega, ki
               je iz poslanske skupine dežuren in mora nekako ostati.</p>
               <p>Vsekakor seveda zahtevam, da se opravi glasovanje. Po navadi se v glasovanjih
               opozicija povozi in to je nek inštrument, ki ga imamo, ampak ki je defekten, ki ne
               deluje in ki dejansko zapravlja naš čas in energijo. In srčno upam, če ne drugače,
               bom našega Vatovca za ušesa vlekel, ker je predsednik komisije, da se resno usedemo,
               razmislimo o tem in spremenimo to zadevo, da bo nekako dejansko bolj produktivna. Ker
               če še tega ne znamo v parlamentu narediti, kako bomo pa potem državo furali! Ampak,
               formalno bom seveda vseeno izkoristil to možnost za glasovanje, ker vem, da bom
               nekako povožen.</p>
               <p>Definitivno bi bila pa to neka tema, ki bi jo potem ob eni ali dveh tem odprli. Tako
               delajo pametni parlamenti, potem se štiri, pet ur razpravlja o eni ali dveh temah,
               kar navsezadnje prisili tudi izvršilno oblast, da se zelo dobro pripravi, kar
               navsezadnje tudi prisili predsednika ali predsednice vlade da ga dobro <q>"zbrifirajo"</q>,
               da se pripravi na to tematiko. Vsak od nas je seveda omejen, ne more imeti znanja o
               vsem, ampak ko si na tej funkciji, je nekako tudi ta način edukacija.</p>
               <p>Srčno upam, da bomo šli v tej smeri, da bomo čez poslovnik, čez Mandatno-volilno
               komisijo spravili te spremembe. Ker tako, kot je, mislim, res škoda tega štroma za
               to. Pa z vsem dolžnim spoštovanjem do nas, ki zdaj tukaj v niti ne tako poznih urah
               sedimo.</p>
               <p>Hvala za besedo.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Res je šlo malce za zlorabo postopkovnega. Kljub temu ste povedali, da želite, da se
               opravi razprava.</p>
               <p>O vašem predlogu bo Državni zbor odločil v sredo, 15. julija 2015, v okviru
               glasovanj.</p>
               <p>Gospod Ivan Prelog bo postavil vprašanje ministru za kmetijstvo, gozdarstvo in
               prehrano gospodu mag. Dejanu Židanu.</p>
            </sp>
            <sp who="SDZ7:PrelogIvan">

               <speaker>IVAN PRELOG (PS SMC):</speaker>

               <p>Hvala. Spoštovani gospod minister!</p>
               <p>Priprava državnega prostorskega načrta za navezovalno cesto zahodna obvoznica Maribor
               se je začela s sklepom Vlade Republike Slovenije pod točko 1.53 na 178. redni seji
               dne 17. julija 2008. Namen načrtovane navezovalne ceste je zagotoviti prostorsko
               umestitev zadnjega odseka zahodne obvoznice do omrežja hitrih cest in avtocest.
               Ministrstvo za infrastrukturo in prostor je v času od 11. junija 2012 do 11. julija
               2012 javno razgrnilo študijo variant, povzetek za javnost in okoljsko poročilo tako
               na ministrstvu kot v lokalni skupnosti. Javna obravnava je bila izvedena 19. junija
               2012 v prostorih krajevne skupnosti Razvanje. Bistvenih pripomb v fazi javne
               razgrnitve ni bilo. Postopek se je nadaljeval s pridobitvijo prvih mnenj k predlogu
               najustreznejše variante.</p>
               <p>Takratno Ministrstvo za kmetijstvo in okolje, Direktorat za kmetijstvo je podalo
               negativno mnenje z dne 23. avgusta 2014, iz katerega izhaja, da so vplivi izvedbe
               plana z vidika varovanja kmetijskih zemljišč nesprejemljivi. Predlagana varianta
               namreč zavzema cirka 40 hektarjev kmetijskih zemljišč, kar po njihovem mnenju
               bistveno odstopa od podobnih projektov. Na podlagi navedenega je bil sklican
               usklajevalni sestanek. Zaključek sestanka, ki je potek dne 5. februarja 2014, je bil,
               da se izdela predlog optimizacije predlagane variante 1 tako, da se zmanjša poraba
               tal – to je sklep dva – ter se preveri izvedljivost alternativnega poteka variante
               preko poslovne in industrijske cone – sklep tri; povzeto po zapisniku z dne 5.
               februarja 2014. Kot najoptimalnejša se je pokazala modificirana varianta ena, kateri
               se je zmanjšal poseg v kmetijska zemljišča z 42,9 na 24,9 hektarjev kmetijskih
               zemljišč.</p>
               <p>Zato vas sprašujem:</p>
               <p>Ali ni mogoče za razvoj in prebivalcem mesta Maribor preko Sklada za kmetijska
               zemljišča ustrezno nadomestiti teh 24,9 hektarjev kmetijskih zemljišč, ki so že danes
               deloma degradirana zaradi bližine prometne ceste in ostale infrastrukture?</p>
               <p>Samo z načrtom opustitve ideje o logističnem centru Luke Koper v Prekmurju se je
               prihranilo okoli 100 hektarjev bistveno bolj kvalitetnih kmetijskih zemljišč, katerih
               le četrtina bi bila rešitev za Maribor.</p>
               <p>Ali res ne morete zagotoviti tega in s tem preprečiti nadaljnje zaviranje,
               ustvarjanje možnosti razvoja Maribora in njegove okolice, celotne regije ter na koncu
               koncev vse severovzhodne Slovenije s Koroško vred?</p>
               <p>Naj poudarim, da gre pri tem za izjemno pomembno cestno povezavo Prekmurja s Koroško
               preko Maribora.</p>
               <p>Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo dajem ministru kmetijstvo, gozdarstvo in prehrano gospodu mag. Dejanu Židanu.
            </p>
            </sp>
            <sp who="SDZ7:ŽidanDejan">

               <speaker>MAG. DEJAN ŽIDAN:</speaker>

               <p>Predsedujoča, hvala za besedo. Spoštovani poslanec iz Maribora, hvala za vprašanje.
               Še enkrat lep pozdrav vsem poslankam in poslancem!</p>
               <p>Kolikor vem, v Pomurju logistični center ni dobil soglasja za spremembo namembnosti
               zemljišč, tako da se s tem težko primerjamo.</p>
               <p>Potem naslednje vprašanje: Ali tam, kjer se izgubijo kmetijska zemljišča, lahko
               vzpostavimo drugo? To je načeloma veljalo, dokler niste poslanci spremenili – sicer v
               prejšnji sestavi – Zakona o kmetijskih zemljiščih, ki je od lepih načrtov odvzel
               denar, z lepimi besedami pa se kmetijska zemljišča ne dajo pridobivati iz manj
               ustreznih. To na splošno.</p>
               <p>Kar se pa tiče konkretnega, pa dovolite le: v tem trenutku je kar nekaj prostorskih
               načrtov na Ministrstvu za kmetijstvo, gozdarstvo in prehrano. Moram reči, da me
               situacija spreminja na leto 2010 pa 2011, s tem da takrat je bilo obratno. Namreč,
               ministrstvo je ravno takrat dobilo revizijsko poročilo Računskega sodišča, ki je
               ugotavljalo, kaj se je delalo s kmetijskimi zemljišči v času samostojne Slovenije in
               kako so se izgubljala in kako so se gradile ceste, poslovni objekti in podobno. Pa
               mogoče samo kot predlog, dajte to poročilo tudi prebrati, ker je zelo poučno.</p>
               <p>Kar se pa tiče konkretnega vprašanja okoli Maribora, moram reči, da sem seveda
               pogledal arhiv, ki je dosti debel. Tudi verjetno gospod poslanec pozna, da je
               stališče Ministrstva za kmetijstvo, gozdarstvo in prehrano ves čas enako, da v bistvu
               ni vsakega pol leta različno. Ministrstvo za kmetijstvo, gozdarstvo in prehrano
               varianti 1 nasprotuje že od samega začetka postopka, saj je od vseh treh variant
               varianta 1, varianta 2 in varianta 2, iz kmetijskega vidika najslabša. Predvsem
               zaradi dejstva, ker poteka po sredini kompleksa kmetijskih zemljišč, kompleks je pa
               velik 170 hektarjev in ga dejansko razdeli. Torej, sam kompleks naredi za manj
               uporaben.</p>
               <p>Vprašali ste o nadomestnih kmetijskih zemljiščih. Ta se teoretično lahko vzpostavijo,
               res je tudi strošek vzpostavitve, samo je potrebno potem tudi denar za to zagotoviti.
               Kot kompromisno rešitev ministrstvo že ves čas zagovarja varianto 3. To je varianta,
               ki poteka po obstoječi Papeški cesti in se nadaljuje po obstoječi Tržaški cesti.
               Predvidena je razširitev Tržaške ceste v šestpasovnico. S to varianto se izognemo
               poseganju na strnjen kompleks kmetijskih zemljišč in tudi sicer se prizadene najmanj
               kmetijskih zemljišč. Mislim, da je tudi marsikateremu urbanistu Maribora ta varianta
               bila všeč, čeprav je družba, ki umešča to, pa ves čas vztrajala pri tem, da se
               povozijo najboljša kmetijska zemljišča. Meni je tudi poslan zadnji zapisnik, kjer
               piše, da ni skrbi, da bo ministrstvo tako ali tako preglasovano na vladi, ampak potem
               to več ni iskanje kompromisa, ampak se pač jasno pove, da vsi interesi v tej državi
               so pomembni, ni pa pomemben interes prehranske varnosti. To je sicer stališče, pa je
               to stališče obratno, kakor je bilo leta 2011 v Državnem zboru sprejeto z resolucijo
               Zagotovimo si hrano za jutri.</p>
               <p>Ker imam še nekaj sekunda časa, dovolite, da vam povem, kako se pa odloča na
               Ministrstvu za kmetijstvo, gozdarstvo in prehrano. Osnova za presojo sta 3.e člen
               Zakona o kmetijskih zemljiščih in 30. člen prehodnih določb zakona, C varianta, in
               sicer prostorske ureditve državnega pomena se umeščajo najprej na zemljišča
               nekmetijske namenske rabe. Če to ni mogoče, se ureditev državnega pomena načrtuje
               najprej na kmetijskih zemljiščih nižjih bonitet. Pri tem se je treba v čim večji meri
               izogibati umeščanja na območja in agrarnih operacij, bližino vodnih virov, primernih
               za namakanja, in na območja trajnih nasadov. Hkrati je treba v čim večji meri
               upoštevati obstoječa omrežja prometne in gospodarske javne infrastrukture ter
               načrtovati racionalno in tako, da se v čim večji meri ohranja kmetijska zemljišča in
               njihova zaokroženost.</p>
               <p>Spoštovani poslanec, dovolite, da vam še enkrat povem: če bi šlo v Sloveniji samo za
               en primer razmišljanja, da je vse pomembno, edino kmetijska zemljišča ne, potem bi
               mogoče bilo stališče kmetijskega ministrstva pač takšno, da bi se pač iskali še
               dodatni kompromisi, ampak je to sedaj postala miselnost, ki začenja prevladovati v
               Sloveniji. Se pa prav tako tudi zavedam, da čez nekaj let, ko bo prehranska varnost
               še bolj ogrožena, da kdorkoli bo takrat kmetijski minister, bo dobil vprašanje: Zakaj
               pa takrat, ko je bilo mogoče, kmetijskih zemljišč niste zaščitili? Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Gospod Bojan Podkrajšek bo postavil vprašanje ministrici za kulturo mag. Julijani
               Bizjak Mlakar.</p>
            </sp>
            <sp who="SDZ7:PodkrajšekBojan">

               <speaker>BOJAN PODKRAJŠEK (PS SDS):</speaker>

               <p>Spoštovana podpredsednica, hvala za besedo. Cenjeni ministrski zbor, kolegice in
               kolegi!</p>
               <p>Moje vprašanje bo za ministrico za kulturo Republike Slovenije. Naj uvodoma povem, da
               se prav gotovo vsi zavedamo v tej dvorani, pa tudi širše, da je Slovenija zelo bogato
               obdana s kulturno dediščino, ki so jo ustvarili naši predhodniki. Dotaknil bi se rad
               vašega osnutka financiranja v prihodnje teh objektov. Predvsem bi se moje vprašanje
               nanašalo na objekt Žličke kartuzije. Moram biti korekten in tudi vam povedati, se
               zahvaliti za vaš trud, ki ste ga v letošnjem letu opravili. Naj povem, da je to
               trajalo že devet let. Želja lokalne skupnosti, seveda vseh strokovnjakov, da bi ta
               objekt bil razglašen za spomenik državnega pomena, seveda to ste letos s svojimi
               sodelavci pripravili, dali na vlado in seveda vlada je 24. junija to tudi sprejela.
               Tako iskrena hvala tudi s tega mesta.</p>
               <p>Me pa, spoštovana ministrica, zanima glede tega objekta predvsem:</p>
               <p>Kako bo glede financiranja v prihodnje?</p>
               <p>Ne bom rekel, da samo za ta objekt. Kar nekaj županov sem srečal po Sloveniji, ki jih
               skrbi financiranja njihovih kulturnih objektov, predvsem v tej novi perspektivi
               2014–2020.</p>
               <p>Hvala za vaš cenjeni odgovor.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo dajem ministrici za kulturo gospe mag. Julijani Bizjak Mlakar.</p>
            </sp>
            <sp who="SDZ7:BizjakMlakarJulijana">

               <speaker>MAG. JULIJANA BIZJAK MLAKAR:</speaker>

               <p>Spoštovana predsedujoča, spoštovana ministrica, minister, poslanke, poslanci!
               Spoštovani gospod poslanec Bojan Podkrajšek, za to vprašanje se vam zahvaljujem.</p>
               <p>Res je, da kar se tiče na splošno financiranja te naše bogate kulturne dediščine, za
               katero se pa tudi sama bojim, da bi nam popadala, ker nam po nekod propada. Torej
               tudi mene in nas na ministrstvu zelo skrbi in zaradi tega si zelo prizadevamo, kako
               po tistem, ko smo ugotovili, da v operativnem programu za nepovratna sredstva
               Evropske unije ni prednostne naložbe varovanja, ohranjanja in razvoja kulturne
               dediščine, kar je žal dediščina prejšnjega mandata, vendar bomo storili vse, kar je v
               naši moči, da bo to mogoče. Res je, letos smo se zelo potrudili, tudi zaradi visoke
               obletnice Žičke kartuzije, da se je vse pripravilo in da smo še pred to obletnico na
               vlado dali odlok in se je Žička kartuzija razglasila kot spomenik državnega
               pomena.</p>
               <p>Samih virov financiranja je seveda po zakonu več, in sicer eno, tisto kar velja po
               ustavi, naj bi bil vsakdo torej dolžan v skladu z zakonom varovati naravne
               znamenitosti in redkosti ter kulturne spomenike, vendar vemo, kako je to in da je
               lahko za same lastnike to zelo veliko breme. Zaradi tega so tudi vsaj možnosti
               brezplačnih strokovnih nasvetov strokovnih služb, to je Zavoda za varstvo kulturne
               dediščine, ki deluje v sedmih izpostavah po slovenskih regijah, kadar pa je potrebno
               za varovanje in oživljanje spomenika oziroma izvedbo drugih ukrepov varstva in kadar
               nastanejo izredni stroški, ki presegajo običajne stroške, potem je mogoče, da država,
               pokrajina ali občina za ta namen v okviru možnosti prispeva tudi druga javna
               sredstva.</p>
               <p>Zdaj, na ministrstvu imamo določene razpise za spomeniškovarstvene projekte, ki se
               izvajajo preko javnih razpisov. Tako smo od leta 1995 dalje iz proračunskih sredstev
               Ministrstva za kulturo za spomenike državnega pomena zagotovili 38 milijonov 505
               tisoč 871 evrov, iz evropskih sredstev 27 milijonov 883 tisoč 392 evrov, kot lastno
               udeležbo pri evropskih projektih pa še 6 milijonov 732 tisoč 238 evrov, to se pravi
               skupaj 73 milijonov 121 tisoč 501 evro.</p>
               <p>Status spomenika državnega pomena lahko sicer bistveno olajša prijave na mednarodne
               projekte, kakršen je na primer norveški mehanizem, in pri vseh teh razpisih tudi, ki
               so na ministrstvu, se pri vrednotenju prednostnega reda upošteva tudi status
               posameznega kulturnega spomenika in status spomenika državnega pomena seveda prinaša
               to večje vrednotenje.</p>
               <p>Hkrati pa, ker želimo na Ministrstvu za kulturo glede na vsa dejstva, ki trenutno so
               za novo finančno perspektivo in kar zadeva sredstva Evropske unije, prav zaradi tega
               dejstva, ki zadevajo te prednostne naložbe, ki je nimamo, pa bi jo morali imeti, smo
               pripravili tudi osnutek zakona oziroma predlog zakona o interventnem sofinanciranju
               najbolj ogroženih spomenikov – tako imenovani kulturni evro; evro, v katerem so tudi
               spomeniki državnega pomena primerno zastopani. V okviru tega smo seveda prav zaradi
               pomanjkanja denarja in tudi finančne krize <gap n="…"/> <stage type="signal">/ znak za konec razprave/</stage> <gap n="…"/> torej v ta
               zakon uvrstili tiste spomenike, ki pomenijo najbolj ogrožene kulturne spomenike. Ta
               seznam je pripravil <gap n="…"/> <stage type="inaudible">/ izklop mikrofona/</stage></p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Gospod Bojan Podkrajšek imate besedo, da zahtevate dopolnitev odgovora.</p>
            </sp>
            <sp who="SDZ7:PodkrajšekBojan">

               <speaker>BOJAN PODKRAJŠEK (PS SDS):</speaker>

               <p>Hvala za vaš odgovor, vam bom omogočil, da boste lahko končali. Seveda se vam
               zahvaljujem za ta vaš odgovor. Je pa moja skrb, pa ne samo moja, tudi širša; ste mi
               pa jasno povedali, da denarja za ta spomenik ni predvidenega v tem vašem osnutku.</p>
               <p>Zelo sem bil vesel, ko sem na vaši spletni strani Ministrstva za kulturo videl, da
               piše, da je Žička kartuzija izjemnega pomena za Slovenijo in tudi za širši evropski
               prostor.</p>
               <p>Tako, spoštovana ministrica, res je moja skrb, skrb širše lokalne skupnosti, seveda
               tudi državljank in državljanov Republike Slovenije za ta spomenik, pa prosim, da
               končate z odgovorom pa še mogoče kaj dopolnite.</p>
               <p>Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo dajem ministrici za kulturo mag. Julijani Bizjak Mlakar.</p>
            </sp>
            <sp who="SDZ7:BizjakMlakarJulijana">

               <speaker>MAG. JULIJANA BIZJAK MLAKAR:</speaker>

               <p>Hvala lepa.</p>
               <p>Prej sem želela povedati, kaj je razlog, da se ta spomenik Žička kartuzija ni znašel
               na seznamu spomenikov, ki so navedeni v predlogu našega zakona. Namreč, Žička
               kartuzija je bila na seznamu tako imenovanega zakona o kulturnem evru in so bila
               tista sredstva že v celoti porabljena. Tako je bilo iz proračunskih sredstev
               Ministrstva za kulturo v obdobju od leta 1995 za zgornji samostan Žičke kartuzije
               izplačanih 859 tisoč 922,45 evra, za cerkev v Špitaliču pa še dodatno 378 tisoč
               765,11 evra. Zaradi razsežne Žičke kartuzije so že sanirali spodnjo cerkev v
               Špitaliču, Gastuž in tri četrtine obzidja s stolpi. V enem od njih je odprta zeliščna
               lekarna. Obnovljen je bil baročni trakt, v katerem je muzejska predstavitev zgodovine
               kartuzije in način življenja menihov. Nobeden od imenovanih objektov ni več statično
               ogrožen, zato objekt ni bil uvrščen med ogrožene najpomembnejše kulturne spomenike po
               programu zavoda. Vendar pa glede na pomen Žičke kartuzije pri samih razpisih, ki pa
               jih bo imelo Ministrstvo za kulturo v okviru integralnega proračuna, pa je seveda
               Žička kartuzija glede na svoj velik pomen uvrščena med tiste spomenike, ko bodo
               razpisi zunaj, da bo seveda prav zaradi tega pomena lahko dobila bistveno večje
               vrednotenje kot kakšni manj pomembni spomeniki. Tako verjamem, da bo v prihodnje, če
               bodo proračuni takšni, kakšni bi morali biti za področje kulture, predvsem še tudi
               zaradi zanemarjenosti, kar se tiče v prejšnjem mandatu, in tudi te neobčutljivosti do
               kulturne dediščine, da se bo to spremenilo in da bomo lahko tudi Žički kartuziji
               namenili potrebna sredstva.</p>
               <p>Ker namreč, na ministrstvu si zelo prizadevamo, da bi se to vedenje o kulturnem
               turizmu, o pomenu kulturnega turizma – tega vedenja je na lokalnem nivoju bistveno
               več kot tam, kjer bi tudi moralo biti. Torej upamo, da bo to vedenje prišlo tudi do
               torej do ušes tistih, ki dostikrat odločajo o sredstvih. No, in končno na koncu boste
               tako poslanci odločali tudi o teh sredstvih in jaz vas tukaj zelo prosim za ta posluh
               vse po vrsti. Verjamem, da bomo nekaj dobrega naredili za to, da bo razvoj v
               Sloveniji resnično šel v korist vseh, torej celotne države, in da bomo vsi bolje
               živeli. Tudi na ta račun obnavljanja kulturne dediščine. Hvala lepa.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Gospod Marko Ferluga bo postavil poslansko vprašanje ministru za infrastrukturo dr.
               Petru Gašperšiču.</p>
            </sp>
            <sp who="SDZ7:FerlugaMarko">

               <speaker>MARKO FERLUGA (PS SMC):</speaker>

               <p>Lep dober večer vsem, predvsem damam ministricam in obema ministroma!</p>
               <p>Spet bom začel svoj šlager sezone: drugi tir. To je never ending story. Upam, da se
               bo v teh mandatih, upam, končalo ali pa, da bomo prišli blizu.</p>
               <p>Kar se tiče vprašanja, minister, pa je tako – vem, da zdaj v teh dnevih bi moralo
               priti to poročilo OECD oziroma analiza OECD na plan, pa me zanima:</p>
               <p>Ali jo bomo imeli tudi mi možnost videti oziroma ali bo to objavljeno nekje, da bomo
               enkrat končno vedeli, koliko nas bo to stalo: ali bo to 700 ali bo 1 milijardo
               400?</p>
               <p>Drugo, kar me pa zanima pri vseh teh zadevah, je pa to:</p>
               <p>Ali je potrebna dokumentacija – ki bo verjetno nedvomno potrebna tudi za nadaljnje
               zbiranje dodatnih sredstev, ki jih je vedno premalo – že v neki fazi priprave, tako
               da imamo res vso potrebno dokumentacijo in vse tisto, da bomo zadostili vsem
               zahtevam, ki so dane na teh javnih razpisih, da bomo resnično zagotovili ta
               prepotreben denar?</p>
               <p>To je eno vprašanje.</p>
               <p>Ali lahko vsaj okvirno poveste neko časovnico tega?</p>
               <p>Se pravi, govorili smo nekje, da bo v septembru spet nek nov razpis:</p>
               <p>Kako vi predvidevate razvoj dogodkov?</p>
               <p>Moje drugo vprašanje, ki se veže na drugi tir, je ta izvlečni tir. Tukaj pa mislim,
               da ne sme biti več dvomov, ampak je samo vprašanje časa, kdaj bo to narejeno. Se
               pravi:</p>
               <p>Kdaj se bodo začela pripravljalna dela in če je vsa potrebna dokumentacija
               pripravljena za to?</p>
               <p>Kakor je bo povedano tudi z vaše strani in kakor je bilo razumeti tudi iz medijev, je
               to pripravljalno, pripravljalni del je sicer skromen, kilometer in 200 metrov in
               verjetno še ta transformatorska postaja, ki je potrebna, ampak je to eno
               pripravljalno delo, ki je potrebno za ta naš začetek nesrečnega tega drugega
               tira.</p>
               <p>Upam, da se bo to začelo in bi vas prosil za odgovor na ti dve vprašanji. Hvala lepa.
            </p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo dajem ministru za infrastrukturo dr. Petru Gašperšiču.</p>
            </sp>
            <sp who="SDZ7:GašperšičPeter">

               <speaker>DR. PETER GAŠPERŠIČ:</speaker>

               <p>Hvala, predsedujoča. Lep pozdrav ministrskima kolegoma in poslankam in poslancem!
               Hvala tudi poslancu gospodu Ferlugi za postavljeno vprašanje.</p>
               <p>Res je, v zvezi z drugim tirom se v zadnjem času veliko pogovarjamo in mislim, da je
               prav, da se pogovarjamo. Vesel sem vsake razprave in z veseljem pojasnjujem in
               odgovarjam na vsa vprašanja. Tako tudi danes z veseljem pojasnim, če morda karkoli še
               ni bilo odgovorjeno na nedavni nujni seji Odbora za infrastrukturo, kjer smo na temo
               drugega tira že, mislim da, tukaj tudi dokaj izčrpno razpravljali, saj je bila
               razprava okoli 4 ure dolga.</p>
               <p>Tudi tako bi rekel, jaz ne bi niti uporabljal izraza, da je to nesrečni drugi tir,
               ampak gre pa res za enega najbolj zahtevnih projektov na področju infrastrukture in
               kot tak pač terja določene postopke in procedure, da ga bomo lahko spravili v fazo
               izgradnje.</p>
               <p>Okoli vprašanja, koliko bo dejansko stal, lahko povem to, da se v javnosti okoli tega
               zelo veliko govori, lahko se tudi postavlja trditev, da sedanja ocenjena vrednost
               temelji, bom rekel, na izkustveni oceni iz preteklih infrastrukturnih gradenj na
               področju zlasti slovenskih avtocest, vendar imamo tukaj zelo natančne popis vseh del
               iz projekta za gradbeno dovoljenje. Na podlagi tega popisa in teh izkustvenih cen iz
               preteklih infrastrukturnih objektov je ocenjena ta investicijska vrednost tega
               projekta. Koliko je to realno ali ni realno, se seveda lahko pogovarjamo. Že večkrat
               sem tudi rekel, da je tista prava, bom rekel, tržno preverjena cena tista, ki jo
               dobiš z zavezujočo ponudbo na mizo.</p>
               <p>Skratka, dokler mi teh zavezujočih ponudb nimamo, ne moremo biti nikoli sigurni, kaj
               je tista prava cena, za katero bo projekt tudi potem realiziran. Tudi če damo zdaj
               nekim potencialnim izvajalcem oceniti, za koliko bi pa oni zgradili, bodo to oceno
               seveda naredili z določenimi rezervami, tisto pravo ceno bodo dali, ko bodo
               pripravili zavezujočo ponudbo.</p>
               <p>Mi smo se sicer tudi zavezali in odločili, da bomo naredili neko revizijo, da tako
               rečem, mednarodno revizijo samega projekta. Pa ne toliko z namenom, da, recimo,
               preverimo to našo oceno investicijske vrednosti, vendar bolj z vidika, da vidimo, ali
               so še možnosti za optimizacijo projekta. Sam projekt je sicer že zelo natančno
               začrtan s tem, ko je bil umeščen v prostor, tukaj seveda nobenih sprememb v tem
               smislu nekih optimizacij ne moremo več delati, lahko pa naredimo še neke optimizacije
               pri sami tehnologiji gradnje in tako naprej. Te preverbe bi radi s to recenzijo
               projekta še naredili in videli, ali so mogoče tudi še kje kakšne optimizacije, s
               katerimi bi projekt racionalizirali.</p>
               <p>Kot rečeno, sama projekta dokumentacija za ta projekt je pravzaprav pripravljena,
               projekti za gradbeno dovoljenje so pridobljeni in zdaj je v teku to, kar je treb
               narediti za to, da se finančna konstrukcija zapre. Vi veste, da so tukaj za nas
               zavezujoči sklepi Vlade, ki pravijo, da se bo projekt financiral z javno-zasebnim
               partnerstvom, ki tudi pravijo, kako se bodo črpala evropska sredstva za ta projekt. V
               zvezi s tem zasebnim partnerstvom poteka zdaj ta študija, ki ste jo omenili, z OECD,
               kjer se delajo analize možnih modelov javno-zasebnega partnerstva in prav to analizo
               bo OECD v temu tednu predstavil. Tudi v petek pripravljamo neko takšno predstavitev
               teh njihovih analiz, na katere smo povabili pravzaprav tudi poslance Odbora za
               infrastrukturo. Zdaj formalno ne vem, ali ste član ali ne, ampak seveda ste tukaj vsi
               prisotni pa tudi ostali vabljeni.</p>
               <p>Glede časovnice, se pravi, glede priprave na novem razpisu. Mi se bomo s tem
               projektom seveda prijavljali na naslednje razpise, v naslednjih fazah bo projekt
               nekoliko že v bolj zrelih fazah. Pri sedanjem razpisu je bil glede zrelosti ocenjen
               kot šibek, zato ker seveda nimamo še pridobljenih vseh gradbenih dovoljenj. Tudi
               finančna konsolidacija je pa zelo v bistvu odprta, tako da v naslednjih razpisih
               računam, da bomo te slabosti, šibkosti izboljšali, odpravili in v temu smislu
               pričakujemo, da bo tudi dobil možnosti <gap n="…"/> <stage type="inaudible">/ izklop mikrofona/</stage></p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Gospod Marko Ferluga, imate besedo, da zahtevate dopolnitev odgovora.</p>
            </sp>
            <sp who="SDZ7:FerlugaMarko">

               <speaker>MARKO FERLUGA (PS SMC):</speaker>

               <p>Prosim še odgovor, se pravi, kar se tiče tega izvlečenega tira in dokončanja vaših
               misli, se pravi odgovor na prejšnja vprašanja, ki sem jih dal. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo dajem ministru za infrastrukturo dr. Petru Gašperšiču.</p>
            </sp>
            <sp who="SDZ7:GašperšičPeter">

               <speaker>DR. PETER GAŠPERŠIČ:</speaker>

               <p>Zgleda, da smo tole res prehitro skušali izpeljati.</p>
               <p>Torej, na tem razpisu računamo, da bo projekt tudi v tem pogledu ocenjen bolje in kot
               takšen potem tudi primeren za sofinanciranje. V ostalih ocenah je dobil pravzaprav
               projekt dobre do zelo dobre ocene. Lahko povem, da pridobitev gradbenih dovoljenj ali
               pa zaprtost finančne konstrukcije nikakor ni izključujoč kriterij za pridobitev
               evropskih sredstev na razpisu, kajti že tudi iz naših izkušenj imamo, da so evropska
               sredstva lahko uspešno pridobili tudi projekti, kjer še nismo imeli v celoti, recimo,
               pridobljenih vseh gradbenih dovoljenj. Tako v temu smislu ne vidimo, da je to, bom
               rekel, izključujoč pogoj, da ne bi mogli kandidirati na naslednjih razpisih in
               pridobiti teh evropskih sredstev.</p>
               <p>Kar se tiče izvlečnega tira, to dejansko razumemo kot začetek gradnje drugega tira,
               kajti izvlečni tir predstavlja 1,2 kilometra drugega tira, ki poteka vzporedno z
               obstoječim tirom, potem pa se njegova trasa odvije in odcepi v samostojno progo.
               Torej, s tem projektom predvidevamo <gap n="…"/> V bistvu je že objavljen javni razpis za izbiro
               izvajalca, v kolikor ne bo nekih zapletov, računamo, da bo javni izvajalec izbran že
               v jesenskem času, vsekakor računamo, da bo to v letošnjem letu, ko se bo lahko tudi
               začelo z gradnjo tega projekta. Predvideno je, da bi bil končan do leta 2017, zanj so
               zagotovljena sredstva, to so tako evropska sredstva, ki smo jih dobili na tem CEF
               razpisu v višini 20 milijonov evrov, preostanek pa bo s proračunskimi sredstvi. Tako
               bo ta projekt še dodatno povečal kapacitete obstoječe proge.</p>
               <p>Naj še to povem, da že z modernizacijo obstoječe proge, se pravi z nadgradnjami
               postaje Koper, z elektrifikacijo proge, z obnovo signalnovarnostnih naprav in tako
               naprej, se je kapaciteta te proge povečala z 9 na 14 milijonov ton letno, z dodatno
               investicijo izvlečnega tira se bo ta kapaciteta povečala še za dodatne 3 milijone na
               približno 17 milijonov ton, kar je že praktično kapaciteta pretovora, ki jo je Luka
               Koper, denimo, imela v letu 2014. Če torej upoštevamo še, da bo del pretovora v
               bodoče še vedno potekal po avtocesti, na ta način dobimo kar nekaj let dodatnih
               kapacitet, v katerih pa seveda moramo potem zagotoviti sam preostali del drugega
               tira<gap n="…"/> <stage type="signal">/ znak za konec razprave/</stage></p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Gospod Žan Mahnič bo postavil poslansko vprašanje ministrici za obrambo gospe Andreji
               Katič.</p>
            </sp>
            <sp who="SDZ7:MahničŽan">

               <speaker>ŽAN MAHNIČ (PS SDS):</speaker>

               <p>Hvala za besedo, gospa podpredsednica. Spoštovani ministri, spoštovana ministrica,
               kolegice in kolegi!</p>
               <p>Moje poslansko vprašanje se bo nanašalo na problematiko vojaškega letalstva in na
               status vojaških pilotov. Vemo, da lahko o vojaškem letalstvu Slovenske vojske slišimo
               predvsem takrat, ko se kdo pritožuje zaradi preletov, bodisi ko govorimo o financah v
               Slovenski vojski, da ni niti za gorivo, bodisi ko kaj odpove, recimo, letalo Turbolet
               L-410 je bilo nazadnje prizemljeno in gospa ministrica, najprej bi me zanimalo:</p>
               <p>Kakšno je stanje v vojaškem letalstvu?</p>
               <p>Ali se načrtujejo v prihodnosti kakršnekoli obnove in rekonstrukcije voznega
               parka?</p>
               <p>Nadalje pa me zanima sam status vojaških pilotov.</p>
               <p>Vemo, da so že večkrat izpostavili problem plačnega sistema, problem pokojninskega
               sistema, poklicnega zavarovanja, opozarjajo na neurejene in dolge postopke pri
               šolanju, opozarjajo na to, kako izginja denar pri raznoraznih posrednikih, ko se
               nabavlja oprema, in tako naprej.</p>
               <p>Leta 2001 so bile s ZPIZ odvzete določene bonifikacije, tudi vojaškim pilotom, prej
               so imeli 12 za 18, kar pomeni, za 12 mesecev dela jim je bilo priznano 18 mesecev
               delovne dobe, potem se je ta številka zmanjšala na 15. Vemo, da je vojaško letalstvo
               posebej specifično, piloti opravljajo težka in zdravju škodljiva dela, od hrupa do
               raznoraznih vibracij, do izpostavljenosti nevarnim snovem, delo z eksplozivnimi
               snovmi, odpovedi, možne so odpovedi raznoraznih sistemov in tako naprej. Če
               primerjamo, recimo, z ZDA, tam po 20 letih dela v vojski prejmejo pokojnino v
               vrednosti polovice zadnje plače, po 30 letih dela prejmejo pokojnino v vrednosti tri
               četrtine zadnje plače, bonifikacijo imajo vojaški piloti, recimo, 12 za 24, v
               Franciji imajo pokojnino 12 za 27 oziroma v nekaterih primerih tudi 12 za 32, da ne
               govorim o Veliki Britaniji, kjer je treba za poklicno pokojnino v vojaškem letalstvu
               delati 18 let oziroma če preračunamo 12 za 27. Vem, da so piloti tudi že na vas
               naslavljali ta vprašanja, vem tudi, da je to bolj področje Ministrstva za delo, pa
               vendar kljub temu vojaško letalstvo spada nekako v vaš resor.</p>
               <p>Zanima me:</p>
               <p>Ali bodo kakšne spremembe na tem področju in tudi glede drugih stvari, drugih
               anomalij, ki se pojavljajo v vojaškem letalstvu, na katere se opozarja praktično že
               več kot desetletje in katere bi bilo nujno potrebno urediti?</p>
               <p>Zanima me, gospa ministrica:</p>
               <p>Ali v okviru Zakona o obrambi oziroma kakšnih drugih ukrepov, ki sledijo, že imate
               pripravljene kakšne rešitve oziroma v kateri smeri bodo te rešitve šle?</p>
               <p>Hvala za odgovor.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo dajem ministrici za obrambo gospe Andreji Katič.</p>
            </sp>
            <sp who="SDZ7:KatičAndreja">

               <speaker>ANDREJA KATIČ:</speaker>

               <p>Spoštovani poslanec, hvala za to vprašanje.</p>
               <p>Res je, tudi na področju slovenskega letalstva se pozna v bistvu to krčenje sredstev
               za obrambne izdatke v zadnjih petih letih in če je, kot ste omenjali letalo turbolet,
               strokovno redno servisirano, ampak je letnik 1991, torej je staro že 24 let,
               vzdrževanje je vse bolj zahtevno, sredstev je namenjeno vse manj za posodobitve in
               temu primerno je potem tudi stanje. Ampak vseeno, razen te manjše težave je letalo
               redno vzdrževano in tudi varno za letenje. Seveda pa bo potrebno v prihodnosti za to
               področje nameniti še več sredstev, kar pa nekako s srednjeročnim programom obrambe
               tudi že načrtujemo.</p>
               <p>Kar se tiče vsega ostalega; res je, pripravljamo nov Zakon o obrambi. V tem času sem
               opravila že usklajevanje v vseh poslanskih skupinah, načeloma so vsi dali podporo
               temu, da se pripravi nov Zakon o obrambi, in kar se tiče delavnopravne zakonodaje
               imamo tudi napotilo Ustavnega sodišča, da večino določb izvzamemo iz Zakona o obrambi
               in to uredimo v Zakonu o službi Slovenske vojske. Tako se bosta ta dva zakona nekako
               sočasno pripravljala in jeseni upamo, da bomo imeli tudi že besedilo členov, tako da
               bomo lahko vam, poslankam in poslancem, tudi bolj podrobno predstavili to tematiko;
               se pravi tako Zakon o obrambi kot tudi Zakon o službi Slovenske vojske.</p>
               <p>Kar se tiče vsega položaja slovenskega vojaka, tudi pilotov, se zavedamo, da je
               položaj slab, da se uvrščeni v sistem javnih uslužbencev, ki pa ne upošteva te
               specifike, ki jih prinaša vojaški poklic, in tudi specifike, če pogledamo sedaj
               pilote tega konkretnega dela in to bo potrebno urediti, izpostaviti. Zaenkrat ne
               načrtujemo, da bi pripadnike Slovenske vojske izvzeli iz sistema javnega uslužbenca,
               ker to pomeni potem nekako tudi domino efekt za vse ostale uniformirane poklice,
               zagotovo pa bo treba v Zakonu o službi Slovenske vojske urediti specifike, tako da bo
               upoštevano težka zahtevnost dela, specifični pogoji dela, posebne obremenitve, ki jih
               drugi poklici nimajo.</p>
               <p>Tisto, kar bo v pristojnosti Ministrstva za obrambo, bomo sami poskušali, seveda v
               dialogu tudi s sindikati, že urediti; določene zadeve, ki jih Sindikat pilotov
               Ministrstva za obrambo Republike Slovenije že izpostavlja, bomo lahko uredili, imamo
               že načrtovano tudi s spremembo Uredbe o uvrstitvi formacijskih dolžnosti in nazivov v
               Slovenski vojski v plačne razmere predvsem glede tega opozorila, da niso določeni
               plačni razredi in plače formacijske dolžnosti glede na zahtevnost del – to je v naši
               pristojnosti, to lahko sami uredimo, predvsem tudi to, da se upošteva specifika dela
               na mednarodnih operacijah in misijah –, vse ostalo, kar pa je v sistem javnih
               uslužbencev, tudi v sistemu pokojninske zakonodaje, pa glede na to, da bomo to
               področje odprli tudi z Zakonom o obrambi in bo treba poseči tudi tja, neke dogovore z
               ministrico, pristojno za to področje, smo že neformalno pričeli, pa tudi načrtujemo,
               da bomo to izvedli v jesenskem obdobju letošnjega leta.</p>
               <p>Tako vsi pripadniki Slovenske vojske imajo vso mojo podporo pri uveljavljanju tistih
               pravic, ki so smiselne. Res pa je, da tudi Slovenska vojska deli usodo celotnega
               javnega sektorja in ukrepov, ki jih je Vlada in tudi Državni zbor sprejel v preteklem
               obdobju. Anomalije se morajo odpraviti, kar bomo lahko, bomo sami odpravili, česar ne
               bomo mogli, pa se nam zdi smiselno, bodo imeli vso našo podporo, mi moramo biti
               nekako tisti, ki bomo vodili te razgovore, pomagali pri tem, da bodo tudi ostala
               ministrstva pristopila k potrebnim spremembam.</p>
               <p>Kar se tiče pa krize, pa upamo, da bo čim prej minila in da bodo v bistvu tudi vse
               plače primerne delu, ki ga ljudje v Sloveniji opravljajo.Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Gospod Žan Mahnič, imate besedo, da zahtevate dopolnitev odgovora. Izvolite.</p>
            </sp>
            <sp who="SDZ7:MahničŽan">

               <speaker>ŽAN MAHNIČ (PS SDS):</speaker>

               <p>Ja, hvala, predsedujoča. Hvala tudi za ta del odgovora, gospa ministrica.</p>
               <p>Moram reči, obramba je specifična zadeva, v njej tudi vojska in nekako bi šel v tej
               smeri, da bi vojake izločili iz sistema plač javnih uslužbencev. Kar se tiče
               vojaškega letalstva, upam, da tudi za to branžo in seveda tudi za ostale obrambne
               zmogljivosti Republike Slovenije prihajajo svetlejši časi, kar ste nakazali včeraj
               skupaj s premierjem, ko je bil tukaj generalni sekretar Zveze Nato Jens Stoltenberg.
               Upamo pa, da bomo končno sedaj enkrat prišli tudi od besed k dejanjem, kar bomo
               videli kmalu, ko bomo na mizo dobili proračun za leto 2016.</p>
               <p>Kljub temu, gospa ministrica, me mogoče malo bolj direktno zanima:</p>
               <p>Ali bi vi podprli to bonifikacijo za vojaške pilote?</p>
               <p>Recimo, da je poklic res specifičen. Da so nekateri celo na polovici, ko so že
               popolnoma izčrpani, dokazuje tudi to, da do 40. leta morajo samo enkrat letno na
               zdravniški pregled, po 40. letu morajo dvakrat letno na zdravniški pregled. Vemo, da
               so zadeve zahtevne, ko je potrebno en meter od stene držati motor oziroma elipso, da
               ne pride do kakšne nesreče.</p>
               <p>Poleg tega imamo tudi anomalije, kar se tiče nagrajevanja. Recimo, ne dolgo nazaj sem
               videl, da je vojska ZDA za svoje vojaške pilote – tiste, ki so želeli podaljšati za
               deset let, dala 225 tisoč dolarjev bruto nagrade, Slovenska vojska pa daje za
               podaljšanje desetih let tam okrog 6 tisoč 100 evrov bruto nagrade.</p>
               <p>Prav tako me pa zanimajo, kot sem že omenil, nekatere zahteve vojaških pilotov.
               Recimo, pravijo, da je nesprejemljivo, da imajo na misiji iste plače, kot jih ima,
               recimo, pehota. Dali so tudi primer, recimo letalo falcon, vodja letala je v 35.
               plačnem razredu, namestnik vodja letala je v 52. plačnem razredu. 
                   Njihova zahteva je tudi bila, da bi imeli 2,5-kratnik povprečne plače. Bi mi
                     lahko še na to odgovorili? 
                Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo dajem ministrici za obrambo gospe Andreji Katič.</p>
            </sp>
            <sp who="SDZ7:KatičAndreja">

               <speaker>ANDREJA KATIČ:</speaker>

               <p>Hvala.</p>
               <p>V bistvu sem mogoče premalo podrobno povedala. Da, zagotovo, vse, kar se bo dalo
               urediti s spremembo Uredbe o uvrstitvi formacijskih dolžnosti in nazivov v Slovenski
               vojski v plačne razrede, kamor spada to, da se pravilno vrednoti zahtevnost dela, kar
               je bilo rečeno, in tudi to, da se pri določitvi plače na mednarodnih operacijah in
               misijah upošteva specifično delo – to bomo naredili. To v bistvu že imamo načrtovano
               in to se lahko uredi, tako da je to pravično.</p>
               <p>Kar se pa tiče spremembe pokojninske zakonodaje, pa je to seveda del širše zgodbe,
               zagotovo pa je res to, kar ste opozorili, da so obremenitve velike, da je težko, tako
               kot tudi gledamo pripadnike Slovenske vojske, da se določeno delo po določeni
               starosti opravlja glede na psihofizične sposobnosti vsakega posameznika in da je
               treba to tudi pri nekih bonitetah upoštevati. Tako bodo razgovori šli v tej smeri.
               Kolikšno, kako, bomo še videli, kaj potegne to, tudi v primeru, da ne gledamo samo
               slovenskih pilotov, ampak tudi ostale specifike v Slovenski vojski, bo to treba
               preveriti in to načrtujemo v drugi polovici letošnjega leta.</p>
               <p>Kar se tiče primerjave Slovenije. Tudi mi si bi želeli, da bi imeli tako dobro
               plačane vojake, kot jih imajo v nekaterih boljših vojskah ali pa v nekaterih državah,
               kjer jim gre bistveno boljše. Upamo, da bomo to tudi dosegli. Sedaj s to napovedjo,
               ki jo je dal tudi predsednik Vlade, se bodo obrambni izdatki nekoliko povečali, ampak
               mi smo pripravili SOPR na 0,01 v 2016 in potem 0,04 v 2017 in naprej. Verjetno bo
               dogovor mogoče skleniti tako, da bo ostal v 2016 procentualno enak znesek kot v
               letošnjem letu glede na BDP, kar pomeni minimalno povečanje, potem pa 0,04 v
               prehodnem obdobju. Ampak vseeno to pomeni samo en majhen del vseh sredstev, ki bi jih
               Slovenska vojska potrebovala za to, da se modernizira. Treba bo spremeniti tudi
               strukturo izdatkov, se pravi, da ne bo večina sredstev namenjenih samo za plače, da
               se bodo to tudi pri plačnem sistemu odpravile te anomalije, ker vojaki začetniki
               imajo res nizke plače, tudi neprimerljive z drugimi začetniki, recimo v policiji
               oziroma drugimi informiranimi poklici, in te anomalije se morajo odpraviti in to vse
               nas čaka v prihodnjem obdobju. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Gospod Miha Kordiš bo postavil poslansko vprašanje ministru za finance dr. Dušanu
               Mramorju ter generalnemu sekretarju Vlade mag. Darku Krašovcu.</p>
            </sp>
            <sp who="SDZ7:KordišMiha">

               <speaker>MIHA KORDIŠ (PS ZL):</speaker>

               <p>Hvala za besedo, predsedujoča.</p>
               <p>Zdaj vidim, da gospoda finančnega ministra Mramorja ni danes z nami v dvorani. Mogoče
               ga bolj zanima teroriziranje Grčije kot to, da se dogaja potencialno ilegalna
               privatizacija Nove Ljubljanske banke. Za to namreč gre, v to smer gre moje
               vprašanje.</p>
               <p>18. decembra 2013 je Evropska komisija izdala odločbo o državni pomoči Novi
               Ljubljanski banki. Ta odločba vsebuje tudi seznam zavez Republike Slovenije in med
               njimi je tudi obljuba, da bo po sanaciji Republika Slovenija prodala 75-odstotni
               delež NLB.</p>
               <p>Tu se ustavim pri svojem prvem vprašanju:</p>
               <p>Kateri organ je v imenu Republike Slovenije potrdil ta seznam zavez?</p>
               <p>Vemo namreč, da Državni zbor o prodaji deleža NLB ni nikoli odločal, pa bi načeloma
               moral.</p>
               <p>Naj podkrepim to z svojim drugim vprašanjem:</p>
               <p>Ali je ta odločba sploh pravno veljavna?</p>
               <p>Če citiram obrazložitev Vlade iz predloga sklepa o soglasju z 27. 11. 2014, ki se
               nanaša na Abanko in Banko Celje, ta pravi: <q>"V kolikor zaveze ne bi vsebovale potrjene
               zaveze glede prodaje (torej sledeč 84. členu ZSDH 1), Evropska komisija ne bo
               zaključila postopka za izdajo odločbe o dovoljenih državni pomoči, saj Evropska
               komisija kot pogoj za izdajo takšne odločbe zahteva formalno potrjen katalog zavez. V
               konkretnem primeru je to katalog zavez, ki ga potrdi Vlada Republike Slovenije, v
               delu glede zaveze o prodaji pa tudi Državni zbor Republike Slovenije."</q> Se pravi,
               državna pomoč potrebuje odločbo Evropske komisije, ta odločba potrebuje katalog zavez
               in če je tu vključena tudi privatizacija, mora to iti skozi Državni zbor. V primeru
               NLB to ni šlo nikoli skozi Državni zbor. Leta 2013 je veljav stari zakon o SDH, ki je
               imel v 34. členu identično določbo. Delež v naložbah, kot je NLB, se lahko proda samo
               ob soglasju Državnega zbora na predlog Vlade. Famozen primer je tu na primer tistih
               15 podjetij, za prodajo katerih je soglasje podal Državni zbor v juniju 2013. Nikoli
               pa, kot rečeno, ni odločal o NLB. In kdorkoli je tukaj dal obljubo o privatizaciji
               NLB je bitno prekoračil svoja pooblastila.</p>
               <p>In kakšna je končna posledica vsega tega?</p>
               <p>Če katalog zavez ni bil potrjen v skladu s pravnim redom, potem je protizakonita tudi
               odločba, ki je bila izdana na podlagi tega kataloga zavez. S tem se hkrati zruši
               glavni argument koalicije, ki navija za privatizacijo NLB, zato ker je to pač
               Slovenija obljubila Evropski komisiji. Najlepša hvala za vaš odgovor, gospod državni
               sekretar.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Besedo dajem generalnemu sekretarju Vlade mag. Darku Krašovcu.</p>
            </sp>
            <sp who="SDZ7:KrašovecDarko">

               <speaker>MAG. DARKO KRAŠOVEC:</speaker>

               <p>Spoštovani poslanec, hvala lepa za vprašanje.</p>
               <p>Sicer kot generalni sekretar Vlade lahko odgovarjam na poslanska vprašanja, ki se
               nanašajo na področje delovanja generalnega sekretariata Vlade in vladnih služb, ki
               sodijo v pristojnost generalnega sekretarja Vlade.</p>
               <p>Generalni sekretariat Vlade skrbi za pripravo sej Vlade in izvrševanje njenih
               odločitev ter opravlja druge naloge v zvezi z organizacijo dela v Vladi in vladnih
               službah. Pri tem se v okviru svojega dela v zvezi z organizacijo in izvedbo sej
               seznanim tudi z vsebino gradiv, ki jih v vladno proceduro pošiljajo ministrstva in
               vladne službe, vendar pa vsebine teh gradiv ne morem pojasnjevati, saj bi s tem
               posegel v pristojnost resornih ministrstev in vladnih služb.</p>
               <p>Glede na navedeno tudi ne morem vsebinsko odgovarjati na to zastavljeno vprašanje,
               sem pa se po prejemu vprašanja seznanil z dokumentarnim gradivom generalnega
               sekretariata pred tem mandatom Vlade. Vlada namreč v tem mandatu o NLB oziroma teh
               vprašanjih, ki jih sprašujete, ni odločala, je pa o tem odločala v mandatu 2013–2014
               na svoji 37. redni seji dne 12. 12. 2013, kjer je pod točko 5.4. sprejela sklep, v
               katerem je v okviru izvedbe ukrepov po Zakonu o ukrepih Republike Slovenije za
               krepitev stabilnosti bank soglašala s katalogom zavez za Novo Ljubljansko banko ter
               pooblastila takratnega ministra pristojnega za finance, da v imenu in za račun
               Republike Slovenije podpiše katalog zavez. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Gospod Miha Kordiš, imate besedo za dopolnitev odgovora.</p>
            </sp>
            <sp who="SDZ7:KordišMiha">

               <speaker>MIHA KORDIŠ (PS ZL):</speaker>

               <p>Najlepša hvala, predsedujoča.</p>
               <p>Glejte, gospod državni sekretar, mogoče niste pristojni za presojanje ali je neka
               odločba Evropske komisije veljavna ali neveljavna, ste pa, kot ste tudi sami ravnokar
               obrazložili, prvi administrativec te vlade v marsikaterem pogledu, zato morate
               odgovoriti na preprosto vprašanje, na katerega ste pa sedaj odgovorili, in sicer,
               kateri organ je v imenu Republike Slovenije potrdil katalog zavez. Kateri organ je
               tukaj obljubil, da bo Slovenija po dragi sanaciji NLB, ki smo jo financirali vsi
               davkoplačevalci, vsi državljanke in državljani Republike Slovenije, potem pač
               odprodala 75 % banke.</p>
               <p>Res je, svoje vprašanje sem postavil v resnici s predvidevanjem, da je ta katalog
               potrdila Vlada, čeprav ni imela tu nikakršne pristojnosti, sedaj pa naletimo na
               hakeljc, zaradi tega pač preprosto ne moremo pomesti pod preprogo, ker v tej vladi,
               aktualni vladi Mira Cerarja, sedita najmanj dva ministra, ki sta bila prisotna tudi v
               vladi Alenke Bratušek, zato je to, kar imamo danes pred nami, zelo pomembno politično
               vprašanje, na katerega moramo takoj dobiti odgovor in na to preprosto ne moremo
               pozabiti. Ne nazadnje je v zraku privatizacija Nove Ljubljanske banke, za to
               privatizacijo se pa izkazuje, da se dogaja popolnoma nelegalno, kot je sedajle
               objasnil tudi gospod generalni sekretar, da gre pač tu za sklep Vlade in da je bil
               katalog zavez sprejet s sklepom Vlade. Medtem pa vemo, da je zelo jasen standard, da
               bi v primeru, da ta katalog zavez vključuje privatizacijo, moral ta katalog iti skozi
               Državni zbor, pa ni šel. Vsa natolcevanja o privatizaciji NLB in kako smo dali neke
               zaveze v tujino so torej nična, zaradi tega, ker odločba Evropske komisije, ki je
               bila izdana na podlagi kataloga zavez, kakor vem, pravno ni veljavna in ne zdrži.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala.</p>
               <p>Besedo dajem generalnemu sekretarju Vlade mag. Darku Krašovcu.</p>
            </sp>
            <sp who="SDZ7:KrašovecDarko">

               <speaker>MAG. DARKO KRAŠOVEC:</speaker>

               <p>Hvala lepa.</p>
               <p>Ne vem, kaj naj dodatno odgovorim. Načeloma pa mislim, da so morale takšne zaveze
               sprejeti vse države Evropske unije, ki so želele dokapitalizirati svoje banke oziroma
               pomagati svojim bankam. Gre namreč za državno pomoč, ki je načeloma nedopustna, razen
               pod določenimi pogoji, in Evropska komisija je ob odločanju o dovolitvi državne
               pomoči odločala na podlagi teh zavez, ki jih je Republika Slovenija poslala Evropski
               komisiji. Zato v razmerju do Evropske komisije ni pomembno, kateri organ je odločal,
               ampak to zavezuje Republiko Slovenijo. Če Republika Slovenija teh zavez, ki jih je
               dala, ne bo spoštovala, to seveda pomeni, da je bila ta pomoč nedopustna oziroma
               nezakonita, posledično pa bi Evropska komisija lahko zahtevala, da se nedovoljena
               državna pomoč vrne. Hvala.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>Gospod Miha Kordiš, imate postopkovno zahtevo, da se na naslednji seji opravi
               razprava o vašem odgovoru.</p>
               <p>Izvolite.</p>
            </sp>
            <sp who="SDZ7:KordišMiha">

               <speaker>MIHA KORDIŠ (PS ZL):</speaker>

               <p>Natančno to, predsedujoča. Točno to zahtevo bom postavil.</p>
               <p>Poglejte, gre za zelo preprosto vprašanje, na katerega smo dobili oziroma je bil
               preprost odgovor. Kdo v Sloveniji lahko odloča o privatizaciji tako velikih naložb
               kot je 75-odstotni delež v Novi Ljubljanski banki? Zakonodaja je jasna, in to je
               Vlada, sicer v nekem drugem primeru, ne nazadnje tudi uradno zapisala: <q>"Katalog zavez
               mora v delu, ki se nanaša na prodajo naložb, potrditi tudi Državni zbor."</q> In Državni
               zbor v primeru NLB o tem ni niti odločal, kaj šele, da bi kaj takšnega potrdil.</p>
               <p>To je čista samovolja, ki si jo je privoščila vlada takratne premierke Alenke
               Bratušek. Vlada, v kateri je sedel tudi Karel Erjavec, vlada v kateri je sedel tudi
               Dejan Židan. In s tem je ta vlada bistveno presegla svoje pristojnosti in pravni akt,
               ki je bil izdan brez pooblastila, je, po mojem mnenju in o mojem vedenju, ničen. V
               nasprotnem primeru bi si lahko pač jaz izmislil, da podpišem neko darilno pogodbo v
               imenu kogarkoli, pa bo potem ta pogodba veljavna. Lahko na primer podpišem darilno
               pogodbo in s tem kar tako podarim avto našega finančnega ministra Dušana Mramorja pač
               nekomu tretjemu. Veste, to pač ne gre.</p>
               <p>Gospod Dragonja je 29. junija na vprašaje o veljavnosti odločbe povedal naslednje:
               <q>"Kar pa se tiče zaveze glede NLB, je to sedaj stvar pravne ocene, ali zdaj zaveza, ki
               je bila dana, pravno učinkuje ali je nična. Če se bo pač uveljavljala ničnost, to je
               pač treba s pravnimi sredstvi tudi zagotoviti."</q> Skratka, vsaj nekdo na ministrstvu se
               zaveda, da je odločba pravno sporna.</p>
               <p>In to predstavlja zelo realne temelje za nova pogajanja z Evropsko komisijo in cilj
               teh pogajanj bi moral biti, da se NLB reši pred to grozno usodo, ki jo je doživela
               NKBM. Obstaja boljša alternativa privatizaciji, ki jo je spet gospod sekretar
               Dragonja opisal in ga bom ponovno kar citiral: <q>"Je tudi možnost alternativa,
               strateška alternativa, da bi banka sicer ostala v pretežno državni lasti, v tem
               primeru pa bi morala odprodati oziroma izstopiti iz trgov regij, odprodati svojo
               regionalno mrežo, ki jo ima v državah Zahodnega Balkana."</q>. Naložbe skupine NLB v
               regiji ne koristijo niti našemu in niti regionalnemu gospodarstvu, tako da jih ni
               nobena škoda odprodati. Na drugi strani pa imamo seveda priložnost, da NLB ohranimo v
               lasti državljanov, ki jo moramo zagrabiti z obema rokama, zato predlagam, da Državni
               zbor opravi razpravo o tem odgovoru.</p>
               <p>Hkrati imamo pa primer, da Vlada in koalicija govorita o sivi ekonomiji, da uvajata
               davčne blagajne in preganjata kurje tatove, hkrati se pa pripravlja prodaja ogromne,
               gromozanske Nove ljubljanske banke in to očitno kar na črno.</p>
            </sp>
            <sp who="SDZ7:MuršičBojana">

               <speaker>PODPREDSEDNICA MAG. BOJANA MURŠIČ:</speaker>

               <p>O vašem predlogu bo Državni zbor odločil v sredo, 15. julija 2015, v okviru
               glasovanj.</p>
               <p>Gospa Anja Bah Žibert bo postavila poslansko vprašanje gospodu ministru za pravosodje
               mag. Goranu Klemenčiču.</p>
            </sp>
            <sp who="SDZ7:BahŽibertAna">

               <speaker>ANJA BAH ŽIBERT (PS SDS):</speaker>

               <p>Hvala lepa, predsedujoča. Zdaj se nam je že predsedujoči pridružil. Dober večer vsem
               skupaj, kolegice in kolegi, minister!</p>
               <p>Junija 2013 sta vrh sodne veje oblasti in takratna vlada podpisala zavezo državljanom
               za izboljšanje stanja v sodstvu z nekaterimi konkretnimi ukrepi, ki naj bi bili
               realizirani v letu dni. Med temi ukrepi je bilo med drugim tudi zmanjševanje števila
               sodnikov. Takrat je Ministrstvo za pravosodje sporočilo, da je sodstvo s podpisom
               zaveze jasno pokazalo, da razume zahteve državljanov in gospodarstva po učinkovitem
               sodstvu, ter da prevzema polno odgovornost za izboljšanje razmer. Zaveza seveda ni
               bila uresničena, sodišče pa je takrat praktično za to nerealizacijo prejelo okoli 3
               milijonov evrov v dveh letih. Vsi dobro vemo, kaj pomeni 3 milijone evrov sedaj, ko
               govorimo o brezplačnih malicah za otroke. Torej, denar je bil porabljen, pravih
               učinkov ni bilo.</p>
               <p>Da je temu res tako in da so po tej zavezi praktično ni bistveno veliko spremenilo,
               govori tudi zadnje poročilo Evropske komisije o pregledu stanja na področju
               pravosodja v EU. Slovenija ima še vedno 45,5 sodnika na 100 tisoč prebivalcev, kar je
               največ v Evropski uniji. Tudi glede neodvisnosti in zaupanja v sodstvo smo na repu
               lestvic, podobno glede porabe sredstev in trajanju postopkov v civilnih in
               gospodarskih zadevah. Čas trajanja postopkov se je namreč nekoliko znižal, pa še
               vedno traja 301 dan.</p>
               <p>Ko smo na odboru za pravosodje ob obravnavanju te teme v Slovenski demokratski
               stranki predlagali nekaj koristnih sklepov, jih je takrat koalicija zavrnila, češ da
               so ti nepotrebni, ker se stanje izboljšuje. Izboljšuje, je bilo rečeno. Poglejte,
               leta 2020 bomo imeli v Sloveniji še vedno 42 sodnikov na 100 tisoč prebivalcev,
               medtem ko imajo nekatere druge države, to je okoli triindvajset držav, že sedaj manj
               kot 30,2 sodnika na 100 tisoč prebivalcev.</p>
               <p>Minister, sprašujem vas:</p>
               <p>Ali ste terjali odgovornost za nerealizirane ukrepe s strani Vrhovnega sodišča?</p>
               <p>Dejstvo je, da svoje naloge in zaveze niso uresničili.</p>
               <p>Zanima me tudi:</p>
               <p>Katere konkretne rešitve ste že predlagali oziroma izpeljali za izboljšanje stanja na
               področju pravosodja?</p>
               <p>Tudi v tem tako imenovanem <gap n="…"/> <stage type="inaudible">/ izklop mikrofona/</stage></p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja minister za pravosodje mag. Goran Klemenčič.</p>
            </sp>
            <sp who="SDZ7:KlemenčičGoran">

               <speaker>MAG. GORAN KLEMENČIČ:</speaker>

               <p>Spoštovani predsednik, hvala, ker ste se nam pridružili. Spoštovana poslanka in
               tistih par poslancev in poslank, ki so še v dvorani!</p>
               <p>Gremo po vrsti. Najprej, kar se tiče zaveze, ki jo je podpisala prejšnja vlada. Drži,
               da je slovensko sodstvo ni 100 % uresničilo, ni je niti Vlada, če smo iskreni, zato
               ker je zahtevala posamezne in precej pomembne finančne vložke, ki jih kriza ni
               premogla. Dejstvo je tudi, da se trendi zmanjševanja sodnikov, ki jih je zaveza
               postavila – in pri tem vztrajam – v Sloveniji zmanjšujejo.</p>
               <p>Dejstvo je tudi, da ima Slovenija po Justice scoreboard, ki ste ga večkrat omenili,
               še vedno največ sodnikov na prebivalca. Dejstvo je tudi, da je Slovenija, kar je bilo
               izrecno povedano s strani evropske komisarke Jourove, ena najbolj pridnih pri
               poročanju o sodnikih, kategorijah sodnikov in tako naprej, zato ker dejansko poročamo
               o celotnem sodnem osebju, medtem ko mnoge države, vključno z Avstrijo, ki recimo
               administrativno sodstvo izključuje iz tega poročanja, da ne govorim o Angliji, ki ima
               tako imenovane magistrates oziroma justices of peace in jih sploh ne poroča, ne
               poročajo.</p>
               <p>Dejstvo je tudi, da je pred kratkim, bomo rekli, nadzornica tega poročila, to se
               pravi komisarka Jourova, ko nas je obiskala, in verjamem, da če že nam ne, zaupate
               Evropski uniji, rekla, da so reforme pravosodja in trendi pravosodja na pravi poti,
               da je pa seveda treba storiti še korake naprej. Dejstvo je tudi, da je recimo v
               priporočilih Evropske komisije leta 2013 Slovenija prejela več tako imenovanih
               country-specific recommendation, tudi s področja pravosodja, medtem ko smo letos
               prejeli samo enega, in to je, da naj zmanjšamo zaostanke na področju civilnega
               prava.</p>
               <p>Dejstvo je tudi, da se je na področju recimo izvršbe v zadnjih letih zmanjšal
               povprečni čas reševanja iz 18 na 8 mesecev. Vi pravite, da gre za majhne spremembe.
               Jaz mislim, da za vsakega državljana Republike Slovenije 10 mesecev pomeni veliko.
               Ali sem s tem kot pravosodni minister zadovoljen? Nisem zadovoljen in verjamem, da
               bomo z ukrepi, ki jih pripravljamo, nekatere od njih smo že sprejeli, povzročili še
               večji napredek.</p>
               <p>Kaj bi še odgovoril na vaše vprašanje? Nekatere ukrepe, žal ne ob sodelovanju
               stranke, ki ji pripadate, smo sprejeli marca letos in že daje rezultate v praksi. To
               pomeni lažje razporejanje sodnikov z okrajnih na okrožno sodišče in bolj enakomerno
               razporeditev sodnikov. Dejstvo je, kar večkrat poudarja vaš strankarski in poslanski
               kolega dr. Gorenak, da imamo v Sloveniji sodišča predvsem v severovzhodni regiji, ki
               jim, po domače povedano, spisov manjka. Z ukrepom, ki smo ga sprejeli marca letos, s
               spremembo Zakona o sodiščih in Zakona o sodniški službi smo omogočili prehajanje
               spisov in sodnikov med okrožnimi in okrajnimi sodišči, medtem ko mislimo, in to je
               bilo tudi večkrat napovedano, s celovito strategijo reforme pravosodja, ki naj bi
               bila sprejeta do konca leta, in v normativnem programu je tudi sprejem novega zakona
               o sodiščih, uvesti enotnega prvostopenjskega sodnika, ki naj bi te stvari še dodatno
               omogočil.</p>
               <p>Naša zaveza oziroma moja zaveza je še vedno, da je mogoče na področju kvalitete
               učinkovitosti in odprtosti sodstva narediti več, kot je trenutno narejenega, sem pa
               tudi trdnega prepričanja, in takega prepričanja je tudi Evropska unija, da napredek
               vendarle je očiten, je prepoznaven in se mora nadaljevati.</p>
               <p>Mimogrede, zadnja stvar, Evropska unija je vsem državam posredovala posebno orodje za
               pripravo strateških usmeritev pri črpanju evropskih sredstev in notri so tudi ukrepi,
               ki jih je sprejelo slovensko <gap n="…"/> <stage type="inaudible">/ izklop mikrofona/</stage></p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Gospa Anja Bah Žibert, imate besedo, da zahtevate dopolnitev odgovora.</p>
            </sp>
            <sp who="SDZ7:BahŽibertAna">

               <speaker>ANJA BAH ŽIBERT (PS SDS):</speaker>

               <p>Hvala lepa.</p>
               <p>Hvala za odgovor. Minister, kateri je moj ljub organ, bom verjetno odločala jaz, ne
               vi, tako kot ne bom jaz, katera stranka je vam pri volji in katera vam ni.</p>
               <p>Poglejte, omenili ste komisarko Jourovo in tukaj se bom tudi ustavila. Dejstvo je, da
               je verjetno vam kot ministru znano tudi to, da gre ob takšnih obiskih velikokrat tudi
               za diplomatski jezik, pa naj vas vendar spomnim, kaj je gospa komisarka izjavila ob
               temu obisku. Opozorila vas je na nujno skrajšanje postopkov predvsem v civilnih in
               gospodarskih zadevah na 1. stopnji. Ponovno vas je tudi usmerila k uresničevanju
               priporočil, ki ste jih prejeli s strani Evropske unije. Menila je tudi, to se mi zdi
               zelo pomembno, da je marsikaj mogoče rešiti tudi z boljšim vodenjem sodišč in
               postavitvijo določenih rokov. Je pa res, kar je zelo zanimivo, da ste v svojem
               odgovoru najprej govorili o tem, da smo sprejeli reforme, in res je gospa tudi
               omenila, da so naše reforme v pravi smeri, mene pa zanima, spoštovani minister, o
               katerih reformah je govorila. V tem Državnem zboru v tem mandatu reform na pravosodju
               namreč še nismo sprejemali, tako da ne vem, ali evropska komisarka ve več kot
               poslanci tega Državnega zbora ali pa gre zato, da ste govorili nekaj, česar sicer še
               ni, pa naj bi bilo, kot ste rekli, konec leta.</p>
               <p>Prosim za dopolnitev odgovora.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja minister za pravosodje mag. Goran Klemenčič.</p>
            </sp>
            <sp who="SDZ7:KlemenčičGoran">

               <speaker>MAG. GORAN KLEMENČIČ:</speaker>

               <p>Hvala lepa, predsednik Državnega zbora.</p>
               <p>Ker je vaš poslanski kolega povedal, da ni slišal zadnjega dela odgovora, bi rad samo
               ponovil oziroma povedal, da je Evropska unija vsem članicam pri pripravi nove
               finančne perspektive poslala poseben tako imenovan toolbox, v katerem je Slovenija na
               področju tako imenovanih predsednikovih plošč na področju pravosodja, spremljanja
               nerešenih zadev in tako naprej, izpostavljena kot dobra praksa. Tako kot tudi
               supervizor, ki ga je pač pripravila KPK. Se pa opravičujem glede tiste opombe o vam
               ljubih inštitucijah.</p>
               <p>Kar se tiče priporočil, drži, kar je rekla gospa Jourova in kar ste citirali, pod to
               se v vsakem trenutku podpišem in temu sledi tudi priprava nove strategije na področju
               pravosodja. Vendar pa je zelo pomembno tudi to, kar sem prej povedal, ker je Jourova
               tudi poudarila, da smo še v preteklosti imeli recimo sedem priporočil s področja
               pravosodja, danes imamo samo eno, kar pomeni, da gredo reforme v pravo smer.</p>
               <p>In, spoštovana gospa poslanka, reforme se ne sprejemajo samo v Državnem zboru, so
               tudi predmet delovanja pravosodnega sistema. Večina zadnjih vlad – ne glede na to,
               katera vlada jih je sprejemala, vaša res ni, ampak so jih pa recimo prej, so jih
               potem, pa kakšno smo tudi mi na področju pravosodja –, so pripeljale do tega, in to
               je zelo pomembno, da imajo danes predsedniki sodišč odgovornost in tudi pravico
               upravljati z pravosodnim okrožjem.</p>
               <p>Ne glede na to, kako gospod Gorenak maha z rokami, dejstvo je, da vaša vlada teh
               reform ni sprejemala. Jih je pa sprejemala prejšnja vlada, ki recimo ni moja vlada,
               je bil pa slučajno isti minister, moj predhodnik, gospod Pličanič, ki je dal
               predsednikom predvsem okrožnih sodišč več pooblastil ter več odgovornosti, in s tem
               mislimo nadaljevati. S tem, da mislimo nadaljevati tudi z več zahtevami in
               pristojnostmi do Sodnega sveta.</p>
               <p>V eni stvari se strinjam, da s stanjem v slovenskem pravosodju, tako vi kot jaz,
               danes nismo zadovoljni. Razlika pa je v tem, v kakšni meri in zakaj nismo zadovoljni
               in kakšna je pot do rešitve, ampak zato pa je demokracija, da se lahko o tem
               pogovarjamo. A ne? Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Gospa Anja Bah Žibert, imate besedo, da postopkovno zahtevate, da se na naslednji
               seji opravi razprava o odgovoru.</p>
            </sp>
            <sp who="SDZ7:BahŽibertAna">

               <speaker>ANJA BAH ŽIBERT (PS SDS):</speaker>

               <p>Hvala lepa, predsedujoči, res je.</p>
               <p>Kot je minister zaključil, ker živimo, upam, da res, v demokratični državi, upam, da
               bo tudi podprl, da Državni zbor nekoliko več spregovori o teh reformah, ki jih je
               pravosodni sistem očitno sprejel, pa v Državnem zboru z njimi nismo bili seznanjeni,
               ker gre seveda za različne ukrepe. In jaz bi res rada vedela, ker smo še vedno na
               lestvicah na zadnjih mestih, povsem na dnu ali pa dva, tri mesta višje – vi
               odkimavate, ampak podatki so znani. Statistični. Tudi vsi vemo, kakšno je zaupanje
               državljank in državljanov v ta sistem. In jaz mislim, da boste vi prvi, ki boste
               podprli to, da bomo o teh reformah, ki ste jih sprejeli in o katerih v Državnem zboru
               nismo govorili, ker se ne tičejo Državnega zbora, lahko spregovorili v tem državnem
               zboru. Toliko, hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>O vašem predlogu za razpravo bo Državni zbor odločil v sredo, 15. julija 2015 v
               okviru glasovanj.</p>
               <p>Zdaj pa bo ministrici za obrambo gospe Andreji Katič vprašanje zastavil dr. Vinko
               Gorenak.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Ministri očitno lahko po najnovejši praksi večkrat omenjajo mene, kot njej
               odgovarjajo. In, predsednik, vi to seveda dovoljujete. Moje odkimavanje, minister, pa
               ni bilo namenjeno vaši vsebini, ampak predsedniku Državnega zbora, ki to dovoljuje,
               kot da ne bi bil predsednik vseh poslancev. Ampak pustimo to zadevo.</p>
               <p>Ministrici za obrambo sem že pisno postavil eno poslansko vprašanje in dobil precej
               nenavaden odgovor. Nanaša pa se na delo neodvisnega organa, saj je pri nas itak vse
               neodvisno, pa mora imeti še obramba kaj neodvisnega, zato ima seveda Inšpektorat za
               obrambo, ki na desno dobro vidi, na levo pa malo slabše, če to povem v prispodobi.
               Seveda sem mislil na tisto, kar ste mi odgovorili v poslanskem vprašanju, to pa je o
               denarni kazni gospodu Dežmanu, na drugi strani pa seveda o vseh simbolih in vseh
               zadevah, ki jih nosijo v Dražgošah, tam pa inšpektorat ne vidi nič.</p>
               <p>Zato vas tokrat sprašujem naslednje stvari:</p>
               <p>Koliko zaposlenih ima ta inšpektorat?</p>
               <p>Koliko kršitev je po letih obravnaval v času od leta 2010 do leta 2014?</p>
               <p>Koliko inšpektorjev je bilo prisotnih? Hodijo namreč pred sodišče, sprašujem vas,
               koliko hodijo v Dražgoše zadnjih pet let in koliko so tam zaznali kršitev?</p>
               <p>Koliko kršitev zakona so inšpektorji obravnavali po letih?</p>
               <p>Ter zadnje vprašanje:</p>
               <p>Koliko so odkrili kršitev v Dražgošah, glede na to, da so uspešni pred sodiščem v
               Ljubljani.</p>
               <p>Hvala lepa za odgovor.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja ministrica za obrambo gospa Andreja Katič.</p>
            </sp>
            <sp who="SDZ7:KatičAndreja">

               <speaker>ANDREJA KATIČ:</speaker>

               <p>Spoštovani poslanec, hvala za vprašanje.</p>
               <p>Na vprašanje, koliko zaposlenih je v Inšpektoratu za obrambo Republike Slovenije,
               odgovarjam, da je v Inšpektoratu RS za obrambo trenutno zaposlenih 16, od tega 12
               inšpektorjev za obrambo.</p>
               <p>Koliko kršitev je obravnaval Inšpektorat za obrambo po letih v času 2010 do 2014?
               Imamo podatke o izvedenih inšpekcijah ter odrejenih inšpekcijskih ukrepih v zvezi s
               kršitvami. In sicer, v letu 2010 je bilo število opravljenih inšpekcij 75, število
               odrejenih ukrepov 315, število odločb o prekršku 3, število opozoril po Zakonu o
               prekršku 7. V 2011 je bilo število opravljenih inšpekcij 70, odrejenih ukrepov 317,
               nobene odločbe o prekršku, število opozoril po Zakonu o prekršku 9. V 2012 je bilo 53
               opravljenih inšpekcij, 366 odrejenih ukrepov, 1 odločba o prekršku in 7 opozoril po
               Zakonu o prekršku. V 2013 je bilo 55 opravljenih inšpekcij, 259 odrejenih ukrepov,
               ena odločba o prekršku, eno opozorilo po Zakonu o prekrških. V 2014 je bilo 56
               opravljenih inšpekcij, 140 odrejenih ukrepov, tri odločbe o prekršku in izdana ustna
               opozorila po Zakonu o prekršku. Se pravi, od leta 2010 do konca 2014 je inšpektorat
               za obrambo skupaj opravil 308 inšpekcij oziroma povprečno 61 letno in izrekel 1397
               inšpekcijskih ukrepov, izdal 8 odločb in 24 ustnih opozoril, kar pa se ne vodi kot
               statistika o prekrških.</p>
               <p>Koliko inšpektorjev je bilo prisotnih na prireditvah v Dražgošah po letih v času od
               leta 2010 do 2015? Inšpektorji niso in se ne udeležujejo prireditev, ne v Dražgošah
               niti drugih javnih prireditev, shodov v funkciji inšpektorja na Inšpektoratu za
               obrambo, ker inšpektorat nima pristojnosti izvajanja inšpekcijskega nadzora na
               področju organiziranje vsebine javnih prireditev oziroma javnih shodov.</p>
               <p>Koliko kršitev zakona so inšpektorji obravnavali po letih v času od 2000 do 2014
               vezanih na osrednjo proslavo bitke v Dražgošah? V zvezi s to prireditvijo so
               inšpektorji obravnavali eno prijavo, in sicer januarja 2015, kar so vam že podrobno
               pojasnili v pisnem odgovoru 17. 6. 2015. Inšpektorji v konkretnem primeru niso
               ugotovili kršitve 9. točke 106. člena Zakona o obrambi in postopka niso
               nadaljevali.</p>
               <p>Koliko kršitev zakona so obravnavali po letih v času od 2000 do 2014 vezanih na druge
               prireditve? V obdobju od 2000 do 2014 so v zvezi s prireditvami obravnavali eno
               kršitev Zakona o obrambi, ki se je zgodila na prireditvi, in so kršitelju v začetku
               letošnjega leta tudi izdali plačilni nalog. In kar se tiče tega konkretnega primera,
               ko ste omenili zgodovinarja gospoda Dežmana, v bistvu so takrat novinarsko vprašanje
               odstopili inšpektoratu in inšpektor je to obravnaval kot prijavo in tudi izvedel
               postopek. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Dr. Vinko Gorenak, imate besedo. Zahtevate dopolnitev odgovora?</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Rekel bom takole. Poglejte, ministrica, če jaz te številke, ki ste jih omenili, glede
               na količino dela in dvanajstimi inšpektorji primerjam recimo z notranjimi zadevami –
               nekoliko star podatek, osem ali devet let –, en kriminalist v Ljubljani reši 108
               kaznivih dejanj. Napiše 108 kazenskih ovadb, ampak to pomeni, da rešuje kaznivo
               dejanje od prijave, mesec dni, do tega, da spiše nek akt, ali je našel storilca ali
               ga ni našel. Potem bi vam človek rekel, bom tako na grobo rekel, da razmislite in od
               dvanajstih ene devet delovnih mest ukinite, pa jih recimo daste notranji ministrici,
               ker se mi zdi, da je količina dela, ki ste ga vi povedala, izjemno izjemno mala. Vsaj
               po mojem mnenju.</p>
               <p>Nisem vas dobro razumel, mogoče mi to pojasnite, ko pravite, da nimajo pristojnosti,
               da gredo na teren. To težko razumem. Kako pa potem prekrške ugotavljajo, če ne gredo
               na teren? Vsaj po mojem to ne gre skupaj.</p>
               <p>Poglejte, je pa v nebo vpijoč, res v nebo vpijoč, tisti prekršek, ki ste ga omenili,
               da ste ga obravnavali januarja. Domnevam, da je bil tisti prekršek, ki sem ga jaz
               tukaj prijavil ministru, vašemu predhodniku, skozi poslansko vprašanje. Namreč, v
               Dražgošah vidite, kar hočete. Od stare orožarne do uniform sedanjih, bivših, ne vem,
               kaj vse vidite. Nek zgodovinar Dežman pove tam en stavek, dva ali pa pet minut
               govori, saj je vseeno koliko, ima na sebi neke vojaške simbole, dobi pa 250 evrov
               kazni. Tako da, kakorkoli gledano, vi pač sodite v levo politično opcijo, ne vem, kaj
               naj rečem. V imenu neodvisnosti bi kazalo malo videti, kaj ti inšpektorji delajo, ali
               res vidijo vse ali ne. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja ministrica za obrambo gospa Andreja Katič.</p>
            </sp>
            <sp who="SDZ7:KatičAndreja">

               <speaker>ANDREJA KATIČ:</speaker>

               <p>Hvala za to dodatno vprašanje.</p>
               <p>Nisem rekla, da nimajo pristojnosti, da gredo na teren. Povedala sem samo, da
               inšpektorat nima pristojnosti izvajanja inšpekcijskega nadzora na področju
               organiziranja in vsebine javnih prireditev oziroma javnih shodov. Ima pristojnosti po
               Zakonu o obrambi, 86. člen. Verjetno mi ga ni potrebno brati, ampak vseeno, gre za
               nadzor nad izvrševanjem predpisov na obrambnem področju; preverjanje stanja priprav
               civilne obrambe; preverjanje stanja in usposobljenosti za izvajanje ukrepov za
               pripravljenost in mobilizacijo; preverjanje izvajanja vojaškega izobraževanja in
               usposabljanja; preverjanja in ocenjevanja pripravljenosti in dela vojaških
               poveljstev; opravljanje upravnih in strokovnih zadev na področju obrambe. V skladu z
               42.a členom Zakona o tajnih podatkih ima tudi pristojnosti na področju obravnave
               tajnih podatkov v obrambnem sistemu, od leta 2005 pa izvaja skladno z Zakonom o
               prekrških tudi naloge prekrškovnega organa. Inšpektorji so v okviru svojih nalog,
               tako kot ste sami povedali, samostojni, zoper odločitev inšpektorjev je dovoljena
               pritožba, o kateri odloča minister.</p>
               <p>In kdaj se smatra kršitev predpisov glede tega konkretnega primera? Upoštevano je
               bilo mnenje, da do kršitev predpisov pride v primeru, ko bi z uporabo oziroma
               nošenjem predpisanih oznak osebo lahko zamenjali ali napačno identificirali s
               pripadnikom Slovenske vojske oziroma vojaško osebo. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Sedaj bo ministru za pravosodje mag. Goranu Klemenčiču vprašanje zastavil dr. Bojan
               Dobovšek.</p>
            </sp>
            <sp who="SDZ7:DobovšekBojan">

               <speaker>DR. BOJAN DOBOVŠEK (NeP):</speaker>

               <p>Hvala. Spoštovani vsi, ki spremljate to sejo!</p>
               <p>Kot ste slišali, je vprašanje namenjeno ministru za pravosodje. Že prej smo
               ugotavljali, da stanje v pravosodju ni zadovoljivo, in jaz mislim, da morajo za ugled
               sodstva prvi nekaj storiti sodniki, kot smo to ugotavljali tudi na številnih odborih
               in komisijah.</p>
               <p>Eno izmed področij, ki je pereče, vsaj iz mojega vidika, je ukvarjanje sodnikov s
               pridobitno dejavnostjo. To potem ustvarja konflikte interesov in pa ustvarja videz
               pristranskosti, ki je še kako pomemben pri sodnikih. Sami sodniki dobijo v bistvu
               dodatek za to, da imajo svojo funkcijo nezdružljivo s pridobitno dejavnostjo, kar naj
               bi pomenilo, da se naj ne bi ukvarjali z neko dejavnostjo, ki jim prinaša nek
               dobiček. Zakon o sodniški službi seveda pozna izjeme, te izjeme so za pedagoško,
               znanstveno, publicistično in drugo raziskovalno delo. Sama razlaga zakona je bila v
               začetku mišljena zelo ozko, vezana na tiste sodnike, ki so se ukvarjali s pedagoško
               in raziskovalno dejavnostjo predvsem v okviru univerze in je bilo to res izjemno
               delo. Dovoljenje za takšno dejavnost je na prošnjo sodnika na strani predstojnika
               sodišča, če se s tem ne strinja, potem o tem odloči Sodni svet. V zadnjem času
               opažamo da je te pridobitne dejavnosti vse več in se opravlja preko zasebnih družb,
               se pravi, gre za čisto pridobitno dejavnost, kar vsekakor ni bil namen zakona.</p>
               <p>Zato me zanima nekaj vprašanj:</p>
               <p>Kakšno je stališče ministra do tovrstnih dejavnosti?</p>
               <p>Kako regulirati tovrstno dejavnost?</p>
               <p>Kako pridobiti podatke, koliko te dejavnosti sploh obstaja in kolikšni so
               zaslužki?</p>
               <p>Kakšna je vloga predstojnikov, če smo prej slišali, da se predstojnikom da večja
               pooblastila in hkrati tudi odgovornost?</p>
               <p>Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja minister za pravosodje mag. Goran Klemenčič.</p>
            </sp>
            <sp who="SDZ7:KlemenčičGoran">

               <speaker>MAG. GORAN KLEMENČIČ:</speaker>

               <p>Hvala lepa, predsednik.</p>
               <p>Kolega dr. Dobovšek, prav ste povedali v vašem vprašanju, 42. člen Zakona o sodiščih
               predstavlja enega od predpisov, ki najstrožje določa nezdružljivost funkcije in
               omejevanje dodatnih dejavnosti od vseh funkcionarjev, ki jih poznamo.</p>
               <p>Izjema je v bistvu edino še Zakon o poslancih, ki prav tako na nek svoj način določa
               to ureditev. Ko sem bil še predsednik Komisije za preprečevanje korupcije, smo podali
               več pobud, da če je že Komisija za preprečevanje korupcije za celotno izvršilno
               oblast, za celotno oblast v lokalni samoupravi Zakon o integriteti in preprečevanju
               korupcije to ureja na enem mestu in določa tudi postopek, kako se o takšni dodatni
               dejavnosti odloča, da bi bilo smiselno to narediti tudi za poslance in sodnike. Za
               poslance nam to seveda ni uspelo, kar se tiče pa sodnikov, pa mislim, da deloma
               smo.</p>
               <p>Strinjam se z vašim izhodiščem, da se je to področje nekoliko oziroma ne nekoliko,
               ampak v določenih primerih, preveč razširilo. In s tem namenom smo tudi marca v
               Državnem zboru sprejeli oziroma ste sprejeli na predlog Vlade oziroma Ministrstva za
               pravosodje dopolnila novele Zakona o sodniški službi in Zakona o sodiščih, ki je
               Sodnemu svetu naložil sprejem kodeksa sodniške etike in mu naložil tudi dolžnost, da
               v zvezi s tem izdaja zavezujoča priporočila, hkrati pa je Vrhovnemu sodišču naložil
               sprejem akta za odpravljanje korupcijskih tveganj. In ker sva oba iz istega foha na
               tem področju, se boste strinjali, da je nasprotje interesov pomemben del korupcije
               oziroma korupcijskih tveganj.</p>
               <p>Po mojih informacijah, tudi na podlagi vašega vprašanja, je Sodni svet že pripravil
               na tem področju osnutek in ga bo v kratkem tudi obravnaval ter, upam, sprejel.
               Komisija za etiko in integriteto, ki se bo ustanovila pri Sodnem svetu, bo tisti
               organ, ki se bo moral do teh vprašanj opredeljevati. Kot vam je mogoče znano, se je
               do sedaj do teh vprašanj opredeljeval Svet za sodniško etiko pri Slovenskem sodniškem
               društvu. Ta je tudi sprejela nekaj dobrih odločitev oziroma mnenj v zvezi s tem,
               dostopnih tudi na spletni strani, tako v zvezi z dopolnilnim delom kot v zvezi s
               sodelovanjem pri različnih mediacijah in tako naprej. Vendar te preprosto niso bile
               zavezujoče, kar je opazil tudi GRECO – Skupina držav proti korupciji pri Svetu
               Evrope, zato smo to prenesli v zakonodajo, ob seveda glasnem nasprotovanju dela
               opozicije.</p>
               <p>Vendarle se da na vaše vprašanje odgovoriti s tem, da verjamem, da se bo to področje
               uredilo skozi to novonastalo Komisijo za etiko in integriteto, ki je pravi naslov za
               naslavljanje takih vprašanj. Mislim, da Ministrstvo za pravosodje v tem primeru ni
               upravičeno, po sedanji zakonski ureditvi absolutno ne, ampak tudi sicer Ministrstvo
               za pravosodje na tem področju ni upravičeno sistemsko posegati. Tako tudi ne moremo
               pridobiti podatkov o tem, koliko tega je, podatke o tem, koliko tega je, pa lahko v
               vsakem trenutku pridobi Komisija za preprečevanje korupcije, vsak sodnik in državni
               tožilec, če hočete, je dolžan namreč poročati o premoženjskem stanju, ker je
               funkcionar. In tudi na podlagi preverjanj teh podatkov je komisija že pred leti
               poslala Sodnemu svetu predlog, da na tem področju sprejme enovito politiko. Hvala
               lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Dr. Bojan Dobovšek, imate besedo, da zahtevate dopolnitev odgovora.</p>
            </sp>
            <sp who="SDZ7:DobovšekBojan">

               <speaker>DR. BOJAN DOBOVŠEK (NeP):</speaker>

               <p>Hvala.</p>
               <p>Nisem dobil še odgovora na tisto:</p>
               <p>Kako vidite vlogo predstojnikov sodišč pri tem in pa po drugi strani vlogo Sodnega
               sveta?</p>
               <p>Videli smo, da se zdajšnja ureditev sodniškega društva ni spoštovala.</p>
               <p>Kaj pa potem, če se tudi kodeksi in pa ta novo nastala komisija, torej tudi te
               rešitve ne bodo spoštovale?</p>
               <p>Kako vidite potem naslednji korak? Ali je potem potrebna sprememba zakonodaje?</p>
               <p>Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja minister za pravosodje mag. Goran Klemenčič.</p>
            </sp>
            <sp who="SDZ7:KlemenčičGoran">

               <speaker>MAG. GORAN KLEMENČIČ:</speaker>

               <p>Hvala lepa.</p>
               <p>Kar se tiče predstojnikov, so pogosto v, po domače povedano, zoprnem položaju, in
               praksa je zelo različna. To vam povem iz lastnih izkušenj, ko so predstojniki včasih
               še na KPK naslavljali vprašanja, kako ravnati v takem primeru. Poskušali smo jim dati
               neke smernice, vendar smo hkrati morali tudi povedati, da tako za sodnike kot za
               poslance KPK na tem področju ni pristojen. Prakse so, kot rečeno, zelo različne in
               pričakovati je, da bo Sodni svet skozi novo komisijo na tem področju sprejel jasne
               usmeritve, ki se jih bodo morali držati vsi.</p>
               <p>Kako je, če se jih ne bodo držali? Glejte, to pa večkrat sami poudarite, mislim, da
               tudi upravičeno pogosto, saj ste strokovnjak za to področje. Bomo potem predpisali
               kazni? Rekli, da je to kaznivo dejanje? Ne vem. Problem je politične in pravne
               kulture v tej družbi. Verjamem pa, da ko so določeni sodniki ali sodnice, ki so se
               posluževali tovrstnih pridobitnih dejavnosti, v preteklosti rekli, da saj niso člani
               sodniškega društva ali pa da to ni zavezujoče, zelo dvomim, da bodo isto storili v
               primeru, če bo tako odločil Sodni svet. Sodni svet je namreč v končni fazi tisti, ki
               odloča o napredovanjih in tako naprej. Zato polagam kljub temu določeno mero vere v
               to, da bo nova ureditev, ki je bila uzakonjena marca letos, zaživela. Ne bo se pa to
               zgodilo čez noč.</p>
               <p>Dodal bi še nekaj. Ne samo pri sodnikih, tudi pri javnih uslužbencih, pri
               funkcionarjih se je to dovoljenje okoli opravljanja pedagoške dejavnosti izjemno
               izrodilo. Pogosto gre v bistvu za predavanje zgolj iz zaslužkarstva, ki nima nobene
               veze s pravo pedagoško dejavnostjo. In to je bistveno bolj razširjeno, na kar smo
               opozarjali tudi v preteklosti, celo v drugih segmentih izvršilne, mogoče celo
               zakonodajne veje oblasti, kot v sodstvu. Je pa tudi, se strinjam, v sodstvu prisotno.
               In odgovornost Sodnega sveta, ki mu je bila dana z zadnjo spremembo zakona, je, da na
               to postavi piko. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Sedaj bo ministru za infrastrukturo dr. Petru Gašperšiču vprašanje zastavila gospa
               Janja Sluga.</p>
            </sp>
            <sp who="SDZ7:SlugaJanja">

               <speaker>JANJA SLUGA (PS SMC):</speaker>

               <p>Hvala, predsednik, za besedo. Spoštovani prisotni, ministri in ministrica, spoštovani
               dr. Peter Gašperšič!</p>
               <p>V strategiji prostorskega razvoja Slovenije je opredeljeno, da se Celje prioritetno
               razvija kot pomembno regionalno prometno vozlišče in središče nacionalnega pomena z
               ostalimi razvojnimi potenciali. Razvoj podpira zasnova prometnih povezav, ki
               predvideva umeščanje tretje prometne osi. Slednja povezuje regionalna središča v
               Avstriji, Sloveniji in Hrvaški in se v osnovi deli na tri trase. Prva je med mejo med
               Republiko Avstrijo in avtocesto A1 Šentilj–Koper, druga med avtocesto A1 in avtocesto
               A2 Ljubljana–Novo mesto in tretja med avtocesto A2 in mejo z Republiko Hrvaško.
               Problem predstavljajo izrazita dolgotrajnost sprejemanja državnih prostorskih aktov
               umeščanja tretje razvojne osi že od leta 2006 dalje, časovna nedorečenost izvedbe
               investicijskega projekta in neusklajenost napredovanja aktivnosti posameznih
               tras.</p>
               <p>Kot veste, ker ste konferenci prisostvovali, smo prejšnji teden v Celju gostili
               konferenco na temo razvojnih vidikov tretje razvojne osi, kjer smo se osredotočali
               predvsem na srednjo traso. Glede srednje trase sem danes že postavila podobno
               vprašanje ministrici za okolje in prostor, pa vseeno se mi zdi izredno pomembno
               povprašati tudi vas, kako napreduje gradnja južnega dela, ki poteka med Novim mesto
               in Vinico.</p>
               <p>Zato vas prosim, da mi odgovorite na naslednja vprašanja:</p>
               <p>Kako napredujejo postopki južnega dela tretje razvojne osi, kjer je trasa, kot vemo,
               že umeščena v prostor?</p>
               <p>Kakšna je ocenjena vrednost investicije posameznih odsekov južnega dela tretje
               razvojne osi?</p>
               <p>Ali so ta sredstva zagotovljena?</p>
               <p>Tu mislim predvsem na finančno konstrukcijo projekta. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja minister za infrastrukturo dr. Peter Gašperšič.</p>
            </sp>
            <sp who="SDZ7:GašperšičPeter">

               <speaker>DR. PETER GAŠPERŠIČ:</speaker>

               <p>Hvala, predsednik, za besedo. Spoštovani poslanke in poslanci!</p>
               <p>Spoštovana poslanka gospa Janja Sluga, hvala za postavljeno vprašanje. Ta južni odsek
               hitre ceste tretje razvojne osi od avtoceste pri Novem mestu do hrvaške meje, torej
               pri Črnomlju, pri Vinici in pri Metliki, je razdeljen tudi na več etap oziroma
               odsekov, in sicer prvi odsek poteka od Novega mesta do priključka Maline vključno s
               predorom pod Gorjanci, drugi odsek poteka od tega priključka Maline do Metlike
               oziroma do Črnomlja, tretji odsek pa poteka od Črnomlja do mejnega prehoda Vinica. Ti
               odseki so seveda različno obdelani, znano je, da je ta prvi odsek, se pravi mimo
               Novega mesta do predora pod Gorjanci oziroma do samega priključka Maline, že umeščen
               v prostor, ta odsek je bil umeščen v letu 2012 in je v bistvu zdaj že tako rekoč v
               izvedbeni fazi, medtem ko na ostalih dveh odsekih umeščanja v prostor še poteka.</p>
               <p>Na tem prvem odseku je bil torej tudi v letošnjem letu storjen pomemben premik.
               Investitorstvo tega odseka je namreč prešlo iz Direkcije Republike Slovenije za
               infrastrukturo na družbo Dars, kajti na ministrstvu smo ocenili, da pravzaprav nekih
               drugih možnosti za izvedbo te investicije oziroma za realizacijo tega odseka, kot da
               to prevzame družba Dars, ki je pristojna za gradnjo cestninskih odsekov v Republiki
               Sloveniji, pravzaprav ni.</p>
               <p>Tako je družba Dars v mesecu maju prevzela, izvedena je bila primopredaja med
               Direkcijo in družbo Dars. Družba Dars tako zdaj prevzema naloge in se že loteva torej
               priprave projektne dokumentacije in v nadaljevanju tudi pridobivanja zemljišč na tem
               prvem delčku tega odseka do Malin, ki poteka mimo Novega mesta do tovarne Revoz, to
               je približno pet kilometrov dolg odsek, ki je tudi sofinanciran z evropskimi
               sredstvi. Ta odsek je ocenjen oziroma njegova vrednost na nekaj čez 80 milijonov
               evrov, približno 89 milijonov evrov, od tega je približno 40 milijonov teh evropskih
               sredstev. Tako da ocenjujem, da tukaj za ta del sama finančna zmožnost ne bi smela
               biti problematična, v ostalem delu, ki zajema potem izgradnjo samega predora pod
               Gorjanci do priključka Maline, pa je seveda že odvisna finančna spodobnost družbe
               Dars, ki pa bo pogojena tudi s prestrukturiranjem že najetih posojil, ki so bila
               najeta za izgradnjo dosedanjih odsekov. Sama investicijska vrednost tega prvega
               odseka do priključka Maline, vključno z zahodno obvoznico Novega mesta, je ocenjena
               na dobrih 700 milijonov evrov, medtem ko je celotna investicija južnega dela tretje
               razvojne osi, se pravi vseh treh odsekov, ocenjena na dobro milijardo 300. Skratka,
               govorimo torej o zahtevnih infrastrukturnih projektih, katerih investicijska
               sposobnost bo pogojena s sposobnostjo financiranja oziroma najemanja posojil družbe
               Dars. Skratka, lahko rečemo, da je teoretično torej finančna konstrukcija nekako
               zaprta oziroma opredeljena, izvedbeno je pa seveda odvisno, kako bo družba Dars
               pravzaprav sposobna najemati nova posojila in jih torej tudi potem vračati s prilivi,
               ki bodo nastajali od pobranih cestnin na teh odsekih. Zdaj lahko omenim še to, da je
               predvideno, da se bo umeščanje v prostor v tem delu, torej od priključka Maline do
               Črnomlja oziroma Metlike , končalo še v letošnjem letu, medtem ko je za tisti odsek
               od Črnomlja do Vinice pravzaprav še preuranjeno napovedovati, kdaj bi bilo to lahko
               končano, kajti nadaljevanje postopkov bo steklo, ko bo umeščen ta drugi del <gap n="…"/> <stage type="inaudible">/
               izklop mikrofona/</stage></p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Zdaj bo ministru za pravosodje mag. Goranu Klemenčiču vprašanje zastavil dr. Vinko
               Gorenak.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Mogoče samo še en stavek na tisto, kar je bilo prej govora s strani dr. Dobovška.
               Minister, leta 2010 sem v Google dal samo par ključnih besed in ugotovili boste
               lahko, da za 2 tisoč 500 do 5 tisoč evrov ljudi pripravljajo na pravosodne izpite v
               eni privatni šoli v Kranju. Pa še marsikaj se tam dogaja. Raziščite.</p>
               <p>Kar se tiče pa mojega poslanskega vprašanja, pa se seveda nanaša sicer na konkreten
               primer, čeprav je vprašanje splošno.,</p>
               <p>Glavne obravnave na sodiščih v času sodnih počitnic. Jaz ne poznam predpisa, po
               katerem bi lahko bile. V času sodnih počitnic so sodniki na dopustih in opravljajo
               tako imenovane obvezne zadeve, ki so vezane na tujce, vezane na priporne zadeve in še
               kaj. V Mariboru se je zgodilo nekaj nenavadnega. Nekdo, ki je bil poslanec v tem
               državnem zboru, je vabljen na sodišče vsakih 5 dni, in sicer od 15. julija do 15.
               avgusta, ko so sodne počitnice. Ta zadeva je sicer preklicana, ampak preklicana je
               bila šele po tem, ko je bilo v javnosti kar veliko govora o tem, kako je to
               mogoče.</p>
               <p>Pravzaprav vas sprašujem:</p>
               <p>Kako je to mogoče in kateri predpis je tisti, ki sodnikom dovoljuje tovrstno
               samovoljo?</p>
               <p>Hvala za odgovor.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja minister za pravosodje mag. Goran Klemenčič.</p>
            </sp>
            <sp who="SDZ7:KlemenčičGoran">

               <speaker>MAG. GORAN KLEMENČIČ:</speaker>

               <p>Hvala lepa, predsednik.</p>
               <p>Dr. Gorenak, nisem čisto razumel tistega vašega prvega poudarka iz leta 2010. Sam
               tudi ne uporabljam Googla, ampak DuckDuckGo, kar je zelo boljša stvar, vam
               zagotavljam, hkrati pa ne spremlja vsakega vašega iskanja, tako da vam bom hvaležen,
               če mi boste posredovali, kar ste imeli v mislih.</p>
               <p>Sodne počitnice so nekaj, kar je v določeni meri kar precejšna slovenska posebnost,
               ampak to je druga zgodba. Je pa tudi vprašanje, ali bi morali kdaj, in tukaj si bomo
               mogoče podali roko glede učinkovitosti pravosodja, to tudi spremeniti.</p>
               <p>Predvidevam, da se vaše vprašanje nanaša na primer Kangler. Ni treba preveč ugibati
               glede tega, kjer je dejansko sodnica razpisala več glavnih obravnav. Na njim je tudi
               5 glavnih obravnav v času sodnih počitnic. Če prav razumem, so bili ti naroki kasneje
               tudi preklicani. Priznam, da mi je to dalo misliti, ko sem dobil vaše vprašanje, pa
               tudi sicer, da je dejansko treba spremeniti zakon, zato ker je za pozdraviti tako
               ravnanje vsakega sodnika, ki je pripravljen delati v času sodnih počitnic, biti čim
               bolj učinkovit. Mislim, da sodstvo ni tukaj, da se bo prilagajalo odvetnikom ali
               obdolženim, obdolžen si v času sodnih počitnic ali izven njih. Ker so bili naroki
               preklicani, tudi ni razloga, da bi se zdaj spuščali v to, ali bodo zakonito ali
               nezakonito uvedeni. Dejstvo je, da 83. člen Zakona o sodiščih določa, katere zadeve
               se lahko obravnavajo tudi v času sodnih počitnic, in glede na to, da je ura že pozna
               in da ste bili vi zadnjič precej šaljivi, boste dopustili mogoče tudi to, da vam
               povem – ker sem prebral, da ste nov predsednik sveta za pravosodje SDS –, da ne gre
               samo za priporne zadeve in tujce, ampak so nujne tudi zadeve s kazenskega področja,
               ki se tičejo preiskave, in zadeve, v katerih je bilo predlagano ali že odrejeno
               zavarovanje zahtevka za odvzem premoženjske koristi. Ne vem, ali je temu tako tudi v
               zadevi Kangler, ker nadzora nad tem nismo opravili, ker so bili naroki preklicani.
               Mislim pa in verjamem, da se bomo tudi v navezavi z vprašanjem, ki ga je pred tem
               postavila vaša poslanska kolegica Bah Žibert, strinjali, da velja razmisliti o tem,
               da bi razširili Zakon o sodiščih na ta način, da bi dejansko dopustili sodnikom večjo
               diskrecijo pri razpisovanju narokov, ker je, kot rečeno, to nek anahronizem, da imamo
               sodne počitnice takšne, kot so, posebej v kazenskih zadevah, kjer verjamem, da je
               tudi v interesu obdolženih, da se postopki odvijajo čim hitreje, toliko bolj, če gre
               za obdolžene, ki dvigujejo sodna pisanja in se udeležujejo obravnav. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Dr. Vinko Gorenak, imate besedo, da zahtevate dopolnitev odgovora.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Saj se lahko strinjamo s tem, da je fino, če sodniki delajo tudi v času sodnih
               počitnic, pa imajo dopuste kdaj drugič, kar seveda sploh ni sporno. Veste, jaz sem to
               poslansko vprašanje poslal in ga podpisal v času, ko so bile te obravnave še
               razpisane in so bile kasneje preklicane. Ampak, glejte, če 83. člen jasno našteva,
               oziroma kaj je v času sodnih počitnic mogoče opravljati in kaj ne oziroma kaj se mora
               in kaj ne – pa seveda primer Kangler ne sodi v nobeno od teh točk 83. člena – potem
               se boste pa tudi vi morali strinjati z menoj, da nastane vprašanje, zakaj tako. In
               odgovor, ki se ponuja sam po sebi, je politično motiviran sodnik. Saj drugega ne more
               biti. Drugega ne more biti. Če je Kangler edini po drugi svetovni vojni, karikiram,
               ki v času sodnih počitnic vsakih 5 dni dobi poziv na sodišče, je tu res nekaj hudo
               narobe. Načeloma pa se lahko strinjam s tem, da če je zakon spremenjen in to velja za
               vse državljane, ne samo za Kanglerja, potem zadeva seveda ni problematična.</p>
               <p>Ker mi je ostalo še 39 sekund, naj povem, kaj sem mislil s tistim, kar sem vam prej
               rekel. V Google dajte besede: učinkovito vas pripravimo na pravniški državni izpit,
               pa vam bo ven padla ena šola iz Kranja, pa boste videli, katere vrhovne sodnike in
               sodnike višjih sodišč ponujajo kot učinkovite in čudovite predavatelje za 2 do 5
               tisoč evrov! Dodaten podatek, ki pa ga je treba preveriti – jaz ga ne morem, ker
               nimam teh pooblastil –, je pa ta, da tam spišejo tudi pisni del pravniškega državnega
               izpita, ki ga potem na pravem izpitu samo zamenjajo. Tega minister Zalar ni hotel
               nikoli razčistiti, vi pa imate to možnost. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja minister za pravosodje mag. Goran Klemenčič.</p>
            </sp>
            <sp who="SDZ7:KlemenčičGoran">

               <speaker>MAG. GORAN KLEMENČIČ:</speaker>

               <p>Hvala, predsednik.</p>
               <p>Pa se spet strinjava. Se ne pogosto, ampak včasih se. Jaz mislim, da se sodniki –
               vrhovni, višji, okrožni ali okrajni – s temi stvarmi ne bi smeli ukvarjati. Tu je
               pika. Se pa absolutno ne strinjam s tem, da tam samo zamenjajo izpite. To pa je
               neumnost – ne veste, kako pravosodni izpiti potekajo –, da lahko kaj takšnega
               trdite.</p>
               <p>Kar pa se tiče gospoda Kanglerja, glejte, jaz ne vem, ali so obstajali razlogi za to.
               Vi mogoče veste. Jaz vem to, da je on osumljen resnega kaznivega dejanja, povezanega
               s korupcijo. Lahko povem tudi to, ker je bilo to v javnosti, da je tudi KPK
               preverjala njegovo premoženje in da se, po mojem skromnem mnenju, z balami sena,
               pujsi in tako naprej ne da zaslužiti toliko, kot je on trdil, da se da zaslužiti, in
               mogoče je v zvezi z njim izdana kakšna odredba v zvezi z zavarovanjem zahtevka za
               odvzem premoženjske koristi. Jaz tega ne vem, vi odkimavate. Ne vem. Vam je mogoče
               rekel, ker ste z njim očitno v kontaktu, da temu ni tako. Ampak jaz tega ne vem. In
               dokler tega ne vem, tudi ne morem pristati na vašo podmeno, da je bil narok razpisan
               nezakonito, še manj pa politično, ker sem vam prej povedal, in mislim, da kot
               minister za pravosodje v senci to morate vedeti, da ne gre v času pravosodnih
               počitnic samo za izjemo obravnavanja pripornih zadev in tujcev, ampak tudi za zadeve
               povezane z odvzemom protipravne premoženjske koristi. To je to.</p>
               <p>V Google pa bom tisto vpisal, to vam pa obljubim. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Dr. Vinko Gorenak, imate besedo, da postopkovno zahtevate razpravo o odgovoru na
               naslednji seji.</p>
            </sp>
            <sp who="SDZ7:GorenakVinko">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Dobro, samo o primeru Kanglerja verjetno na izredni seji ali na seji Državnega zbora
               ne bomo razpravljali, širše o delu pravosodja pa, kamor pa seveda to vprašanje, zato
               tudi prosim za to. Noben od tistih primerov, ki ste jih našteli, pa v dan primer
               gospoda Kanglerja seveda ne sodi. To, da ni politično, je pa že čisto drugo
               vprašanje, veste, ker če sodnik v sodbi napiše, da obstaja potencialna nevarnost, da
               se Kangler vrne v politiko in da mora zato v zapor, kaj takšnega tudi na Luni ne bi
               napisali, če bi tam znali pisati. Ampak to je seveda v slovenskem pravosodju možno in
               zaradi tega se mi zdi, da je kakšna razprava o pravosodju izglasovana zaradi
               poslanskega vprašanja ali pa na kakšen drugi način še kako potrebna. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>O vašem predlogu bo Državni zbor odločil v sredo, 15. julija 2015 v okviru
               glasovanj.</p>
               <p>Sedaj pa bo ministrici za notranje zadeve mag. Vesni Györkös Žnidar vprašanje
               zastavila gospa Anja Bah Žibert.</p>
            </sp>
            <sp who="SDZ7:BahŽibertAna">

               <speaker>ANJA BAH ŽIBERT (PS SDS):</speaker>

               <p>Ponovno dober večer vsem skupaj! Nekaj nas je pa še ostalo, pa še gospod Trček se je
               vrnil, tako da nas je celo še nekaj več.</p>
               <p>Spoštovana ministrica, tako imenovana romska problematika v Novem mestu in tudi širše
               na Dolenjskem je obsežna in gotovo zahtevna. Nekaj rešitev iz preteklosti je znanih,
               ampak vse skupaj bolj izgleda kot gašenje požara, za katerega pa nikoli ne veš, kje
               bo zopet pokazal svoje zobe. Menim, da je za celovitejšo rešitev potrebno
               učinkovitejše medresorsko delo in predvsem inovativnejši pristop. V Sloveniji sicer
               imamo nekaj področij, kjer je stanje zadovoljujoče, lahko rečemo tudi dobro, a so žal
               ta področja bolj izjeme kot pravilo.</p>
               <p>Največje breme teh neurejenih razmer pa je na plečih prebivalstva na eni in na drugi
               strani. Dejstvo je, da so ogroženi tako eni kot drugi. Njihove zgodbe so
               zaskrbljujoče, marsikje že obupujejo. Za pomoč so se obračali tako na lokalno
               skupnost in na državo, ampak v končni fazi nekih premikov ni. Tudi policija je pri
               tej problematiki velikokrat nemočna, včasih pa njen vrh preprosto ta problem presliši
               oziroma noče videti dejanskega stanja, da je problem tudi v kapacitetah in primerni
               zadostni opremi za učinkovitejšo delo policije. Lokalno prebivalstvo opozarja, da se
               dogajajo hude kršitve zakonodaje in tudi ustave, prevladuje strah, bivanjske razmere
               postajajo nevzdržne, tako za odrasle, kaj šele za otroke.</p>
               <p>Ministrica, na vas se obračam z vprašanjem:</p>
               <p>Kaj boste oziroma kaj lahko še storite, da se bo v Novem mestu in ožji okolici le
               naredil korak naprej in da bo zagotovljena varnost ljudi in premoženja?</p>
               <p>In hkrati dovolite, da vas ob tej priliki tudi pozovem, da vaše ministrstvo, ki ga
               vodite, prevzame morda medresorsko iniciativo za celovitejši pristop k problematiki
               romskega vprašanja. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja ministrica za notranje zadeve mag. Vesna Györkös Žnidar.</p>
            </sp>
            <sp who="SDZ7:GyörkösŽnidarVesna">

               <speaker>MAG. VESNA GYÖRKÖS ŽNIDAR:</speaker>

               <p>Hvala za besedo, predsednik. Spoštovana poslanka, zahvaljujem se vam za
               vprašanje!</p>
               <p>Se strinjam, urejanje romske problematike je horizontalno vprašanje, torej
               problematika, ki vsekakor zahteva horizontalne pristop in kjer morajo tudi vsi
               resorji prispevati svoj optimum. To pomeni, da je v pristojnosti tako različnih
               državnih organov kot tudi vladnih in nevladnih organizacij. Tukaj izpostavljam, kar
               se tiče konkretnega dela policije, da je ključno težišče, kar se tiče policije,
               predvsem na preventivi, ne glede na represivno naravo policije, ker namreč zgolj
               izvedba represivnih ukrepov dolgoročno ne more pripomoči k dolgotrajnemu učinkovitemu
               zagotavljanju javnega reda.</p>
               <p>Lahko vam tudi iz svoje lastne izkušnje, torej iz mojih neposrednih zaznav na terenu,
               ko sem obiskala Policijsko upravo Novo mesto, povem, da policisti zavestno in plansko
               zagotavljajo celovito obravnavo varnostnih dogodkov in pojavov. Na trenutke so tudi
               inovativni, kot ste sami nekako nakazali v svojem vprašanju. Pogosto so tudi
               mediatorji v sporih in pa tudi predlagatelji rešitev za izboljšanje stanja tako na
               področju varnosti bivanja kot tudi šolanja Romov in tudi svetovanja državljanom za
               izvedbo ukrepov za večjo varnost. V vsakem primeru je torej delovanje policije
               transparentno in pa tudi zakonito ter sorazmerno.</p>
               <p>Izpostavila bi tudi nekatere napredke, ki so bili do sedaj že doseženi na področju
               obvladovanja romske tematike, in sicer kar se tiče zmanjšanja motenja večinskega
               prebivalstva s kurjenjem nevarnih snovi ter povzročanjem hrupa in intenziviranju
               ukrepa na področju varnosti cestnega prometa. Aktivnosti policije so tudi usmerjene v
               vključevanje prebivalcev romskih naselij v različne projekte. Tukaj izpostavljam
               projekt Skupa-j, v okviru katerega je policija zelo dejavna. Cilj teh projektov je
               vsekakor krepitev integracije romske skupnosti, ker menimo, da je uspešno in mirno
               bivanje različnih etničnih in narodnih skupin vsekakor pogoj za eno stabilno družbo,
               ki temelji na napredku, in tudi tukaj policija stremi k temu, da se izgrajuje kot
               sodobna organizacija, ki si nekako prizadeva za spoštovanje in uresničevanje
               človekovih pravic za vse, torej za vse prebivalce.</p>
               <p>Res je, kar izpostavljate, da je to zahtevna problematika na teh področjih, kjer
               bivajo tudi pripadniki romske etnične skupnosti. Občasno je bolj izrazita, občasno
               manj, kar tudi od policije zahteva nenehno prilagajanje po načelu sorazmernosti, kar
               tudi za policijo predstavlja velik izziv, še posebej glede na dejstvo, da je policija
               nenehno soočena z različnimi mnenji o tem, kako je sploh potrebno reševati te
               varnostne dogodke. Policija ocenjuje tudi, da je ocena varnostnih razmer v tem
               trenutku v romskih naseljih in v bližini romskih naseljih dobra. Tudi sicer je stanje
               javnega reda in miru v Sloveniji ugodno, na kar kažejo tudi podatki o ugotovljenih
               kršitvah Zakona o varstvu javnega reda in miru, ki v zadnjih letih upadajo. Je pa
               policija izvedla tudi nekaj konkretnih preventivnih aktivnosti, za katere menim, da
               so tudi doba osnova za njeno ravnanje v bodoče. Torej, policija predlaga ustanovitev
               varnostnih sosvetov na območjih kjer živijo tudi Romi, skrbi tudi za redne stike z
               romskimi svetniki, udeležuje se delovnih srečanj z župani, udeležila se je mednarodne
               konference Romi v Evropski uniji, udeležila se je tudi mednarodnih romskih športnih
               iger na Hrvaškem, sodelovala je na Dnevu druženja in gibanja vseh generacij,
               udeležila se je okrogle mize Mediji o Romih in romski mediji v Sloveniji, sodelovala
               je z Ljudsko univerzo Murska Sobota, prizadeva si za izboljšanje bivalnega okolja v
               romskih naseljih, prizadeva si za vzpostavitev čim boljših razmer sobivanja Romov z
               večinskim prebivalstvom, Rome seznanja tudi s pomenom izvajanja ukrepov za dvig
               kvalitetne življenjske ravni v romskih naseljih in pa izvaja preventivne aktivnosti
               za mlade Rome, ki so že bili obravnavani zaradi kaznivih dejanj. Sodeluje pa tudi s
               šolsko inšpekcijo in tudi aktivno sodeluje z neformalnimi vodji v romskih naseljih.
               Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Gospa Anja Bah Žibert, imate besedo, da zahtevate dopolnitev odgovora.</p>
            </sp>
            <sp who="SDZ7:BahŽibertAna">

               <speaker>ANJA BAH ŽIBERT (PS SDS):</speaker>

               <p>Hvala lepa, ministrica, za izčrpen odgovor.</p>
               <p>Res je, veliko je bilo v Sloveniji na tem področju že narejenega, vendar sem se jaz
               pred kratkim sestala z lokalno skupnostjo oziroma eno od krajevnih skupnosti ali
               četrtnih, kakorkoli jih imenujemo, in dejansko razmere morda niso takšne, kot jih
               vedno beleži policija. Nato sem na zadnjem odboru, kjer smo obravnavali tudi Poročilo
               o delu policije za leto 2014 opozorila tudi generalnega direktorja policije, da
               dejstvo, da se zmanjšujejo tako imenovani klici na policijo, še ne pomeni, da se
               razmere izboljšujejo. Ljudje se namreč bojijo. Ljudje živijo skupaj in, poglejte, če
               nekdo pride k vam domov in vam odnese dobesedno pol vrta, potem natančno ve, kdo je
               to interveniral, in ljudje so enostavno obupali in več na te številke ne kličejo.
               Dejstvo je, da je policija dejansko ukrepala in naredila vse, da bi bilo manj hrupa
               čez vikend - včasih se je to pojavljalo čez vikend – sedaj se je obrnilo in to poteka
               čez teden, ko morajo ljudje zjutraj vstati in iti na delo. V romskem naselju je
               nekoliko drugače, ampak jaz se sprašujem tudi, kaj je potem z njihovimi otroki, ki
               morajo prav tako v šole. Jaz mislim, da je res težji problem, kot je morda na prvi
               pogled viden in da morda tudi oprema ni povsem takšna, ki bi ustrezala policistom,
               vendar morda to tudi težje povedo, ker se potem lahko kaj hitro smatra, da so
               neučinkoviti. Zato vas res pozivam, ministrica, če lahko zadeve v tem okolišu še
               pogledate in pogledate, kaj se da narediti, da ne bi prišlo do kakšnih hujših nezgod,
               zaradi katerih bi potem vsi skupaj trpeli. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja ministrica za notranje zadeve mag. Vesna Györkös Žnidar.</p>
            </sp>
            <sp who="SDZ7:GyörkösŽnidarVesna">

               <speaker>MAG. VESNA GYÖRKÖS ŽNIDAR:</speaker>

               <p>Hvala za besedo. Hvala tudi za to dopolnitev vprašanja.</p>
               <p>Se strinjam. Gre za zelo zahtevno problematiko, ki zahteva poglobljeno delo policije
               tudi v bodoče, tudi sama se bom še bolj zavzela v tej smeri. Treba je nadaljevati z
               izvajanjem uveljavljenih oblik dela in tudi povečanjem kvalitete vseh postopkov, kar
               je nenazadnje odvisno tudi od ustreznega povezovanja med pristojnimi organi in
               organizacijami, kot ste sami tudi ugotovili na začetku, ker vemo namreč, da je
               varnost v določeni skupnosti odvisna tudi od ekonomskih, socialnih, zdravstvenih,
               izobrazbenih, zaposlitvenih, bivanjskih in tudi drugih vidikov.</p>
               <p>Mogoče samo nekaj besed glede aktivnosti Policijske uprave Novo mesto. Na teh
               območjih z romskimi naselji ta policijska uprava dnevno izvaja represivne in
               preventivne aktivnosti. V prvi vrsti zagotavljajo seveda stalno in takojšnjo
               policijsko intervencijo na vse varnostne dogodke in tudi pri dogodkih, o katerih so
               obveščeni, zoper kršitelja seveda tudi ukrepajo, je pa tudi pomembno to, kar ste
               povedali, ker dejansko ljudje tudi verjetno zaradi te celotne problematike do
               določene mere niso tako pripravljeni tudi kontaktirati policije. Zaznali so
               dejavnike, ki so najbolj moteči za okoliško prebivalstvo, in temu tudi ustrezno
               prilagajajo najrazličnejše oblike dela in tudi aktivnosti za sankcioniranje storilcev
               proti pravnih ravnanj. Ker pa, kot je bilo že rečeno na začetku, sam represivni
               pristop vedno ne doseže želenega cilja, torej dobrega stanja varnosti na teh
               območjih, so policisti okrepili tudi preventivno delovanje in se tudi osredotočili na
               iskanje vzrokov, zaradi katerih prihaja do motečih dejavnikov v tej smeri, kar sem
               tudi sama zaznala na terenu po pogovorih s policisti. Opravljajo tudi različne
               preventivne pogovore in tudi delavnice v romskih naseljih, veliko pozornosti
               namenjajo tudi vidnosti oziroma transparentnosti policijskega dela, s čimer nedvomno
               prispevajo k večjemu občutku varnosti prebivalcev, ki živijo v neposredni bližini
               romskih naselji.</p>
               <p>Primer dobre prakse na področju Policijske uprave Nove mesto predstavlja tudi
               vračanje policistov, torej zavestno vračanje policistov k oškodovancem, ki jih tudi
               sprotno seznanijo o vseh aktivnostih in ukrepih policije glede na njihove prijave. In
               tudi policisti ugotavljajo, da te povratne informacije prijaviteljem kažejo, da so s
               tem pristopom zadovoljni, imajo občutek, da tudi njihova klic in želja po policijskem
               posredovanju doseže namen. Menim, da bo tudi ta občutek varnosti pri ljudeh nedvomno
               prispeval k boljšemu sobivanju z romsko skupnostjo in tudi večji pripravljenosti
               ljudi, da bodo poklicali policijo, kadar se bodo dejansko počutili ogroženo.
               Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Gospa Anja Bah Žibert, imate besedo, da postopkovno zahtevate, da se na naslednji
               seji opravi razprava o odgovoru.</p>
            </sp>
            <sp who="SDZ7:BahŽibertAna">

               <speaker>ANJA BAH ŽIBERT (PS SDS):</speaker>

               <p>Hvala lepa, predsedujoči.</p>
               <p>Ne bom zahtevala razprave, ker je pač ministrica res podrobno razložila, predvsem pa
               tudi povedala, da bo potreben še kakšen korak in da se bo še dodatno zavzela.</p>
               <p>Bi pa samo eno zadeva izpostavila. Dejstvo je, da je na enem področju zadeva že tako
               zelo pereča, da je lokalno prebivalstvo prosilo župana, da jih izseli. Veste, to pa
               so že problemi. Predsednik, jaz vem, da morda ne bi smela ta trenutek to, ampak
               govorimo vendarle o državljanih in državljankah, vseh, enih in drugih, in pomembno
               je, da iščemo rešitve, ki bodo ustrezne tako za ene kot za druge.</p>
               <p>Jaz se vam ob tej priliki zahvaljujem in res upam, da bomo našli ustreznejše poti kot
               to, da bodo ljudje dobesedno bežali s svojih domov. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Ne bom nič komentiral in ničesar pripominjal. Danes jemljemo široko razlago
               postopkovnika, že pri drugih smo in tudi tokrat bo tako.</p>
               <p>Naslednji bo ministrici za zdravje gospe Mariji Milojki Kolar Celarc vprašanje
               zastavil dr. Franc Trček.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>Hvala za besedo, predsedujoči.</p>
               <p>Dobesedno bom vzel to, kar ste rekli na koncu. Noč je mlada in vlada očitno še vedno
               vlada, zlasti damski del in kolega Židan. Bom najprej zastavil vprašanje, potem pa
               kaj drugega.</p>
               <p>Meni je že malo tečno, da moram ministrici težiti s to helikoptersko nujno medicinsko
               pomočjo, ampak nekako se mi zdi krivična ta diskrepanca po ducatu let od začetka tega
               pilotskega projekta, ko je bilo nekako rečeno, da bomo imeli tri baze, če se tako
               izrazim, ob brniški še postojnsko in mariborsko. Ducat let je mimo, tega še vedno ni.
               Vodja enote tovrstnega reševanja na Brniku je zelo plastično povedal, da dve ali tri
               uspešne intervencije, ko nekdo s poškodbo hrbtenice ne ostane hrom, pa če moramo vse
               prevajati v univerzalni ekvivalent, v denar, pomenijo že znesek, ki se ga dejansko
               potrebuje za vzpostavitev tovrstne oblike reševanja na naši strani Trojan, ker je še
               vedno ni, ker je nekako nedopustna diskrepanca, saj v bistvu plačujemo isto
               zdravstveno zavarovanje kot na vaši strani Trojan. To se mi nekako zdi problematično,
               da se to v ducatu let ne uredi. Vem, da malo že težim s tem, ampak gre za te drobne
               nedopustne, nekdo bi lahko celo rekel narcizme malih razlik, za katere upam, da jih
               bomo presegli. Navsezadnje je zadnje čase v modi, da se spleza na kozolec in se
               ponudijo kakšni piškoti, potem pa ne morete dol zlesti. Če padem s kozolca, pa da si
               ne poškodujem hrbtenice, pa da ne bom ostal hrom, mogoče bom to potreboval.</p>
               <p>Da ne bom preveč duhovičil, bi od ministrice želel, da mi nekako odgovori:</p>
               <p>Kdaj se bo to vzpostavilo, kdaj se bo začelo z usposabljanjem?</p>
               <p>Ta isti gospod, ki je vodja edino delujoče enote, je to zelo izpostavil, da to ni kar
               tako, v smislu od danes na jutri bomo z nečim začeli. Treba je usposobiti ljudi.</p>
               <p>Kdaj na naši strani Trojan lahko pričakujemo tovrstne frčeplane, za katere upam, da
               bodo čim manj v zraku?</p>
               <p>Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja ministrica za zdravje gospa Milojka Kolar Celarc.</p>
            </sp>
            <sp who="SDZ7:KolarCelarcMarijaMilojka">

               <speaker>MARIJA MILOJKA KOLAR CELARC:</speaker>

               <p>Hvala za besedo v tej pozni vroči poletni skorajda noči. Pa vendar, ker govorimo o
               helikopterski nujni medicinski pomoči, bom tudi jaz ekspeditivna in bom dala, mislim
               da kratek in jasen odgovor.</p>
               <p>Res, po toliko letih zavzemanja, da bi tudi v Mariboru vzpostavili helikoptersko
               bazo, iz katere bi poletel helikopter in v teh primerih, ko je potrebna, tako pomoč
               tudi nudil. Seveda pa zadeva ni tako enostavna, tako kot je že gospod poslanec
               omenil. Res je, da se ta helikopterska nujna medicinska pomoč izvaja z državnimi
               zrakoplovi policije in Slovenske vojske in da se trenutno izvaja samo iz letališča
               Jožeta Pučnika v Ljubljani.</p>
               <p>Zaradi uredbe EU iz leta 2012 pa mora Republika Slovenija oziroma v njenem imenu
               Vlada sprejeti odločitev o načinu izvajanja te helikopterske nujne pomoči v
               Sloveniji. In prav sedaj, v začetku julija, je Ministrstvo za zdravje imelo zadnje
               usklajevanje z vsemi resornimi ministrstvi, ker teh je kar nekaj, to so Ministrstvo
               za obrambo, Ministrstvo za notranje zadeve, Ministrstvo za infrastrukturo in tudi
               Ministrstvo za finance, kjer pripravljamo vladno gradivo. Jaz verjamem, da ga bomo
               uspeli v kratkem dati tudi na obravnavo na Vlado, kje bo potrebno, da se Vlada
               opredeli, na kakšen način se bo ta helikopterska nujna medicinska pomoč izvajala.
               Namreč, ali bo šlo za komercialno najetje ali bomo nadaljevali s tovrstno pomočjo, ki
               jo bodo izvajale enote tak policije kot Ministrstva za obrambo. In ko bo Vladi
               sprejeta ta odločitev na, bomo seveda pristopili k spremembi tudi vseh drugih aktov,
               da se bo ta pomoč lahko izvajala.</p>
               <p>Po zagotovilih Ministrstva za infrastrukturo so tehnični pogoji za izvajanje
               helikopterske nujne medicinske pomoči z Letališča Edvarda Rusjana v Mariboru z obnovo
               letališke infrastrukture večinoma zagotovljeni, prav tako je letalska enota policije
               zagotovila, da ima na voljo helikopter, ki bi lahko bil v tej mariborski bazi. In ko
               bodo vzpostavljeni vsi ti pogoji, se bo seveda začelo z usposabljanjem. Jaz verjamem,
               da bo to v začetku naslednjega leta. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Dr. Franc Trček, imate besedo, da zahtevate dopolnitev odgovora.</p>
            </sp>
            <sp who="SDZ7:TrčekFranc">

               <speaker>DR. FRANC TRČEK (PS ZL):</speaker>

               <p>Hvala na ekspeditivnosti, ampak poglejte, spet smo – zdaj boste rekli: Ti te tečni
               združeni levičarji! – ob 15 čez 11 zvečer trčili ob privatizacijo. Skratka, imamo nek
               pritisk določenega dela znotraj EU, ki bi to rad na komercialni osnovi urejal.
               Ministrica je lepo povedala, letališče imamo urejeno v Mariboru –, to je spet tisto,
               kar jaz zelo rad težim, damo ogromno denarja v infrastrukturo, potem pa malo ne vemo,
               kaj bi z infrastrukturo počeli –, imamo celo zagotovljen helikopter in zdaj bomo
               čakali.</p>
               <p>Zdaj bom temo malo razširil. Skrajni čas bi že bil, ko berem tiste evropske
               direktive, da končno dojamemo, da smo del Evropske unije in da tudi v Bruslju začnemo
               nekoliko bolj proaktivno delovati, se tangencialno povezovati z državami, ki imajo
               podobne poglede kot mi, in v tovrstne direktive tudi bolj odločno vnašati možnosti,
               to je en tak lep primer, ki bodo dovoljevale tudi takšne oblike organizacije, ki
               navsezadnje odgovarjajo nam oziroma komurkoli.</p>
               <p>Ne bom zahteval dopolnitve, tudi ne bom zahteval glasovanja o razpravi, ker vem, da
               bom preglasovan, bom pa v jeseni zahteval spremembo poslovnika, ker so ta poslanska
               vprašanja v bistvu nekako malo že šlamastika. Tu nas je toliko, da bi odbojko lahko
               igrali. Če bom šel računati, ker Združena levica je vseeno koalicija, ki ima tudi
               močen ekološki del, koliko elektrike porabimo za to, mislim, da je skrajni čas, če že
               govorimo, da je Slovenija zelena država, če že govorimo, da drugi zakon ekologije
               pravi, da brezplačnega kosila ni, da tudi pri spremembi poslovnika to upoštevamo.</p>
               <p>Lep večer gledalcem in srečno pot domov.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Želi ministrica odgovoriti na to?</p>
            </sp>
            <sp who="SDZ7:KolarCelarcMarijaMilojka">

               <speaker>MARIJA MILOJKA KOLAR CELARC:</speaker>

               <p>Če mi dovolite, bi vseeno dodala res samo dva, tri stavke.</p>
               <p>Ministrstvo za zdravje ne bo predlagalo, da se ta helikopterska nujna pomoč opravlja
               v obliki komercialnega načina, temveč bo predlagalo Vladi, in to je bilo tudi
               soglasje vseh že prej naštetih ministrstev, da se bo ta helikopterska nujna pomoč
               izvajala v obliki državne javne službe in bomo o tem obvestili tudi Evropsko
               komisijo. Jaz sem se pozanimala in lahko povem, da imajo podobne težave tudi še
               nekatere druge države, s katerimi smo se povezali, zato obstaja velika možnost in
               verjetnost, da bo prišlo celo v določenem delu do spremembe uredbe Evropske komisije.
               Tako da ste lahko pomirjeni. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Sedaj pa bo ministrici za delo, družino, socialne zadeve in enake možnosti dr. Anji
               Kopač Mrak vprašanje zastavil Matjaž Hanžek.</p>
            </sp>
            <sp who="SDZ7:HanžekMatjaž">

               <speaker>MATJAŽ HANŽEK (PS ZL):</speaker>

               <p>Hvala lepa. Spoštovana ministrica!</p>
               <p>V Združeni levici se zavzemamo za varno starost, torej za človeka vredno, dostojno
               preživljanje tretjega življenjskega obdobja. Domovi za starejše občane so nedvomno
               ena od oblik skrbi za varno starost.</p>
               <p>Na nas se obračajo številni občani, ki živijo v domovih za starejše občane, z
               različnimi opažanji in dogajanji, ki so jih zaznali v okoljih, kjer bivajo. Pred
               nekaj dnevi je bilo v medijih zaslediti podatek, da skoraj leto in pol v slovenskih
               domovih niso izvajali strokovnih nadzorov, saj zato ni bilo pravne podlage in da gre
               za napako, ki jo je zakrivilo Ministrstvo za zdravje Republike Slovenije. Razlog naj
               bi bil v pravilniku, ki so ga sprejeli avgusta 2013, kjer naj bi šlo za neprimerno
               dikcijo, ki ni vključevala vseh izvajalcev zdravstvenih dejavnosti. Pravilnik je
               izločal vse izvajalce, ki niso izvajali zdravstvene nege in rehabilitacije v socialno
               varstvenih zavodih. Januarja 2015 je bil pravilnik ustrezno popravljen, tako da zdaj
               je pravna podlaga za izvajanje strokovnih nadzorov.</p>
               <p>Zato vas sprašujem:</p>
               <p>Kdo spremlja dogajanja in izvaja nadzor v javnih zavodih, in sicer v domovih za
               starejše občane?</p>
               <p>Če se dogajanje spremlja in nadzoruje, ali se izdelujejo letna poročila, kot jih na
               primer izdeluje Varuh človekovih pravic?</p>
               <p>Če takšna poročila so, kje so dostopna javnosti?</p>
               <p>Glede na nesporno dejstvo, da se število starejše populacije v tretjem življenjskem
               obdobju povečuje, da obstajajo potrebe po varni starosti vse večje, ali vaše
               ministrstvo načrtuje pripravo nekega strateškega dolgoročnega dokumenta za to
               področje, ki zajema več kot četrtino prebivalstva Slovenije?</p>
               <p>Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja ministrica za delo, družino, socialne zadeve in enake možnosti dr. Anja
               Kopač Mrak.</p>
            </sp>
            <sp who="SDZ7:KopačMrakAnja">

               <speaker>DR. ANJA KOPAČ MRAK:</speaker>

               <p>Hvala. Je že skoraj naslednji dan, tako da dober večer! Hvala za besedo, predsednik
               Državnega zbora. Hvala, dr. Hanžek, za vprašanje.</p>
               <p>Jaz bi najprej rekla, da si seveda to skrb verjetno delimo vse stranke v Državnem
               zboru in tudi širša javnost, da je za starejše treba poskrbeti. Jaz mislim, da je na
               tem mestu nujna naša skupna skrb, da pripravimo zakon o dolgotrajni oskrbi in osebni
               asistenci, ki bo dal podlago, da lahko te storitve peljemo bolj pluralno. Danes imamo
               pomoč na domu, ki je bolj ali manj v pristojnosti občin, razlike so vedno večje v
               višini subvencije, ki jo zagotavljajo, pa institucionalno varstvo v domovih za
               starejše, kjer sicer zagotavljamo relativno dobro pokritost, torej 5 % starejših od
               65 let ima v naši državi možnost bivanja v socialno varstvenih zavodih, vendar je
               problem višina stroškov, ker pokojnine večinoma ne zagotavljajo zadostnega vira za
               pokritje stroškov, zato občine vstopajo v to zgodbo. Z dolgotrajno oskrbo bi to lahko
               sistemsko bolj pokrili. Tudi Evropska komisija nas naslavlja, smo ena bolj ogroženih
               držav z vidika starajoče se populacije, torej, kaj nas čaka med leti 2030 do 2060 so
               dejansko izzivi, s katerimi se moramo soočati.</p>
               <p>Mi smo k temu na ministrstvu pristopili tako, da smo vire, ki jih imamo, torej so
               evropski viri skupaj z Ministrstvom za zdravje <gap n="…"/> AHA Skupina je projekt, ki ga
               izvajamo, kjer gre za analizo teh potreb, in tudi na podlagi te analize se pripravlja
               strategija. Imeli smo do leta 2012 Strategijo varstva starejših, sožitje je pač
               daljši naslov. V tem trenutku ni pokrita, nimamo v državi strategije, jo pa
               pripravljamo na tej podlagi teh izhodišč. Je pa pomembno predvsem, da se pripravi
               zakon o dolgotrajni oskrbi.</p>
               <p>Glede na vaše vprašanje. Morate se zavedati, da je dolgotrajna oskrba nujna zakonsko
               zato, da integriramo storitve socialne oskrbe z zdravstveno oskrbo. V tem trenutku
               ste vi naslavljali še vedno to polje, da Socialna inšpekcija, ki jo pokriva
               Ministrstvo za delo in je v okviru Inšpekcije Republike Slovenije za delo, pokriva
               torej nadzor nad socialno varstvenimi storitvami, medtem ko ga pa nad zdravstvenimi
               storitvami pokriva Zavod za zdravstveno zavarovanje v delu in pa tudi Ministrstvo za
               zdravje. To, kar ste omenjali, je bil pravilnik, povezan s storitvami nadzora nad
               zdravstvom. Tega jaz ne morem komentirati oziroma, ni v moji pristojnosti.</p>
               <p>Kar se tiče socialne inšpekcije, so vsi nadzori in ugotovitve dosegljivi v letnem
               poročilu Inšpekcije Republike Slovenije za delo, kjer je Socialna inšpekcija del te
               inšpekcije, in tudi letno poročilo obravnava tako Ekonomsko-socialni svet, Vlada
               Republike Slovenije ter matični odbor Državnega zbora in ste torej vsi z njim
               seznanjeni in je dosegljiv tudi na spletnih straneh tako Ministrstva za delo kot tudi
               Inšpektorata. Dejstvo pa je, da seveda imamo premalo socialnih inšpektorjev, tako kot
               na celotnem področju inšpekcije za delo, ker se nam zmanjšuje delež inšpektorjev. Mi
               to zagotoviti poskušamo z notranjimi prerazporeditvami. Imamo pa seveda letne
               nadzore, imamo pa tudi nadzore, ki jih pristojen minister odredi, če je minister
               seznanjen s problemi, tudi anonimnimi, včasih se dogaja, potem imamo določeno kvoto
               izrednih nadzorov, ki jih letno izvedemo. Drugače so pa približno na pet let odvijajo
               redni strokovni nadzori. Torej, nadzori se izvajajo, seveda pa bi, če bi imeli
               številčnejšo socialno inšpekcijo, to lažje in tudi učinkoviteje izvajali, se trudimo
               v tej smeri. Ni pa stanje tako zelo, zelo zaskrbljujoče.</p>
               <p>Moram pa povedati, da tudi Varuh človekovih pravic na tem področju opravlja nadzore.
               Prav prejšnji teden, ko sem bila pri varuhinji, ko smo se o drugih stvareh
               pogovarjali, me je na primer seznanila, da so šli preveriti, ko smo imeli največjo
               vročino v državi, kakšne so temperature tudi v domovih za starejše, ne samo v
               bolnicah, tako da se ti nadzori opravljajo z različnih vidikov. Tudi, kar se tiče na
               primer varovanih oddelkov, kjer gre za posebno varstvo, imamo polje dementnih,
               skratka, na tem področju se dela. Ni vse idealno, ampak ni pa tudi tako zelo slabo.
               Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Matjaž Hanžek, imate besedo, da zahtevate dopolnitev odgovora.</p>
            </sp>
            <sp who="SDZ7:HanžekMatjaž">

               <speaker>MATJAŽ HANŽEK (PS ZL):</speaker>

               <p>Predvsem se bom zahvalil za izčrpno poročilo.</p>
               <p>Morda bi dodal to, ker ste že odprli vprašanje, da bi bil res že skrajni čas, da čim
               hitreje institucionaliziramo dolgotrajno oskrbo, da bomo vedeli, kaj je to. Vem, vi
               veste še bolj, da se to govori že leta, če ne že kakšna desetletja, pa so sami
               konflikti med različnimi deli Vlade in fino bi bilo, ker vem, da se vi za to zelo
               zavzemate, da bi to tega res enkrat prišlo. Ne samo zaradi starih ljudi, dolgotrajna
               oskrba je tudi neka možnost reševanja nezaposlenih mladih ljudi, nekaj tisoč ali celo
               nekaj 10 tisoč bi jih lahko zaposlili, ampak izgleda, da je to stvar, ki že leta ne
               zanima nobene od vlad, ker raje razmišljajo o nekih imaginarnih načinih zaposlovanja.
               Samo to. Se zahvaljujem. Na to lahko seveda odgovorite, čeprav to ni vprašanje.</p>
               <p>Še to, to pa čisto osebno, ne vem, ali sem narobe razumel, rekli ste dr. Hanžek.
               Nisem doktor. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Želi ministrica še kaj dodati?</p>
            </sp>
            <sp who="SDZ7:KopačMrakAnja">

               <speaker>DR. ANJA KOPAČ MRAK:</speaker>

               <p>Jaz bi samo poudarila, da ni res, da se vlade ne zavzemajo. Kar nekaj vlad.
               Dolgotrajna oskrba je tak velik zalogaj, predvsem pa gre za finančno zgodbo, kjer bo
               treba zagotoviti dodatna sredstva, temu se ne bomo mogli izogniti, je pa seveda
               vprašanje, na kakšen način to zagotovimo, da ne obremenimo stroškov dela. Danes je že
               bila razprava o obremenitvi stroškov dela. Treba je gledati, da to zagotovimo na
               nekako vzdržen način. Mi smo v koalicijski pogodbi zapisali, in jaz verjamem, da je
               to najboljša oziroma izvedljiva možnost, da se dopolnilno zdravstveno zavarovanje
               spremeni na način, da bomo vključili tudi prispevek za dolgotrajno oskrbo, da je to
               na nek način edini najhitreje izvedljiv način, v to verjamem. Zdaj pač usklajujemo
               stvari. Ni enostavno, ampak verjamem, da bo do konca leta predlog tudi povezan s
               predlogom reforme financiranja zdravstvenega varstva z ministrstvom. Tu sodelujemo z
               roko v roki, kar je ključ, ker je treba povezati zdravstvene in socialne
               storitve.</p>
               <p>Vsekakor pa je tudi to, ko pogledamo, koliko imamo zaposlenih na polju delovnih mest
               povezanih s staranjem prebivalstva, imamo tudi absolutno rezervo, ki jo je treba
               izkoristiti, in jaz bi si najbolj želela, če lahko to povežemo tudi z ustvarjanjem
               delovnih mest v socialnem podjetništvu in drugih oblikah, kjer bi zagotovili možnost
               tudi za zaposlovanje ranljivih skupin in bi zmanjšali problem na pasivo, torej na
               socialne transferje, ampak bi ljudem dali to, kar si želijo, to je pa predvsem
               dostojno delo in pač možnost, da preživijo svoje družine. In tukaj je ena možnost,
               kjer bi lahko zagotovili 10 in več tisoč delovnih mest z neko pametno politiko, ki pa
               jo je treba zapreti.</p>
               <p>Jaz res verjamem, da bi leta 2017 s to stvarjo šli v polje implementacije in
               zagotovili tudi to dolgotrajno oskrbo. Brez sodelovanja celotnih, torej medsektorske
               povezave, pa dejansko to ni možno, ker se je izkazalo že v času mandata Boruta
               Pahorja, ko se je na tem področju začelo delati zelo intenzivno, vendar se je
               izkazalo, da brez popolne podpore Vlade v celoti sam sektor enostavno ne more tega
               izpeljati. Jaz verjamem, da ta vlada danes ima to podporo in da bomo to tudi
               zagotovili. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Zdaj pa bo ministru za kmetijstvo, gozdarstvo in prehrano mag. Dejanu Židanu
               vprašanje zastavila Violeta Tomić.</p>
            </sp>
            <sp who="SDZ7:TomićVioleta">

               <speaker>VIOLETA TOMIĆ (PS ZL):</speaker>

               <p>Jaz pozdravljam vse prisotne ob tem presrečnem trenutku zadnjega poslanskega
               vprašanja ob pol polnoči! Tukaj nas je z ministri vred natanko 13, plus najbolj
               pridna strokovna sodelavka Združene levice Lara.</p>
               <p>Postavljam vprašanje ministru Židanu. Vsako leto znova nas mediji obveščajo o pomorih
               čebel. Tudi letošnje leto ni izjema. Vzrok pomora je vedno znova neustrezna raba
               škropil. Čebelarji inšpektorje obveščajo o pomorih, a le ti odreagirajo praviloma, ko
               je že prepozno in je že težje ugotoviti vzroke. Po znanih podatkih lahko vzrok za
               velik del letošnjih pomorov pripišemo fitofarmacevtskemu sredstvu, po domače strupu,
               pesticidu Actara, ki ga uporabljajo vinogradniki. Vlada Republike Slovenije je
               sprejela Nacionalni akcijski program – NAP za doseganje trajnostne rabe
               fitofarmacevtskih sredstev za obdobje 2012–2022, v katerem je v zaključnem 8 poglavju
               z naslovom Zbiranjem podatkov in način poročanja Ministrstvu za kmetijstvo,
               gozdarstvo in prehrano naloženo: <q>"Ministrstvo ustanovi strokovno skupino, ki zbere
               zahtevane podatke ali poročila po posameznih ukrepih. Na podlagi podatkov, poročil in
               analiz se pripravi letno poročilo o napredku pri doseganju ciljev NAP s priporočili
               za dejavnosti v prihodnje. Strokovna skupina lahko predlaga tudi spremembo NAP z
               dodatnimi ukrepi za doseganje ciljev NAP."</q></p>
               <p>Zato vas sprašujem:</p>
               <p>Kdaj je strokovna skupina začela z delom in kolikokrat se je sestala?</p>
               <p>Ali so se pripravila letna poročila o napredku pri doseganju ciljev in kje so
               dostopna javnosti, saj gre za podatke o javnem interesu?</p>
               <p>Do zdaj bi morala biti pripravljena 3 letna poročila.</p>
               <p>Ali je oziroma ali namerava strokovna skupina oziroma ministrstvo predlagati
               spremembo NAP z dodatnimi ukrepi predvsem na področju zaščite čebel pred vsakoletnimi
               pomori zaradi fitofarmacevtskih sredstev?</p>
               <p>Ali je oziroma ali namerava strokovna skupina oziroma ministrstvo predlagati
               spremembo NAP z dodatnimi ukrepi na področju zaščite podtalnice, posledično pitne
               vode, in zdravja ljudi pred fitofarmacevtskimi sredstvi, ki so opredeljena kot
               potencialno rakotvorne snovi?</p>
               <p>Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Odgovarja minister za kmetijstvo, gozdarstvo in prehrano mag. Dejan Židan.</p>
            </sp>
            <sp who="SDZ7:ŽidanDejan">

               <speaker>MAG. DEJAN ŽIDAN:</speaker>

               <p>Hvala, gospod predsednik.</p>
               <p>Spoštovana poslanka, spoštovani poslanke in poslanci! V veliko veselje mi je, da sem
               še vedno z vami in da ste tudi vi tukaj z mano.</p>
               <p>Ker smo se začeli pogovarjati o čebelah, verjamem, da vas zanima, da ravno tukaj, če
               kje, vidim velik napredek. Dovolite, da vam omenim leto 2011. Takrat smo imeli 28
               čebelarjev s prijavo, število prizadetih panjev pa je bilo 2 tisoč 130. Zadnje leto,
               torej leto 2014, je bilo čebelarjev s prijavo 9, število prizadetih panjev pa 247.
               Tudi letos je bilo nekaj poročil, ampak kakor ste opazili, ni šlo za velike pomore,
               ampak za posamezne.</p>
               <p>Preden začnem natančno odgovarjati na vaša štiri vprašanja, bi pa rad le nekaj
               povedal. Za razliko od splošnega prepričanja, da gre za škodljive stvari, ki jih
               počnejo kmetje do čebel in do narave, v veliki večini primerov ni tako. Sankcije, ki
               jih lahko dobi kmet, če uporablja nedovoljena škropiva, preveč škropiv ali ob
               nedovoljenem času, so namreč tako velike, finančno so zelo velike, pomenijo tudi
               odvzem neposrednih plačil in drugih plačil kmetijske politike za leta nazaj, da se
               enostavno ne srečujemo več z tovrstnimi kršitvami, zlasti ne na veliko. Težavo
               predstavljate hobi kmetice in kmetje, ki škropite na svojih vrtovih, na svojih treh
               ali štirih jablanah, in to je bistveno težje kontrolirati. Na tem področju bo tako
               treba narediti korak naprej.</p>
               <p>Kar se pa tiče vaših vprašanj. Komisija je bila ustanovljena leta 2012. Sestavlja jo
               29 strokovnjakov. Moram reči, da se je sestala nekajkrat. To je bilo prvo
               vprašanje.</p>
               <p>Drugo vprašanje: Kako je s poročilom? S tem poročilom je nastala težava, to ste
               pravilno ugotovili, in ta težava je bila, da je začela statistika zbirati podatke o
               uporabnikih. In to je bila skupna naloga Statističnega urada Republike Slovenije in
               Uprave za varno hrano leta 2014. In takrat se je izvedla obširna raziskava porabe, ki
               je zajela 10 tisoč uporabnikov. Rezultati obdelave še vedno niso na razpolago, čakamo
               jih in jih bomo vključili v to poročilo, ki je tu pred menoj. To je poročilo za leto
               2013 in 2014, to je poročilo, ki je pripravljeno kot osnutek, čakamo pa te podatke,
               da jih lahko vključimo. Ko bodo podatki vključeni, bo sprva ta strokovna skupina
               pregledala poročilo, pogledala kaj v tem trenutku pripraviti, in potem bodo kot vsi
               ostali dokumenti Ministrstva za kmetijstvo, gozdarstvo in prehrano tudi ti podatki na
               razpolago javnosti.</p>
               <p>Pa še nekaj je treba povedati. Sam nacionalni program je bil osnova za sprejetje
               okoljskega dela Programa razvoja podeželja. Poznano vam je, da Slovenija kot
               marsikatera druga država izvaja ta program šele od leta 2015. To izvajamo prve
               države, ki nam je bil program odobren. Nekatere države pa ga niti letos še ne morejo
               izvajati in ga bodo lahko izvajale šele leta 2016. Takrat se bo dalo tudi oceniti,
               kateri ukrepi so zadostni in kateri ukrepi so nezadostni.</p>
               <p>Ker imam še nekaj časa na razpolago, dovolite naslednje. Seveda je treba program in
               cilje spreminjati šele takrat, ko se vidijo rezultati. Kar se tiče podatkov o
               atrazinu in nekaterih drugih substancah, je treba povedati, da so največje breme še
               vedno nekatere substance, ki so prepovedane že več kot deset let. Na žalost so to
               substance, ki se počasi razgrajujejo v okolju. Po drugi strani pa je stanje pitne
               vode po oceni stroke zelo dobro, tudi če se upošteva potencialni vplivi rabe
               fitofarmacevtskih sredstev. Tudi v teh primerih, kadar se ugotovi, da odstopajo, gre
               zlasti za mikrobiološko ustreznost in vsebnost nitratov, ne pa fitofarmacevtskih
               sredstev. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Violeta Tomić, imate besedo, da zahtevate dopolnitev odgovora.</p>
            </sp>
            <sp who="SDZ7:TomićVioleta">

               <speaker>VIOLETA TOMIĆ (PS ZL):</speaker>

               <p>Spoštovani minister, se strinjam z vami, da je program in cilje treba spreminjati, ko
               se vidijo rezultati. Ravno zaradi tega bi od ustanovitve komisije 2012 leta zdaj
               morali imeti že tri poročila, na podlagi katerih bi lahko program in cilje
               spreminjali.</p>
               <p>Jaz se vam opravičujem za neprijetnost ob tej hudi uri, ampak naloga opozicije je, da
               budno spremljamo vaše delovanje, čeprav smo včasih zaradi našega vestnega dela
               nemalokrat deležni kritik s strani koalicije. Tudi zame, ki sem tukaj od osme ure
               zjutraj, je pozna ura, vendar vam polagam na srce staro Einsteinovo misel, da bo po
               smrti čebel človeštvo živelo samo še kakšnih pet let, zato so te stvari zelo resne.
               Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Minister za kmetijstvo, gozdarstvo in prehrano mag. Dejan Židan, imate besedo.</p>
            </sp>
            <sp who="SDZ7:ŽidanDejan">

               <speaker>MAG. DEJAN ŽIDAN:</speaker>

               <p>Moram ugotoviti, da je ravno obratno. V nobenem primeru mi ni neprijetno biti tukaj z
               vami. Zelo se veselim. Tudi kadar imamo seje Odbora za kmetijstvo, sem vedno znova
               žalosten, če končamo prehitro. Tudi zadnja seja, ko sem bil pripravljen z vami biti v
               sobi do dvanajste ure zvečer, se je končala že ob devetih. Verjamem, da bomo to
               napako v bodoče tudi popravili.</p>
               <p>Kar se tiče čebel, pa mogoče samo tole. Velja vse, kar ste, spoštovana poslanka,
               povedali. Mogoče samo še tole, da čebele veljajo za najpomembnejšega opraševalca.
               Opraševalci pa naredijo koristi samo kmetijstvu na letni ravni po oceni mednarodnih
               študij za več kot 150 milijard evrov na leto. V Evropi je ta ocena 22 milijard evrov,
               v Sloveniji pa 140 milijonov. To je eden od treh razlogov, da poteka svetovni dan
               čebel. To aktivnost vodi Čebelarska zveza Slovenije. 2. aprila jo je prevzela nase
               tudi Vlada Slovenije. Moram reči, da nas je podprl tako pristojni odbor Evropskega
               parlamenta, imamo soglasje vseh držav članic Evropske unije – razumljivo je, da naš
               minister tako in tako –, veliko podporo smo dobili tudi, ko sem se srečal s
               predstavniki FAO iz različnih držav, vključno z generalnim sekretarjem, ki bo obiskal
               Slovenijo. Ko govorimo o čebelah, mislim, da je ravno ta naša skupna akcija svetovni
               dan čebel možnost, da Slovenija postane bolj prepoznavna in pa da tudi kakšno korist
               naredimo za turizem in gospodarstvo. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>S tem smo zaključili 1. točko dnevnega reda, to so vprašanja poslank in
               poslancev.</p>
               <p>Predsedniku Vlade, ministricam, ministrom in generalnemu sekretarju Vlade se
               zahvaljujem za podane odgovore, poslancem pa za podana vprašanja.</p>
               <p>S tem prekinjam to točko dnevnega red, ki jo bomo nadaljevali jutri, v sredo, 15.
               junija 2015, ko bo Državni zbor v okviru glasovanj odločal o predlaganih sklepih.</p>
               <p>Prekinjam 10. sejo Državnega zbora, ki jo bomo nadaljevali jutri ob 10. uri. <stage type="time">(SEJA JE BILA PREKINJENA 14. JULIJA 2015 OB 23.40.)</stage>
               </p>
            </sp>
         </div>
      </body>
   </text>
</TEI>