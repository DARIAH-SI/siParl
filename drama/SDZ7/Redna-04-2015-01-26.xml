<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ7-Redna-04-2015-01-26">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|F9D059F022B54FB8C1257DDD0043BC98</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=F9D059F022B54FB8C1257DDD0043BC98</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-04-2015-01-26.DZ" n="04">
               <name>Redna</name>
               <date when="2015-01-26"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-04-2015-01-26.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">4. seja</stage>
            <stage type="chairman">Sejo sta vodila predsednik Državnega zbora dr. Milan Brglez in podpredsednica
            Andreja Katič.</stage>
            <stage type="time">Seja se je začela ob 12. uri. </stage>


            <sp xml:id="SDZ7-Redna-04-2015-01-26.sp1">

               <speaker>PREDSEDNIK DR. MILAN BRGLEZ:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam 4. sejo Državnega zbora, ki je bila sklicana na podlagi prvega odstavka 57.
               člena Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in poslanci:
               gospa Andreja Katič od 17. ure dalje, gospa Jelka Godec, gospa Vesna Vervega, gospa
               Ksenija Korenjak Kramar, gospa Suzana Lep Šimenko, mag. Lilijana Kozlovič, gospa
               Andreja Potočnik, gospod Primož Hainz, mag. Andrej Šircelj, dr. László Göncz, mag.
               Matej Tonin, Luka Mesec, dr. Matej T. Vatovec, Matjaž Hanžek, gospod Igor Zorčič od
               15. ure dalje in gospod Srečko Blažič.</p>
               <p>Na sejo sem vabil predsednika Vlade, ministrice in minister ter generalnega
               sekretarja Vlade k 1. točki dnevnega reda, guvernerja Banke Slovenije k 15. točki
               dnevnega reda, varuhinjo človekovih pravic, gospo Vlasto Nusdorfer ter kandidata za
               namestnika varuhinje človekovih pravic k 19. točki dnevnega reda in predstavnike
               Vlade k vsem točkam dnevnega reda. Vse prisotne lepo pozdravljam!</p>
               <p>Prehajamo na <title>določitev dnevnega reda</title> 4. seje Državnega zbora. Predlog
               dnevnega reda ste prejeli v petek, 16. januarja 2015, s sklicem seje. O predlogu
               dnevnega reda bomo odločali v skladu s prvim odstavkom 64. člena Poslovnika Državnega
               zbora. Predlogov za umik posamezne točke z dnevnega reda oziroma predlogov za širitev
               dnevnega reda seje nisem prejel.</p>
               <p>Zboru predlagam, da za današnjo sejo določi dnevni red, kot ste ga prejeli s sklicem.
               Prehajamo na odločanje. Poslanke in poslance prosim, da preverite delovanje
               glasovalnih naprav.</p>
               <p>Glasujemo. Navzočih je 72 poslank in poslancev, za je glasovalo 70, proti nihče.</p>
               <p>(Za je glasovalo 70.) (Proti nihče.)</p>
               <p>Ugotavljam, da je dnevni red 4. seje zbora določen.</p>
               <p>Prehajamo na <title>18. TOČKO DNEVNEGA REDA, TO JE NA ZAHTEVO SKUPINE POSLANK IN
                  POSLANCEV, DA DRŽAVNI ZBOR ODLOČA O ODLOČITVAH KOLEGIJA PREDSEDNIKA DRŽAVNEGA
                  ZBORA. </title>
               </p>
               <p>Kolegij predsednika Državnega zbora je na 14. seji 18. decembra 2014, sklenil, da se
               Predlog zakona o spremembah in dopolnitvah Zakona o sodniški službi, Predlog zakona o
               spremembah in dopolnitvah Zakona o sodiščih, Predlog zakona o spremembah in
               dopolnitvah Zakona o sodnem registru, Predlog zakona o spremembah in dopolnitvah
               Zakona o državnem tožilstvu in Predlog zakona o spremembah in dopolnitvah Zakona o
               brezplačni pravni pomoči obravnavajo po skrajšanem postopku. Na podlagi desetega
               odstavka 21. člena Poslovnika Državnega zbora je skupina 21 poslank in poslancev, s
               prvopodpisanim gospodom Jožetom Tankom, 23. decembra 2014 zahtevala, da Državni zbor
               odloči o navedenih odločitvah Kolegija. Predstavnik vlagatelja zahteve bo predstavil
               stališče za vseh pet odločitev skupaj, glasovali pa bomo o vsaki odločitvi
               posebej.</p>
               <p>Besedo za predstavitev stališča dajem predstavniku vlagatelja zahteve gospodu Jožetu
               Tanku.</p>
            </sp>
            <sp xml:id="SDZ7-Redna-04-2015-01-26.sp2">

               <speaker>JOŽE TANKO (PS SDS):</speaker>

               <p>Hvala lepa za besedo. Spoštovani predstavniki Vlade, gospod predsednik, kolegi
               poslanci!</p>
               <p>Zdaj mogoče stavek za uvod. To je, mislim, da edina seja Državnega zbora, na kateri
               je opozicijska stranka, če odštejem ratifikacije, vložila več zakonov kot Vlada, in
               tudi več ostalih zadev kot Vlada. Kaj takega se v Državnem zboru še ni zgodilo. Vlada
               se je očitno reševanja teh zagat lotila na način, ki je neobičajen, se pravi, s
               predlaganjem zakonov po posebnih postopkih, to je po skrajšanem postopku ali pa po
               nujnem postopku. In problem je, da se pri teh predlaganih zakonih Vlade kršijo
               določila tako Poslovnika Državnega zbora, Poslovnika Vlade in še kakšne druge stvari,
               ki so povezane s tem.</p>
               <p>Najprej bi rad utemeljil, da je Vlada pri tem, ko je teh pet zakonov predlagala po
               skrajšanem postopku, kršila 142. člen Poslovnika, ki natančno ureja, kateri zakoni in
               kdaj se lahko predlagajo po skrajšanem postopku. Take spremembe je moč predlagati
               takrat, kadar gre za manj zahtevne spremembe in dopolnitve zakona. Ampak v tem
               primeru za tak pristop ne gre, kajti minister je ob vložitvi in sprejetju teh zakonov
               na Vladi povedal, da gre za prvi korak reforme pravosodja. Se pravi, reformne zadeve
               se ne obravnavajo po skrajšanem postopku, in je minister že sam diskvalificiral s to
               svojo izjavo postopek. Tudi ne gre v tem primeru za prenehanje veljavnosti
               posameznega zakona ali njegovih posameznih določb. Pri nobenem izmed predlaganih
               zakonov ta kriterij ni izpolnjen, ker gre za novele. Tudi ne gre za manj zahtevne
               uskladitve z drugimi zakoni ali s pravom Evropske unije. Ta pogoj tudi ni izpolnjen,
               kajti priporočila GRECO niso pravni red Evropske unije. In tudi v primeru teh petih
               zakonov ne gre za spremembe in dopolnitve v zvezi s postopkom pred Ustavnim sodiščem
               oziroma odločbo Ustavnega sodišča. Skratka, pri vseh teh petih predlogih gre za to,
               da pogoji iz Poslovnika Državnega zbora niso izpolnjeni. Vladna koalicija je bila o
               tem seznanjena, vendar je kljub temu postopek za vse te predloge zakonov, ki so bili
               vloženi v zakonodajni postopek, na Kolegiju potrdila. Da Vlada predlaga te zakone po
               skrajšanem postopku, je problem, kajti v Vladi je verjetno nekaj oseb, ki so prava
               vešče osebe in so tudi osebe, ki jim poslovniška določila Državnega zbora niso tuja,
               ker so že delali po njih. To, da Vlada prihaja s temi zakoni po skrajšanem postopku v
               zakonodajni postopek, zbuja veliko začudenje. Glede teh postopkov se je odzval tudi
               Sodni svet, ki je predlagal in v svojem sporočilu v svoji izjavi zapisal, da je treba
               spremembe in dopolnitve sodniške zakonodaje sprejemati celovito, po rednem postopku
               in ne po skrajšanem postopku. To je citat iz izjave Sodnega sveta. Takega
               nespoštovanja pravil pravne države ne bi pričakoval od Vlade, ki ima v svojem
               programu zapisano prav nasprotno, to se pravi spoštovanje pravil in institucij pravne
               države.</p>
               <p>Drugi razlog, zakaj nasprotujemo skrajšanem postopku, je zapisan v četrtem odstavku
               9. člena Poslovnika Vlade. V tem členu je zapisano, da mora Vlada k oblikovanju
               predpisov povabiti strokovno in drugo javnost, da poda svoja mnenja in pripombe, ta
               rok povabila pa ne sme biti krajši od 30 dni. 30 do 60 dni je zapisano v Poslovniku
               Vlade. Vlada je ta rok bistveno skrajšala. Dala je na voljo od 3 do 9 dni strokovni
               in drugi javnosti za odzive, med drugim tudi Sodnemu svetu, tudi Državnotožilskemu
               svetu in vsem drugim, kar pomeni, da je bila na voljo samo desetina minimalnega
               standarda iz Poslovnika Vlade do največ ene tretjine. In jaz mislim, da je to
               problem. Tudi iz drugih dopisov stanovskih skupin je razvidno, da ni bilo dovolj časa
               za dajanje pripomb. To, da strokovna in druga javnost nima možnosti za oblikovanje
               pripomb do predlogov zakonov, ki jih oblikuje Vlada, pa že prihaja na to polje
               transparentnosti oziroma tega, da Vlada na nek način ne želi, da bi se strokovna
               javnost do rešitev, ki jih predlaga Vlada, opredeljevala. Jaz mislim, da si ne Vlada
               ne predsednik Vlade in ne tudi resorni minister, ki je bil nedavno še predsednik
               senata Komisije za preprečevanje korupcije, ki je dala izjemno veliko poudarka
               transparentnosti, si takega postopka ne bi mogel privoščiti. Tudi predsednik Vlade
               tega ne bi mogel in ne bi smel dopustiti.</p>
               <p>Rad bi spomnil na dopise, ki jih je leta 2012 – ko je bila neka druga vlada, ki je
               tudi predlagala postopke po skrajšanem ali nujnem postopku – oblikovala Komisija za
               preprečevanje korupcije. Leta 2012 je Komisija za preprečevanje korupcije izdala dve
               mnenji, ki sta se ekskluzivno dotikali postopkov vlade Janeza Janše, ki je predlagala
               prostorsko zakonodajo po skrajšanem in po nujnem postopku. To mnenje je zelo zanimivo
               že v samem naslovu, kajti govori o tem, da pri teh spremembah zakonov je treba to
               gledati v luči pomanjkanja načela gospodarnosti, javnost, transparentnosti, pravne
               varnosti in neobvladovanja korupcijskih tveganj. Na to se nanaša eno mnenje Komisije
               za preprečevanje korupcije. Mnenje je dolgo osem strani, podpisal ga je tedanji
               predsednik senata za preprečevanje korupcije gospod Klemenčič. In zdaj samo
               sprašujem, ko se je spreminjala prostorska zakonodaja in je šlo za res majhne
               spremembe v tistem delu, je Komisija za preprečevanje korupcije pod vodstvom gospoda
               Klemenčičazaznala visoka tveganja korupcij.</p>
               <p>Meni se zdi čudno, da bi bilo samo področje prostorske zakonodaje tisto, ki je
               izpostavljeno visokim tveganjem korupcije. Očitno je, da je bilo to mnenje napisano z
               nekim prav posebnim namenom. To mnenje je bilo izdano 21. junija 2012. Samo tri
               mesece po tem je bilo izdano drugo mnenje Komisije za preprečevanje korupcije, prav
               tako sprejeto soglasno, nekoliko krajše, na šestih straneh, kjer se je Komisija za
               preprečevanje korupcije obregnila predvsem ob to, da postopki sprememb zakonodaje s
               področja upravljanja premoženja države in samoupravnih lokalnih skupnosti ne potekajo
               transparentno, niso v skladu z načeli preglednosti, ne obvladujejo se korupcijska
               tveganja in podobno. To poročilo je bilo tudi soglasno sprejeto, podpisal pa ga je
               namestnik gospoda Klemenčiča gospod Praprotnik.</p>
               <p>Zanimivo je vprašanje, kaj se je v tem času spremenilo bistvenega na tem področju, da
               sedaj ni nobenih zaznamb korupcijskih tveganj pri spremembi zakonodaje po skrajšanem
               postopku. Jaz menim, da tudi takrat, ko se spreminja zakonodaja na kakšnem drugem
               področju, najbrž obstajajo razlogi za to, da bi se spoštovala ta načela. V enem izmed
               teh mnenj Komisije za preprečevanje korupcije je celo zapisano, da obžalujejo,
               Komisija za preprečevanje korupcije, da niso bili povabljeni k oblikovanju rešitev
               teh zakonov. Torej v tem času je praktično edina sprememba samo to, da nekdanji
               predsednik senata Komisije za preprečevanje korupcije gospod Goran Klemenčič ni več
               predsednik senata, se pravi nekdo, ki ocenjuje delo v Vladi, ampak minister. Nekdo,
               ki predlaga rešitve zakonov na način, ki ga je ekskluzivno kritiziral in mu oporekel.
               Če so bila mnenja leta 2012, ki jih je pisala Komisija za preprečevanje korupcije,
               namenjena samo diskreditaciji vlade Janeza Janše, to lahko razumemo samo na tak
               način, ne moremo razumeti drugače. In se pravzaprav postavlja samo vprašanje tudi o
               tem, ali je tedanji predsednik Komisije za preprečevanje korupcije deloval politično
               ali strokovno, ali je v dveh letih pozabil na tisto, kar je učil druge, ali je tedaj
               zlorabljal položaj, ali pa enostavno stvari ne razume in so njegova ravnanja sedaj,
               ko je vrhunski politik, ko je minister, drugačna od tedaj, ko je bil vrhunski državni
               uradnik, predstojnik organa, ki je ocenjeval in videl napake pri vseh osebah, ki jih
               je vzela v roke, in pisal razna mnenja, lepil etikete in jih sem pa tja tudi
               penaliziral z globami.</p>
               <p>Rad bi samo dodal še to, da Komisija za preprečevanje korupcije ni bila edina izmed
               državnih institucij, ki je oporekala tedanji Janševi vladi, da se je lotevala
               obravnave določenih področjih zakonov na tak način. Med temi je tudi informacijska
               pooblaščenka, ki se je spotaknila v to, na kakšen način vlada Janeza Janše spreminja
               Zakon o državni upravi. Pa morda bi našli tudi kakšno izjavo varuhinje človekovih
               pravic iz tistega obdobja in tako naprej. Očitno je šlo tedaj za frontalni napad na
               tedanjo vlado z uporabo vseh možnih institucij, ki jih pravna država oblikuje, in te
               iste institucije so sedaj, ko se stvari odvijajo enako ali pa zelo podobno, popolnoma
               tiho. Tudi v času, ko je bila predsednica vlade gospa Alenka Bratušek, se niti ena od
               teh institucij ni odzivala na številne skrajšane postopke, nujne postopke, ki jih je
               tedanja vlada predlagala.</p>
               <p>Ena od novosti, ki jih prinaša ta zakonodaja, so priporočila GRECO. Zakaj se ta
               priporočila potrebujejo, da se postavijo na zakonsko raven, je vprašanje. Priporočila
               so priporočila. Če se v tej državi, kot sem že prej povedal, ne upoštevajo oziroma
               celo tisti, ki so napisali priporočila oziroma mnenja ne upoštevajo lastnih
               priporočil, pa mine vmes samo nekaj časa. Zdaj mi iz nekih priporočil GRECO iz neke
               institucije delamo veliko zgodbo, istočasno pa ne upoštevamo priporočil Evropske
               komisije in Evropskega sveta, ki so za to državo vitalnega pomena. Istočasno lahko
               opozorimo na številne primere, ko so bila sicer priporočila GRECO najbrž zapisana pri
               delovanju nekaterih institucij, recimo pri delovanju Komisije za preprečevanje
               korupcije, pa se je na ta priporočila relativno hitro pozabilo. Tudi pri članih te
               iste komisije. Naj samo spomnim, da smo imeli v Državnem zboru v prejšnjem mandatu
               preiskovalno komisijo, ki je preiskovala bančno luknjo, da predsednik Komisije za
               preprečevanje korupcije, ki je bil zaslišan pred to preiskovalno komisijo, ni hotel
               dati nobenih izjav, ker naj ne bi smel, ker ni hotel govoriti o osebah, ki so
               povzročile to veliko bančno luknjo in tako naprej. Ampak da je problem še večji, se
               je eden izmed članov senata Komisija za preprečevanje korupcije zaposlil v banki z
               največjo bančno luknjo. Kaj nam pomaga in kaj potrebujemo priporočila GRECO, če jih
               tisti, ki bi jih morali spoštovati in jih živeti, ob prvi priložnosti izkoristijo,
               zlorabijo in naredijo točno nasprotno od tega, kar so priporočila, in delajo čisto
               drugače od tistega, kar so zahtevali od vseh drugih, ki so jih v teh postopkih
               obravnavali. Mislim, da je to paradoks, ki mu ni para znotraj Evrope.</p>
               <p>V enem izmed teh zakonov se predvideva tudi, da je treba opraviti psihotest, da bi
               lahko prevzel neko funkcijo. Glede na to, na kakšen način se upoštevajo normativni
               akti Državnega zbora, na kakšen način se upošteva Poslovnik Vlade, na kakšen način se
               živijo priporočila GRECO, ki jih je uporabila KPK, in stališča KPK, bi bilo dobro, če
               bi predsednik Vlade najprej izpeljal kakšen postopek preko psihotesta, preden se
               kakršnakoli oseba imenuje na neko pomembno funkcijo.</p>
               <p>Spoštovani kolegi, mi predlagamo, da se iz teh in tudi iz številnih vsebinskih
               razlogov, ki jih tu ne bom navajal, ker ste jih dobili vse v gradivih institucij,
               vseh tistih združenj, ki se jih ta sprememba zakonodaje dotika, predlagam, da teh
               skrajšanih postopkov ne podprete. To se pravi, da se izpusti, že zato, ker je
               manjkala razprava tudi v sferi strokovne in tudi civilne javnosti. Še bolj logično pa
               se mi zdi, da bi Vlada te zakone iz postopka umaknila in dopustila, da se reforma
               pravosodja, ki sodi med eno najbolj tveganih področij v tej državi, vidimo tudi
               številne sodbe Vrhovnega in Ustavnega sodišča ter tudi Evropskega sodišča za
               človekove pravice, da se tega projekta reforme pravosodja lotite resno in predlagate
               rešitve, ki bodo stale tudi v praksi. In ne nazadnje, da zagotovite izvajanje zakonov
               preko teh nadzorstvenih nalog, ki pripadajo vladi in državnemu zboru, da se pač
               zakoni upoštevajo, ne da imamo na tisoče, stotine odločitev v sodstvu, katerih
               razveljavitve temeljijo izključno na definiciji kršitve ustave s področja človekovih
               pravic. Hvala lepa.</p>
            </sp>
            <sp xml:id="SDZ7-Redna-04-2015-01-26.sp3">

               <speaker>PREDSEDNIK DR. MILAN BRGLEZ:</speaker>

               <p>V nasprotju s tistim obvestilom, ki sem ga dal na začetku, vas obveščam, da se seje
               udeležuje tudi dr. Matej T. Vatovec.</p>
               <p>Prehajamo na odločanje. Na podlagi desetega odstavka 21. člena Poslovnika Državnega
               zbora o odločitvah Kolegija Državni zbor odloči brez razprave in obrazložitve glasu.
               Zato na glasovanje dajem naslednji predlog sklepa: Predlog zakona o spremembah in
               dopolnitvah Zakona o sodniški službi se obravnava po skrajšanem postopku. Hkrati
               dodajam, da če sklep ne bo sprejet, bo Državni zbor predlog zakona obravnaval po
               rednem postopku, in to velja potem tudi za vse ostale, o katerih bomo glasovali.</p>
               <p>Postopkovno, dr. Trček.</p>
            </sp>
            <sp xml:id="SDZ7-Redna-04-2015-01-26.sp4">

               <speaker>DR. FRANC TRČEK (PS ZL):</speaker>

               <p>Se opravičujem. Nekaj težav imamo. Dragan Matić je govoril in ne vi, prej. Prosim, da
               se to uredi. Hvala.</p>
            </sp>
            <sp xml:id="SDZ7-Redna-04-2015-01-26.sp5">

               <speaker>PREDSEDNIK DR. MILAN BRGLEZ:</speaker>

               <p>Ali je vaš mikrofon vklopljen, dr. Matić?</p>
            </sp>
            <sp xml:id="SDZ7-Redna-04-2015-01-26.sp6">

               <speaker>DR. DRAGAN MATIĆ (PS SMC):</speaker>

               <p>Samo v pojasnilo, ventilacija v tej hiši je take vrste, da mi stalno piha v oči in
               sem si namestil kos gradiva, da ne bi imel stalnega vnetja, in gre zgolj za tehnično
               težavo. Se opravičujem za motnje.</p>
            </sp>
            <sp xml:id="SDZ7-Redna-04-2015-01-26.sp7">

               <speaker>PREDSEDNIK DR. MILAN BRGLEZ:</speaker>

               <p>V redu.</p>
               <p>Torej lahko glasujemo o predlogu sklepa. Ponovno preverite delovanje glasovalnih
               naprav.</p>
               <p>Glasujemo. Navzočih je 71 poslank in poslancev, za je glasovalo 41, proti 29.</p>
               <p>(Za je glasovalo 41.) (Proti 29.)</p>
               <p>Ugotavljam, da je sklep sprejet, zato bo Državni zbor navedeni predlog zakona
               obravnaval po skrajšanem postopku.</p>
               <p>Na glasovanje dajem naslednji predlog sklepa: Predlog zakona o spremembah in
               dopolnitvah Zakona o sodiščih se obravnava po skrajšanem postopku.</p>
               <p>Glasujemo. Navzočih je 73 poslank in poslancev, za je glasovalo 42, proti 30.</p>
               <p>(Za je glasovalo 42.) (Proti 30.)</p>
               <p>Ugotavljam, da je sklep sprejet, zato bo Državni zbor navedeni predlog zakona
               obravnaval po skrajšanem postopku.</p>
               <p>Na glasovanje dajem naslednji predlog sklepa: Predlog zakona o spremembah in
               dopolnitvah Zakona o sodnem registru se obravnava po skrajšanem postopku.</p>
               <p>Glasujemo. Navzočih je 72 poslank in poslancev, za je glasovalo 42, proti 29.</p>
               <p>(Za je glasovalo 42.) (Proti 29.)</p>
               <p>Ugotavljam, da je sklep sprejet, zato bo Državni zbor navedeni predlog zakona
               obravnaval po skrajšanem postopku.</p>
               <p>Na glasovanje dajem naslednji predlog sklepa: Predlog zakona o spremembah in
               dopolnitvah Zakona o državnem tožilstvu se obravnava po skrajšanem postopku.</p>
               <p>Glasujemo. Navzočih je 72 poslank in poslancev, za je glasovalo 41, proti 30.</p>
               <p>(Za je glasovalo 41.) (Proti 30.)</p>
               <p>Ugotavljam, da je sklep sprejet, zato bo Državni zbor navedeni predlog zakona
               obravnaval po skrajšanem postopku.</p>
               <p>In končno, na glasovanje dajem naslednji predlog sklepa: Predlog zakona o spremembah
               in dopolnitvah Zakona o brezplačni pravni pomoči se obravnava po skrajšanem
               postopku.</p>
               <p>Glasujemo. Navzočih je 73 poslank in poslancev, za je glasovalo 42, proti 30.</p>
               <p>(Za je glasovalo 42.) (Proti 30.)</p>
               <p>Ugotavljam, da je sklep sprejet, zato bo Državni zbor navedeni predlog zakona
               obravnaval po skrajšanem postopku.</p>
               <p>S tem zaključujem to točko dnevnega reda.</p>
               <p>Prehajamo na <title>1. TOČKO DNEVNEGA REDA, TO JE NA VPRAŠANJA POSLANK IN POSLANCEV.
               </title>
               </p>
               <p>V zvezi s to točko dnevnega reda sem v poslovniškem roku prejel pisne prijave 45
               poslanskih vprašanj. Vrstni red postavljanja poslanskih vprašanj je določen v skladu
               z 244. členom in drugim odstavkom 245. člena Poslovnika Državnega zbora.</p>
               <p>Na prva tri poslanska vprašanja poslank in poslancev opozicije in na poslansko
               vprašanje poslanca vladajoče koalicije bo odgovoril predsednik Vlade. Vsak poslanka
               oziroma poslanec ima za postavitev vprašanja na voljo 3 minute. Predsednik Vlade,
               ministrice in ministri odgovorijo na vprašanja v največ 5 minutah. Če je vprašanje
               postavljeno več ministrom, imajo vsi skupaj na voljo 5 minut za odgovor.</p>
               <p>Poslanec, ki ne bo zadovoljen z odgovorom, lahko zahteva dopolnitev odgovora, ne more
               pa postaviti dodatnega vprašanja. Poslanke in poslance prosim, da ste na to pozorni.
               Obrazložitev zahteve za dopolnitev odgovora poslanec predstavi v dveh minutah,
               dopolnitev odgovora pa sme trajati največ tri minute. Poslanec, ki je postavil
               vprašanje, lahko zahteva, da se na naslednji seji opravi razprava o odgovoru
               predsednika Vlade, ministrice ali ministra. O tem odloči Državni zbor brez
               razprave.</p>
               <p>V primeru, da poslanec na postavljeno vprašanje danes ne bo dobil odgovora, mu morajo
               predsednik Vlade, ministrica ali minister v 30 dneh predložiti pisni odgovor.
               Poslanec, ki je postavil vprašanje, na katerega ni bilo odgovorjeno, lahko izjavi, da
               vztraja pri ustnem odgovoru. V tem primeru bom vprašanje uvrstil na naslednjo redno
               sejo Državnega zbora.</p>
               <p>V zvezi s to točko so se danes opravičili: gospod Karl Viktor Erjavec, minister za
               zunanje zadeve; mag. Dejan Židan, minister za kmetijstvo, gozdarstvo in prehrano;
               gospod Zdravko Počivalšek, minister za gospodarski razvoj in tehnologijo med 13. in
               15. uro ter dr. Dušan Mramor, minister za finance.</p>
               <p>Na e-klopi je objavljen pregled poslanskih vprašanj, na katera v poslovniškem roku ni
               bilo odgovorjeno. Prehajamo na predstavitev poslanskih vprašanj. Na prva štiri
               vprašanja bo odgovarjal predsednik Vlade dr. Miro Cerar.</p>
               <p>Prvo poslansko vprašanje mu zastavlja gospa Ljudmila Novak, Nova Slovenija.</p>
            </sp>
            <sp xml:id="SDZ7-Redna-04-2015-01-26.sp8">

               <speaker>LJUDMILA NOVAK (PS NSi):</speaker>

               <p>Spoštovani gospod predsednik Vlade, spoštovani predsednik, spoštovani ministrski
               zbor, kolegice in kolegi, lepo pozdravljeni!</p>
               <p>Privatizacija je tema, ki v zadnjih letih buri duhove, v zadnjih tednih pa se
               razdvojenost politike in državljanov še stopnjuje. Tako imamo kar dve peticiji: eno
               proti in eno za privatizacijo. Več kot jasno je, da je bila večina podjetij v državni
               lasti slabo upravljana in se pogosto njihova vrednost celo zmanjšuje, namesto rasti
               in povečevanja donosa in same vrednosti podjetij. Zaradi pomanjkanja svežega kapitala
               v večini primerov tudi razvojno zaostajajo. Prav tako vsi poznamo težave bank v
               državni lasti, saj smo jih morali dokapitalizirati z večmilijardnimi sredstvi
               davkoplačevalcev, njihova posojila pa za naše gospodarstvo in državljane niso zato
               nič bolj ugodna.</p>
               <p>Krščanski demokrati se sprašujemo, kako je sploh mogoče, da ob vseh teh znanih
               dejstvih nekateri še vedno nasprotujejo privatizaciji oziroma prodaji državnega
               premoženja odgovornim lastnikom. Ob tem ni malo ugibanj in namigovanj, da
               privatizaciji nasprotujejo prav tisti lobiji in z njimi povezane stranke, ki prav iz
               teh virov črpajo denar za svoj obstoj in z raznimi svetovalnimi pogodbami ohranjajo
               svoj položaj in vire prihodkov. In prav to je eden od ključnih argumentov, zakaj v
               Novi Sloveniji odločno zagovarjamo umik politike iz gospodarstva.</p>
               <p>Spoštovani predsednik Vlade, sprašujem vas:</p>
               <p>Kako potekajo procesi privatizacije 15 podjetij iz seznama?</p>
               <p>Ali ste naklonjeni predlogom Socialnih demokratov, da se ta seznam ponovno spremeni
               in prevetri?</p>
            </sp>
            <sp xml:id="SDZ7-Redna-04-2015-01-26.sp9">

               <speaker>PREDSEDNIK DR. MILAN BRGLEZ:</speaker>

               <p>Odgovarja predsednik Vlade dr. Miro Cerar.</p>
            </sp>
            <sp xml:id="SDZ7-Redna-04-2015-01-26.sp10">

               <speaker>DR. MIROSLAV CERAR:</speaker>

               <p>Hvala za besedo, spoštovani gospod predsednik. Spoštovane poslanke in poslanci, lepo
               pozdravljeni!</p>
               <p>Gospa poslanka Ljudmila Novak, hvala za vprašanje. Moj odgovor je naslednji. Dvakrat
               je že v Državnem zboru potekala zelo temeljita razprava o privatizaciji. V tej
               razpravi se je obakrat izkazalo, da močno prevladujejo pravni, politični in strokovni
               razlogi, ki opravičujejo to, za kar se zavzema tudi Vlada in seveda jaz kot
               predsednik Vlade, da se postopek privatizacije petnajstih podjetij, ki se je začel že
               s sklepom Državnega zbora v prejšnji sestavi na pobudo Vlade v prejšnji sestavi,
               nadaljuje. Gre enostavno za verodostojnost naše države. K temu procesu privatizacije
               teh petnajstih podjetij smo se zavezali pravno in politično kot država. Nekateri
               postopki so v teku, kot bom povedal, drugi se bodo začeli, in Slovenija je dolžna, da
               ta proces na podlagi lastne odločitve verodostojno izpolni, ob tem pa poudarjam, da
               torej strokovni pravni in politični razlogi govorijo v prid temu, da ta proces
               nadaljujemo, tako kot zagovarja tudi ta vlada. Seveda pa so upravičeni tudi številni
               pomisleki, ki se pojavljajo v zvezi s procesom privatizacije. V zvezi s tem bi želel
               spregovoriti na ta način, da s tem ko nadaljujemo proces privatizacij teh petnajstih
               podjetij, nikakor ne smemo dopustiti, da bi ta proces potekal brezglavo, brez nekih
               zelo jasnih kriterijev. Tako denimo je treba v tem procesu strogo upoštevati vsaj tri
               zelo pomembne kriterije, poleg seveda še nekaterih drugih.</p>
               <p>Eden je zagotovo ta, da mora proces prodaje vsakega od podjetij v državni lasti
               potekati povsem transparentno. Povsem je treba preprečiti kakršnokoli koruptivno
               dejanje v takem procesu. Drugič. Proces prodaje mora doseči ceno, ki je primerljiva,
               ki je prava za podjetje oziroma državno premoženje, ki se prodaja, torej cena mora
               biti primerna, ustrezna po vseh pomembnih kriterijih, ki obstanejo. In tretjič, če
               navedem samo te tri glavne kriterije, seveda so še drugi, je treba zagotoviti, da je
               kupec strateškega pomena, da je kupec takšen, ki prihaja z nekim razvojnim modelom,
               ki želi razvijati podjetje, ki ga kupuje, kar seveda posledično tudi prinaša normalno
               zaposlitev in povečanje zaposlitve, če gre podjetju, tako kot si želimo, dobro.
               Skratka, vsi ti in še drugi kriteriji bodo morali biti pri tem spoštovani, če želimo
               ta proces peljati naprej. Kar pa je ključno, vlada bo v kratkem predstavila tudi temu
               spoštovanemu državnemu zboru delovni predlog strategije upravljanja z državnim
               premoženjem. To je pa tisto, kar doslej nobena vlada še ni uspela narediti. Gre za
               to, da tudi sedaj, ko govorimo o privatizaciji, ne govorimo o neki razprodaji, ampak
               govorimo o tem, kako moramo odgovorno razpolagati in opravljati z državnim
               premoženjem. Zato sedaj intenzivno pripravljamo to strategijo. Ta strategija je že v
               obravnavi znotraj strokovnih forumov v koaliciji. Predložena bo kmalu ministrom in
               Vladi v obravnavo, nato pa se bo z njo seznanila tudi politična opozicija, skratka
               ves Državni zbor in ne nazadnje tudi javnost, kajti mnenja smo v Vladi, da mora o tem
               biti sprožena široka, tehtna javna razprava. Šele potem bo lahko Državni zbor skupaj
               z Vlado sprejel tisto odločitev, ki je tako pomembna, torej to strategijo, kako bomo
               od sedaj naprej ravnali z državnim premoženjem, kako bomo to premoženje pravilno
               sistemizirali, te državne naložbe torej državna podjetja sektorsko in drugače, in
               kako bomo v primeru, če se odločimo za prodajo tega premoženja, to prodajo izpeljali,
               po katerih merilih in na kakšen način. Naj ponovim, bistveno je to, da nadaljujemo
               proces privatizacije teh petnajstih podjetij premišljeno, z upoštevanjem vseh
               pomembnih kriterijev, ki sem jih navedel, in da predvsem čim prej vzpostavimo in
               razvijemo ter sprejmemo to strategijo upravljanja z državnim premoženjem.</p>
            </sp>
            <sp xml:id="SDZ7-Redna-04-2015-01-26.sp11">

               <speaker>PREDSEDNIK DR. MILAN BRGLEZ:</speaker>

               <p>Za dopolnitev odgovora prosi gospa Ljudmila Novak.</p>
            </sp>
            <sp xml:id="SDZ7-Redna-04-2015-01-26.sp12">

               <speaker>LJUDMILA NOVAK (PS NSi):</speaker>

               <p>Zagotovo se tudi v Novi Sloveniji strinjamo, da ne smemo premoženja razprodajati,
               ampak ga odgovorno prodajati odgovornim lastnikom, in da je zato potrebna tudi
               potrebna strategija. V zadnjih letih pa so slovenske vlade zelo nestabilne. Eden od
               glavnih razlogov za to so prav podjetja v državni lasti. Medtem ko državljani
               spremljamo dogajanja v parlamentu in vladi in se velikokrat ukvarjamo z obrobnimi
               temami, po navadi v ozadju poteka boj vladnih strank in tekma za obvladovanje
               posameznih podjetij v državni lasti. Največkrat seveda tistih, kjer se obrača veliko
               denarja. Zaradi tega boja se krhajo odnosi med političnimi strankami in prihaja tudi
               do vladnih kriz. Temu smo bili že večkrat priča, ne nazadnje tudi sedaj. V nadzornih
               svetih sedijo ljudje, ki jih tja pošiljajo vladajoče stranke.</p>
               <p>Spoštovani predsednik Vlade:</p>
               <p>Kaj boste storili, da bo sestava nadzornih svetov bolj strokovna in da bodo
               nadzorniki tudi dejansko odgovarjali za posledice nevestnega ali malomarnega
               ravnanja?</p>
               <p>V kakšni fazi je postopek imenovanja novega vodstva in nadzornega sveta SDH in kako
               boste preprečili vpliv lobijev na omenjeni holding?</p>
               <p>Doslej skoraj da ne poznamo primerna, da bi kdo od nadzornikov odgovarjal za velike
               finančne luknje v bankah ali za slabo stanje podjetij v državni lasti. Po navadi po
               volitvah, če se zamenja vladne stranke pride do hitrih menjav nadzornih svetov in
               uprav, ne glede na to, kako so le-ti opravljali svoje delo. Ob tem je treba povedati,
               da bo eden od ključnih trenutkov tudi za prodajo državnega premoženja sestava novega
               vodstva SDH.</p>
            </sp>
            <sp xml:id="SDZ7-Redna-04-2015-01-26.sp13">

               <speaker>PREDSEDNIK DR. MILAN BRGLEZ:</speaker>

               <p>Besedo ima predsednik Vlade dr. Miro Cerar.</p>
            </sp>
            <sp xml:id="SDZ7-Redna-04-2015-01-26.sp14">

               <speaker>DR. MIROSLAV CERAR:</speaker>

               <p>Hvala za dodatna vprašanja.</p>
               <p>Najprej naj povem, da vlada je in ostaja stabilna. Res, da so se pri vprašanju
               privatizacije med koalicijskimi partnerji odprle nekatere razprave, tudi Socialni
               demokrati so javno postavljali pod vprašaj nekatere vidike teh privatizacijskih
               postopkov. Vendar prepričan sem, da so te razlike v pogledih premostljive in da jih
               bomo premostili. Tudi intenzivno sodelujemo pri oblikovanju, kot je rečeno,
               strategije upravljanja z državnimi naložbami. Tako da v tem pogledu vidim, da je pred
               nami nek stabilen vendar zelo intenziven proces sporazumevanja, ki mora pripeljati do
               želenih ciljev.</p>
               <p>Glede nadzornega sveta SDH naj poudarim, da je postopek izbire novih nadzornikov v
               teku. Ravnokar je v preteklem tednu končala z delom posebna komisija znotraj
               Ministrstva za finance, ki je izmed, mislim da, 47 kandidatov, ki so bili
               prijavljeni, naredila ožji izbor, ga predložila ministru za finance, in ta bo še ta
               teden nadaljeval s temi postopki, ki se bodo potem zaokrožili na pristojnih
               instancah. Zagotavljam vam, da bo Vlada naredila vse kar more, zna in kar je nujno
               treba, da zagotovi, da bi v teh postopkih prišlo do kakršnekoli prevlade politike nad
               strokovnim in drugimi zakonitimi kriteriji. Popolnoma nam je jasno, in to je tudi
               garant tega, o čemer sem prej govoril, bodočega odgovornega upravljanje z državnim
               premoženjem. Torej prepričan sem, da je treba za to vzpostaviti strokovne kompetentne
               nadzorne svete na vseh nivojih tudi v samem SDH, torej Slovenskem državnem holdingu.
               Kjer so naše pristojnosti takšne, da lahko na to vplivamo, bomo zagotovo kot Vlada
               poskrbeli, da bodo izbrani ljudje z znanjem in ljudje, ki imajo seveda ustrezne
               izkušnje in hkrati so nekoruptivni, so pripravljeni opravljati in bodo opravljali
               naloge v koristi države oziroma v skladu s funkcijo, ki jo opravljajo.</p>
               <p>To tudi zajema odgovor glede morebitnih vplivov lobijev. Seveda si bo Vlada po vseh
               močeh, v skladu s svojimi pristojnostmi, pristojnostmi ministrstev maksimalno
               prizadevala, da izniči ta vpliv lobijev in končno to Slovenijo stabilizira tudi tukaj
               v skladu s pravili pravne države. Hvala lepa.</p>
            </sp>
            <sp xml:id="SDZ7-Redna-04-2015-01-26.sp15">

               <speaker>PREDSEDNIK DR. MILAN BRGLEZ:</speaker>

               <p>Postopkovno ima gospa Ljudmila Novak.</p>
            </sp>
            <sp xml:id="SDZ7-Redna-04-2015-01-26.sp16">

               <speaker>LJUDMILA NOVAK (PS NSi):</speaker>

               <p>Spoštovani predsednik Vlade, držali vas bomo za besedo.</p>
               <p>Privatizacija je tako pomembna tema, da bi morali o njej razpravljati večkrat, čeprav
               smo že večkrat tudi razpravljali, in soočiti mnenja strokovnjakov in državljanov.
               Pogosto krivimo Evropo, da nas sili k prodaji podjetij zaradi lastnih interesov,
               dejstvo pa je, da nam Evropa na predlogi vseh kazalcev o slabem upravljanju podjetij
               in bank v državni lasti predlaga, da se tega slabega bremena, ki vedno znova načenja
               naše državne finance, tako rekoč znebimo. Nihče nas ne sili, da jih moramo prodati
               tujcem, pač pa odgovornim lastnikom, ki bodo svoje premoženje tudi bolje upravljali
               in tudi sami nosili posledice svojih pravnih ali napačnih odločitev.</p>
               <p>Politika se mora umakniti iz gospodarstva. Prav je, da o tej temi še razpravljamo,
               zato predlagam, da se na temo privatizacije opravi razprava v Državnem zboru po 246.
               členu Poslovnika Državnega zbora.</p>
            </sp>
            <sp xml:id="SDZ7-Redna-04-2015-01-26.sp17">

               <speaker>PREDSEDNIK DR. MILAN BRGLEZ:</speaker>

               <p>O vaši zahtevi bo odločal Državni zbor jutri, torej o uporabi drugega odstavka 246.
               člena glede tega vprašanja.</p>
               <p>Drugi sprašuje gospod Jani Möderndorfer, Zavezništvo.</p>
            </sp>
            <sp xml:id="SDZ7-Redna-04-2015-01-26.sp18">

               <speaker>JANI (JANKO) MÖDERNDORFER (PS ZaAB):</speaker>

               <p>Spoštovani predsednik!</p>
               <p>Čas, ko za vprašanja pričakujemo tudi odgovore, je danes še posebej zame zanimiv, ker
               bom spraševal daleč stran od tistega, kar se je v zadnjem času zelo aktualiziralo,
               namreč privatizacija, gospodarska rast in vse ostalo. Pa vendar ne moremo mimo
               dejstva, da je ta gospodarska rast predvsem zanimiva in jo vsi zelo radi ponavljamo,
               ne slišimo pa tistega drugega dela stavka, na katerega vedno opozarja Umar in reče,
               "če bodo narejene ustrezne reforme in ukrepi, ki jih vlada mora narediti". Zdaj pa je
               problem, ko rečemo "ampak". Jaz moram reči, predsednik, da sem bil neverjetno
               presenečen 21. junija, ko sem iz vaših ust in ne iz ust ministrice za zdravje slišal,
               da ste napovedali reformo, katere se je ministrica branila zadnje štiri mesece. Še
               več. Na hearingu sem bil zelo jasen, ko sem vprašal, ali bo zdravstvena reforma.
               Rekla je, da ne, da bo samo neka nadgradnja. Ko smo imeli predlog rebalansa za 2014,
               sem jo ponovno vprašal isto vprašanje. In dobil sem odgovor, ki ni bil tisti, ki ste
               ga vi napovedali 21. junija. Vi veste, da vse raziskave zelo jasno kažejo v smer, da
               je v resnici Slovencem in Slovenkam najbolj pomembno zdravje, na prvem mestu. Takoj
               zraven so družina in prijatelji. To pomeni, da v resnici gre za eno najpomembnejših
               vprašanj, katerih se je ta vlada na vaš predlog oziroma izjavo, ki ste jo dali,
               lotila.</p>
               <p>Mene seveda zanima tisto, kar je najbolj pomembno. Smo v neki diskrepanci, po eni
               strani v resnici slišim, da bo reforma zdravja, po drugi strani pa imamo blagajno, ki
               ima pozitivno rast. Neverjetno, vedno konec mandata ima ta blagajna pozitivno rast.
               Ima pozitivno rast, imamo pa na drugi strani vedno probleme, zdaj celo v izolski
               bolnici ne morejo izplačati plač.</p>
               <p>Predsednik, moje vprašanje je zelo preprosto. Zanima me:</p>
               <p>Kakšna naj bi bila z vaše strani ta reforma, glede na to, da je ministrica za zdravje
               rekla, da bo to samo upgrade nečesa, kar imamo danes?</p>
               <p>Kako bomo za to poskrbeli oziroma kakšni bodo ti vaši resni ukrepi v Vladi, ki se
               bodo verjetno poznali že v rebalansu 2015 in v napovedih proračuna 2016–2017, če
               boste šli v dvoletni proračun?</p>
               <p>In kar je še bolj pomembno, tisto, kar seveda je nujno, to pa je:</p>
               <p>Kdaj bo razprava, kajti na spletni strani Ministrstva za zdravje, še danes zjutraj
               sem preveril, o reformi ni ne duha ne sluha?</p>
            </sp>
            <sp xml:id="SDZ7-Redna-04-2015-01-26.sp19">

               <speaker>PREDSEDNIK DR. MILAN BRGLEZ:</speaker>

               <p>Odgovarja predsednik Vlade dr. Miro Cerar.</p>
            </sp>
            <sp xml:id="SDZ7-Redna-04-2015-01-26.sp20">

               <speaker>DR. MIROSLAV CERAR:</speaker>

               <p>Spoštovani poslanec, hvala za vprašanje.</p>
               <p>Res je, zavzel sem se in zavzemam se tudi kot predsednik Vlade za reformo
               zdravstvenega sistema in zdravja, ki sodi v ta okvir, pri čemer med menoj in
               ministrico za zdravje ni bistvene razlike. Gre bolj za igro besed in poudarke. Namreč
               oba se zavzemava za temeljito, se pravi bistveno nadgradnjo zdravstvenega sistema,
               torej za vse tiste, poudarjam, strukturne spremembe, ki jih mora ta sfera družbe
               doživeti, da bomo lahko bolnikom omogočili dostopnejše in še boljše storitve, da bomo
               lahko medicinskim sestram, zdravstvenim tehnikom, babicam in drugim, predvsem tudi
               zdravnikom omogočili še boljše pogoje dela in da bomo lahko izboljšali zdravstveni
               sistem v vseh pogledih. Povedal bom o tem tudi nekaj več v nadaljevanju. Res je,
               imate prav, gospodarska rast, ki je prisotna, in zmanjševanje zaposlenosti, česar se
               vsi veselimo, čeprav so to prvi pokazatelji, na katere se ne smemo preveč zanašati,
               vse to nas ne sme uspavati. Pa vendar, zavedamo se, da tudi na področju zdravstva,
               tako kot na nekaterih drugih je treba storiti te temeljne strukturne premike. Zato
               moramo izvesti naslednje zadeve: sprejeli bomo resolucijo o nacionalnem planu
               zdravstvenega varstva 2016–2025, to bo strateški dokument, ki bo sledil točno temu
               cilju, ki ga vi na nek način želite tukaj artikulirati. To bo okvir za nadaljnje
               spremembe in za nadaljnjo vizijo razvoja kakovostnega in dostopnega javnega
               zdravstva. Trenutno potekajo intenzivne analize zdravstvenega sistema, v katere so
               vključene tudi tuje strokovne ekipe, ki nam pri tem pomagajo, da bomo v sodelovanju z
               mednarodno in domačo stroko ocenili povsem natančno, katere spremembe moramo
               narediti. Pripravljamo tisti veliki podvig, to je novelo Zakona o zdravstvenem
               varstvu in zdravstvenem zavarovanju, morda o tem več kasneje, kajti gre za temeljni
               strukturni premik, ki ga moramo s tem zakonom narediti, še posebej glede
               zdravstvenega zavarovanja. Seveda bomo zaključili izgradnjo urgentnih centrov in
               diagnostičnega terapevtskega servisnega objekta v Ljubljani, torej nove urgence v
               Ljubljani, in zgradili še devet preostalih urgentnih centrov. Zaključili bomo projekt
               e-zdravje, ki zajema tudi interoperabilno hrbtenico, e-recept, e-naročanje, skratka
               projekte v okviru elektronskega dostopa in stika med državljanom in zdravstvenimi
               ustanovami, ki bodo v veliki meri olajšali dostop do receptov, dostop do zdravniških
               nasvetov, skrajšali vrste in pripeljali do številnih drugih dobrih učinkov.</p>
               <p>Seveda bomo tudi centralizirali, kolikor je le mogoče, in informatizirali dodatno
               javna naročila tako na področju zdravstva kot na splošno v okviru javne uprave. Ampak
               seveda imate nekaj prav. Brez sodelovanje zdravstvene blagajne ne bo šlo. In tukaj
               imamo paradoks. Do sedaj zdravstvena blagajna očitno ni na ustrezen način, govorim
               seveda o Zavodu za zdravstveno zavarovanje, ni na ustrezen način sodelovala z državo.
               Država pa ni bila sposobna na strani ministrstva zagotoviti potrebne reforme. Na
               podlagi teh izkušenj in našega koalicijskega programa in operativnega načrta moramo
               to zadevo peljati drugače. Zato potrebujemo drugačen sistem. Ne takšnega, v katerem
               minister nosi odgovornost, z denarjem pa razpolaga zdravstvena blagajna, in to na
               način, ki ne omogoča reforme. Zato želimo omogočiti spremembe tudi tam, kjer se
               razpolaga z denarjem, da bo tam na mestu odgovorna oseba, ki ima tudi sama v viziji
               reformo, ki je kompatibilna s programom vlade in s tem, kar bo zastopala naša
               ministrica na vso moč in tudi vlada z njo in sam z njo vred. Gre za to, da mora biti
               torej zdravstvena blagajna kompatibilna z ministrstvom, to pa mora odločno, z
               odločnimi koraki doseči spremembe zakonodaje in izvesti te in še druge ukrepe, ki sem
               jih navedel. Hvala lepa.</p>
            </sp>
            <sp xml:id="SDZ7-Redna-04-2015-01-26.sp21">

               <speaker>PREDSEDNIK DR. MILAN BRGLEZ:</speaker>

               <p>Gospod Jani Möderndorfer, zahteva dopolnitev odgovora.</p>
            </sp>
            <sp xml:id="SDZ7-Redna-04-2015-01-26.sp22">

               <speaker>JANI (JANKO) MÖDERNDORFER (PS ZaAB):</speaker>

               <p>Hvala lepa predsednik.</p>
               <p>Vse to, kar smo danes slišali, poslušamo že nekaj časa. Za reformo v prejšnjem
               mandatu je prejšnja vlada zelo jasno povedala, da je niti ne bo začela, ker je ne
               more narediti v enem letu. Vendar jaz nisem dobil odgovora na vaše vprašanje.
               Strinjam se z vami pri vsem, kaj je treba narediti, vendar v zadnjih štirih mesecih
               nismo ničesar od tega slišali. Ničesar. Zdajle prvič od vas slišimo, kaj vse je treba
               narediti. Za mene je pa pomembno predvsem vprašanje, glede na to, da v zadnjem času
               ministri vlagajo vse po skrajšanem postopku, me zanima:</p>
               <p>Kdaj – ker ste omenili nacionalno strategijo, to pomeni, da se bomo v resnici prvo
               leto ukvarjali samo s to strategijo – ali lahko pričakujemo potem šele v naslednjem
               letu reformo?</p>
               <p>Našteli ste pa nekaj ukrepov, ki se dotikajo pa vsaj petih ali šestih zakonov. In
               nisem zasledil niti ene razširjene razprave ali pa poziva k pogovorom o čemerkoli, da
               bi se eden od teh petih zakonov začel pripravljati, spreminjati ali karkoli. In,
               zanimivo, tudi v programu dela Vlade ni naštetih vseh teh pet zakonov, ki ste jih
               danes omenili. Se pravi, bo treba tudi to spremeniti. In me zanima, kdaj, ker mislim,
               da to zanima Slovenke in Slovence, ki imajo tega počasi že preveč nabranega v sklopu
               teh vprašanj. Hvala.</p>
            </sp>
            <sp xml:id="SDZ7-Redna-04-2015-01-26.sp23">

               <speaker>PREDSEDNIK DR. MILAN BRGLEZ:</speaker>

               <p>Besedo ima predsednik Vlade dr. Miro Cerar.</p>
            </sp>
            <sp xml:id="SDZ7-Redna-04-2015-01-26.sp24">

               <speaker>DR. MIROSLAV CERAR:</speaker>

               <p>Hvala lepa za dodatno vprašanje.</p>
               <p>Vsi ti zakoni se začenjajo pripravljati, pri nekaterih smo sicer še v fazi analiz,
               pri nekaterih se že pripravljajo tudi sama besedila. Resolucija o nacionalnem
               programu zdravstvenega varstva bo sprejeta še letos. Moram pa poudariti, da se je
               ministrica za zdravje soočila z zelo nezavidljivim položajem, lahko bi rekel, z
               ministrstvom v razsulu, ko je nastopila funkcijo, kar je bila tudi posledica, da v
               prejšnjih mandatih se je kar nekaj ministrov na hitro zamenjalo na tem področju in v
               kratkem času, pa tudi na način, kot so pristopali k stvari, niso mogli biti uspešni v
               nobenem od korakov, ki so potrebni za prenovo. Tako je pred ministrstvom izjemno
               zahtevna naloga popravljati številne zadeve za nazaj in urediti zadeve za naprej.
               Ministrica je zelo aktivna, žal se sooča tudi s hudimi koruptivnimi praksami v
               zdravstvu. Kot veste, se ponekod tudi govori o ovadbah, o številnih nepravilnostih,
               tako mora skrbeti še za to, da prepreči te nepravilnosti oziroma jih prijavlja
               pristojnim organom oziroma daje v raziskavo. Lahko pa povem, da se pripravlja že v
               kratkem večji posvet vseh deležnikov s področja zdravstvenega varstva, tudi verjetno
               nekaterih strokovnjakov iz tujine, in mislim, da se bo to zgodilo že v kakšnem mesecu
               dni ali dveh, na katerem bodo vsi zametki teh načrtov, tudi nekateri normativni
               programi, dani v celovit pregled in diskusijo. To, kar zagovarja naša vlada, je iti
               odločno v to, bi rekel, spremembo, reformo ali nadgradnjo zdravstvenega sistema,
               vendar hkrati premišljeno, ob udeležbi vseh deležnikov. Mi moramo prisluhniti
               zbornici, zavodu, torej zdravstveni blagajni, samim zdravnikom, medicinskim sestram,
               tudi pacientom, tudi javnosti in brez tega odziva, ki ga v tem hipu potrebujemo,
               seveda ob zelo jasnem načrtu, ki ga bomo po potrebi spreminjali, glede na te odzive,
               ne bomo drveli v reformo, ampak jo bomo premišljeno zastavili. Sem pa prepričan, da
               bodo prvi znaki izboljšanja sistema vidni že letos. Na nek način so neke spremembe že
               v teku, ki so bile morda premalo javno artikulirane, in že pomenijo prve dosežke na
               tem področju. Ampak pravi, tisti temeljni strukturni premiki pa pridejo letos in še
               posebej v prihodnjih letih, kajti za tako reformo, kot ste pravilno ocenili, je
               premalo eno leto. To je treba gledati v razponu več let. Hvala lepa.</p>
            </sp>
            <sp xml:id="SDZ7-Redna-04-2015-01-26.sp25">

               <speaker>PREDSEDNIK DR. MILAN BRGLEZ:</speaker>

               <p>Postopkovno, gospod Jani Möderndorfer.</p>
            </sp>
            <sp xml:id="SDZ7-Redna-04-2015-01-26.sp26">

               <speaker>JANI (JANKO) MÖDERNDORFER (PS ZaAB):</speaker>

               <p>Hvala lepa.</p>
               <p>Poslovnik seveda omogoča, da glasujemo o širši razpravi. Ne bom izkoristil te
               priložnosti, ker mi bo koalicija to tako ali tako onemogočila. Bom pa izkoristil
               priložnost, da sem vaše predloge, ki ste jih danes našteli, in v tej smeri predvsem
               obljube, sprejel na znanje in bom budno spremljal, kaj počne ministrica za zdravje.
               Hvala.</p>
            </sp>
            <sp xml:id="SDZ7-Redna-04-2015-01-26.sp27">

               <speaker>PREDSEDNIK DR. MILAN BRGLEZ:</speaker>

               <p>Gospod Jani Möderndorfer, moram se vam zahvaliti za zlorabo poslovnika.</p>
               <p>Tretji sprašuje mag. Marko Pogačnik, SDS.</p>
            </sp>
            <sp xml:id="SDZ7-Redna-04-2015-01-26.sp28">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za dano besedo. Spoštovani gospod predsednik Vlade,
               spoštovani ministrski zbor, kolegice, kolegi!</p>
               <p>Spoštovani gospod predsednik, zanima me:</p>
               <p>Kakšno je stališče Vlade Republike Slovenije do privatizacije in do upravljanja
               državnega premoženja?</p>
               <p>Svoje vprašanje bi razdelil na dva dela, in sicer v prvem delu stališče Vlade
               Republike Slovenije do paketa petnajstih podjetij, ki so v prodajnem procesu. V
               zadnjem obdobju lahko predvsem s strani nekaterih vaših koalicijskih partnerjev
               slišimo, da na nek način nasprotujejo privatizaciji in se zavzemajo za zaustavitev
               prodajnih postopkov. Zanima me:</p>
               <p>Zakaj kot predsednik Vlade jasno ne stopite pred javnost in poveste, kakšno je
               stališče Vlade Republike Slovenije do prodajnega procesa teh podjetij?</p>
               <p>Ali kot predsednik Vlade ne ocenjujete, da s tem, ko dajejo vaši koalicijski
               partnerji nek negativen signal do prodaje teh podjetij, ker so ta podjetja že v samem
               zaključku prodajne faze, da se s tem daje negativni signal vseh potencialnim
               investitorjem in s tem posledično, da se ogrozijo prodajni postopki v prihodnosti,
               predvsem da pa ta negativni signal, ki prihaja s strani naših koalicijskih
               partnerjev, nekako tudi znižuje možnost cene in pa kvalitetne prodaje?</p>
               <p>V nadaljevanju pa:</p>
               <p>Kakšno je stališče vaše vlade in zaradi česa Državni zbor Republike Slovenije še
               vedno nima imen za člane nadzornega sveta Slovenskega državnega holdinga?</p>
               <p>Tudi v vaši koalicijski pogodbi piše jasno, da se vi zavzemate za transparentno in
               kontrolirano oziroma nadzorovano privatizacijo.</p>
               <p>Ali ne ocenjujete, da bi bil prvi korak k temu imenovanje nadzornega sveta?</p>
               <p>Nadzorni svet bi moral biti imenovan že julija 2014. Danes smo januar 2015. Vaša
               vlada je na oblasti že več kot štiri mesece.</p>
               <p>Zakaj ni bila ena izmed vaših prioritetnih nalog imenovanje članov nadzornega sveta
               in kdaj se bodo člani za nadzorni svet tudi imenovali oziroma bo imel Državni zbor
               možnost glasovanja?</p>
            </sp>
            <sp xml:id="SDZ7-Redna-04-2015-01-26.sp29">

               <speaker>PREDSEDNIK DR. MILAN BRGLEZ:</speaker>

               <p>Odgovarja predsednik Vlade dr. Miro Cerar.</p>
            </sp>
            <sp xml:id="SDZ7-Redna-04-2015-01-26.sp30">

               <speaker>DR. MIROSLAV CERAR:</speaker>

               <p>Spoštovani gospod poslanec, hvala za vprašanji in podvprašanja.</p>
               <p>Najprej naj povem, da bilo moje stališče do privatizacije podjetij že velikokrat
               javno artikulirano, predstavljeno javnosti. Že kmalu po nastopu vlade sem javno
               nastopil na televiziji in povedal, da se zavzemam za dokončanje procesa oziroma
               nadaljevanje in dokončanje procesa privatizacije petnajstih podjetij. To sem povedal
               še večkrat v različnih intervjujih tako za domačo kot tuje medije. Ne nazadnje sem to
               izrecno poudaril tudi ob trenutku, ko je bila tiskovna konferenca ob stotih dneh
               vlade in zadnjikrat, mislim da zelo odločno, na Televiziji Slovenija v razgovoru o
               različnih temah, ko sem zelo jasno povedal tudi stališče Vlade, ki sem ga ravnokar
               omenil. Res je, kot sem povedal že prej, v koaliciji se pojavljajo nekateri
               pomisleki, še posebej pri stranki Socialnih demokratov. To seveda v naši stranki SMC
               tudi pri koalicijskem partnerju Desus razumemo, o tem se pogovarjamo, vendar stališča
               Vlade ostajajo glede navedenega vprašanja nespremenjene in za temi stališči stojim.
               Seveda pa je treba razumeti, da tudi pri koalicijskih partnerjih računamo in
               verjamemo v to, da glede na to, da so v prejšnjem mandatu sami podprli ta proces
               privatizacije petnajstih podjetij kar nekajkrat, pravzaprav na ravni Vlade in
               Državnega zbora, celo bi rekel dvakrat, ker se je proces vmes na neki točki postavil
               pod vprašaj, menim, da bodo tudi oni vztrajali pri odločitvi, za katero sami stojijo
               in jo skozi diskusijo argumentirano vedno bolj dojemamo kot skrajno nujno, torej da
               je nadaljevanje privatizacije petnajstih podjetij odločilno za verodostojnost naše
               države tako pravno kot politično in strokovno, kot sem dejal prej.</p>
               <p>Nikakor ne dajemo tukaj nikakršnega negativnega signala tujini ali komurkoli.
               Nasprotno. Če zdaj govorimo o tujini, bi omenil, da sem prejšnji teden govoril s
               predstavnikom Evropske komisije, ki je izrecno podprl naše delovanje, delovanje te
               vlade in rekel, da smo na pravi poti. Tudi glede privatizacije je rekel, da dajemo
               povsem jasne, nedvoumne in prave signale. In prav tako govorijo pravzaprav o teh
               signalih, če izluščim samo ta vidik, rezultati treh največjih ali treh zelo velikih
               globalnih bonitetnih agencij, ki so v zadnjem obdobju, torej še v obdobju te vlade
               vse povišale ocene za Slovenijo. Tako je denimo pretekli teden tudi bonitetna hiša
               Moody's zvišala bonitetno oceno Slovenije. Tako se zdaj pravzaprav uvrščamo, kar se
               je zgodilo v času te vlade – to seveda ni zasluga zgolj vlade, to je zasluga vseh
               deležnikov, ki prispevajo k uspešnemu razvoju, ampak vlada to omogoča in spodbuja in
               tudi proaktivno gleda na to naprej, da tega procesa ne ustavi in ga še naprej
               spodbuja – v krog držav z nizkim tveganjem, kar se zelo ugodno kaže in rezultira pri
               obveznicah Slovenije, pri obrestih in tako naprej. Številni so pokazatelji, ki
               kažejo, da je ravno tudi ta vidik, ohranjanje verodostojnosti glede procesa
               privatizacije, dal povsem jasen signal tudi tujim investitorjem, tujim bonitetnim
               hišam, Evropski komisiji, tudi Evropski centralni banki, Evropski investicijski banki
               in vsem drugim, ki za Slovenijo zanimajo. Kar je pa še bolj pomembno, bi dejal, je pa
               to, in ponavljam, s tem ohranjamo neko verodostojnost tudi sami do sebe, da proces,
               ki smo se mu pravno in politično zavezali in ga je zaradi določenih že začetih
               postopkov zdaj nekorektno ustavljati, nadaljujemo in ga bomo nadaljevali. Seveda pa
               pri tem moramo poskrbeti, kot ste pravilno ugotovili, da bo dejavnost SDH, ki
               upravlja s tem premoženjem v teh in drugih postopkih korektna, zato je že v
               intenzivnem teku proces izbire in imenovanja nadzornikov. Da se je ta proces tako
               zamaknil, pa veste, je nastala ta situacija zaradi volitev in obdobja, da tako rečem,
               ko ni bilo nove vlade. Vlada pa je morala tako … / znak za konec razprave/… v
               nadaljevanju odgovorim. Hvala lepa.</p>
            </sp>
            <sp xml:id="SDZ7-Redna-04-2015-01-26.sp31">

               <speaker>PREDSEDNIK DR. MILAN BRGLEZ:</speaker>

               <p>Mag. Marko Pogačnik, izvolite.</p>
            </sp>
            <sp xml:id="SDZ7-Redna-04-2015-01-26.sp32">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik Vlade, na del mojih vprašanj mi niste odgovorili. In sicer
               uvodoma, kdaj bo Državni zbor dobil predlog imenovanja članov nadzornega sveta, na
               drugi strani sem imel pa jaz v mislih predvsem potencialne kandidate za nakupe tega
               podjetja, ne za evropske komisije, da se dela tukaj škoda s tem negativnim odnosom do
               privatizacije, predvsem s strani koalicije.</p>
               <p>Me pa ena zadeva še vedno preseneča. In sicer vse bolj to, da nekaj se govori na vaši
               strani, drugo se pa dejansko dela. Pred nekaj minutami končanim Odborom za finance in
               pa monetarno politiko so poslanke in poslanci vaše stranke in pa koalicija zavrnili
               predlog Slovenske demokratske stranke, ki je bil jasen, in sicer da se nadaljuje
               transparentna privatizacija in pa umik države iz gospodarstva. In vi tukaj
               odgovarjate, da ste za transparentno privatizacijo. Na Odboru za finance in pa
               monetarno politiko, ki se je končal nekaj minut prej, pa ste to zavrnili. Jaz mislim,
               da vsa ta dejanja, ki jih izvaja vaša koalicija, vaša vlada, dajejo zelo negativne
               signale javnosti. Vaša stranka je zagovarjala transparentnost, odprtost dialoga, v
               medijih smo pa potem slišali, da se ta strategija, ki je ena izmed najbolj
               pomembnejših, pripravlja v nekem ozkem zaprtem krogu in da ste dali na voljo članom
               Vlade zgolj pol ure in potem ste to strategijo pobrali. Tudi izjava vodje Poslanske
               skupine SMC je bila dokaj jasna, da niso imeli časa, da bi si to strategijo
               pogledali. Kdaj bo ta strategija prišla … / znak za konec razprave /</p>
            </sp>
            <sp xml:id="SDZ7-Redna-04-2015-01-26.sp33">

               <speaker>PREDSEDNIK DR. MILAN BRGLEZ:</speaker>

               <p>Besedo ima predsednik Vlade dr. Miro Cerar.</p>
            </sp>
            <sp xml:id="SDZ7-Redna-04-2015-01-26.sp34">

               <speaker>DR. MIROSLAV CERAR:</speaker>

               <p>Hvala lepa.</p>
               <p>Bom na kratko odgovoril na teh nekaj vprašanj. Strategija bo prišla v roke, kot se
               reče, ministrom v proučitev ministrom in Vladi in potem seveda tudi poslancem,
               javnosti, ko bo dovolj dobro strokovno pripravljena. Smo v zadnji fazi te priprave.
               Takšne strategije ni pripravila še nobena od prejšnjih vlad, pa bi jih pravzaprav
               morala, če se je šlo to situacijo premišljeno že prej. In zdaj to nadgrajujemo s
               številnimi kriteriji, ki so tudi strokovne narave ,upoštevamo smernice OECD o
               ustreznem korporativnem upravljanju z državnim premoženjem in tako dalje. To terja
               nek čas, ampak zelo zelo intenzivno delamo, tako da v kratkem bo ta zadeva
               predstavljena širše. Tiste govorice, da so bile neke zadeve dane v roke in tako
               naprej, so nekoliko bi rekel neprimerne, kajti, kot rečeno, v hipu, ko je bila zadeva
               pripravljena, so jo koalicijske partnerice in vsi dobili v strokovne in druge ocene.
               Ko bo pripravljena dokončno, boste za to zvedeli vsi v skladu s svojimi
               pristojnostmi. Težko si predstavljam, moram priznati, da nisem spremljal razprave
               danes na odboru, zato nimam podatkov, ampak težko si predstavljam, da bi člani
               stranke SMC bili proti transparentni privatizaciji. Ne vem, na kakšen način to
               utemeljujete. Jaz mislim, da je SMC absolutno za transparentno privatizacijo in
               verjetno gre za kakšen nesporazum, ki ga bo treba razčistiti.</p>
               <p>Naj še rečem, da proces izbire nadzornikov SDH se je začel z zamudo zaradi prekinitve
               dela prejšnje vlade, zaradi volitev in tudi zato, ker je nova vlada nastopila svojo
               vlogo v izredno neugodnih okoliščinah, saj je morala takoj začeti z intenzivnim delom
               na dveh rebalansih in še na nekaterih drugih pomembnih sistemskih ukrepih, kjer bo
               treba izvedbeno zadeve nekoliko prilagoditi stanju. Se je pa takoj, ko je bilo
               mogoče, lotila tega vprašanja. Zdaj ta proces intenzivno poteka in v trenutku, ko bo
               naslednja faza v teku, boste tudi poslanci s tem seznanjeni in boste lahko o tem
               ustrezno odločali. Hvala lepa.</p>
            </sp>
            <sp xml:id="SDZ7-Redna-04-2015-01-26.sp35">

               <speaker>PREDSEDNIK DR. MILAN BRGLEZ:</speaker>

               <p>Postopkovno, mag. Marko Pogačnik.</p>
            </sp>
            <sp xml:id="SDZ7-Redna-04-2015-01-26.sp36">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za dano besedo.</p>
               <p>Zdaj izkoriščam poslovnik in zahtevam, da se na naslednji seji opravi javna razprava
               glede privatizacije in upravljanja državnega premoženja. Razlogov za takšno
               poslovniško zahtevo je pa več. Spoštovani predsednik Vlade, jaz mislim, da na precej
               vprašanj mi niste odgovorili ali pa ste odgovorili pavšalno. Niste odgovorili, kdaj
               se pričakuje imenovanje članov nadzornega sveta. Glede same strategije, ki je ena
               izmed najpomembnejših, ki b joi Slovenija morala imeti že pred 20 leti, nismo dobili
               konkretnega odgovora. In navsezadnje, na vse te vaše odgovore, ki ste jih dali, je
               vsaj zame zaskrbljujoče, da v vaši koaliciji in v vladi dejansko leva roka ne ve, kaj
               dela desna. Odgovori glede strategije s strani vaših ministrov ali pa tistih, ki so
               zasedali na Vladi, te besede so bile dane prav z njihove strani, da je bila
               strategije dana na vpogled za pol ure in da niso imeli časa, da bi se opredelili.
               Danes so tako poslanke in poslanci vaše stranke SMC glasovali proti predlaganemu
               sklepu, da se nadaljuje transparentna privatizacija in pa umik države iz
               gospodarstva. Enako tudi koalicija. Jaz mislim, da je tukaj treba še kaj več kot
               javna razprava. Ta strategija in privatizacijski postopki, jaz mislim, da so tudi
               zelo pomembni za sam rebalans proračuna leta 2015, ki ga pripravljate, da so pomembni
               tako za razvoj gospodarstva in pa za sam nadaljnji razvoj Slovenije. Jaz bi razumel
               te vaše odgovore, če bi bil danes oktober, da bi bili vi 30 dni na vladi. Mislim, da
               je pa zelo žalostno, da v 120 dneh vaše koalicije niste mogli pripraviti predloga za
               pet članov nadzornega sveta SDH. Osnutki strategije ter upravljanje državnega
               premoženja so bili začeti že v času mandata vlade Janeza Janše, leta 2015 je bila
               pripravljena tako klasifikacija kot osnutki, del nadaljevanja strategije je bil
               pripravljen tudi v mandatu Alenke Bratušek. Mislim, da ti vaši odgovori niso dovolj
               trdni. In žalostno je oziroma zaskrbljujoče tako za Slovenijo kot za slovensko
               gospodarstvo, da nimate resnejšega pristopa do tako pomembnega vprašanja, kot je
               privatizacija, prodaja in upravljanje državnega premoženja.</p>
            </sp>
            <sp xml:id="SDZ7-Redna-04-2015-01-26.sp37">

               <speaker>PREDSEDNIK DR. MILAN BRGLEZ:</speaker>

               <p>Gospod poslanec, o vaši zahtevi za splošno razpravo bo Državni zbor odločal
               jutri.</p>
               <p>Kot četrti sprašuje gospod Matjaž Han, SD.</p>
            </sp>
            <sp xml:id="SDZ7-Redna-04-2015-01-26.sp38">

               <speaker>MATJAŽ HAN (PS SD):</speaker>

               <p>Hvala lepa. Spoštovani predsednik Državnega zbora, predsednik Vlade, ministrski zbor,
               kolegice in kolegi!</p>
               <p>Zadnje mesece smo priča vendarle pozitivnemu trendu gospodarske rasti, ugodnim ocenam
               bonitetne hiše, imamo spodbudne rasti zaposlovanja in relativno dober dostop do
               denarja. Pod črto, Slovenija vendarle okreva. Žal pa to okrevanje zaenkrat v manjši
               meri občutijo naše državljanke in državljani, delavke in delavci, socialno ogroženi.
               Tako so pred Vlado številni izzivi. Pričakujemo, da bo Vlada svoje delo pospešila in
               v začetnih fazah interventnega ukrepanja vse svoje napore usmerila v pospeševanje
               gospodarske rasti in za nas, Socialne demokrate, pomembno povečanje zaposlenosti.
               Socialni demokrati ostajamo in bomo ostali trdno zavezani k težnjam, da moramo
               pospešiti nujne spremembe, kar je predpogoj za nadaljevanje in krepitev okrevanja.
               Pri tem izpostavljam prioritete po točno določenem vrstnem redu, in sicer: prvič,
               okrepitev rasti in zaposlenosti, drugič, pomoč socialno šibkim za ohranitev socialne
               povezanosti družbe in šele nato, spoštovani, javnofinančna konsolidacija. Zato vas v
               luči teh dejstev, spoštovani predsednik Vlade, sprašujem naslednje:</p>
               <p>Kako bo Vlada ukrepala, da se okrepi za nas pomembno tretiranje gospodarstva?</p>
               <p>Kaj bo storila, da se končno zaženejo pomembne nacionalne investicije, kot so drugi
               tir, modernizacija železnic, izgradnja in nadaljevanje hidroelektrarn na srednji in
               spodnji Savi, pa tudi začetek tretje razvojne osi? 
                   Hvala lepa. 
               
            </p>
            </sp>
            <sp xml:id="SDZ7-Redna-04-2015-01-26.sp39">

               <speaker>PREDSEDNIK DR. MILAN BRGLEZ:</speaker>

               <p>Odgovarja predsednik Vlade dr. Miro Cerar.</p>
            </sp>
            <sp xml:id="SDZ7-Redna-04-2015-01-26.sp40">

               <speaker>DR. MIROSLAV CERAR:</speaker>

               <p>Spoštovani gospod poslanec, hvala za vprašanje.</p>
               <p>Res je, drži, da so rezultati in trendi zaenkrat spodbudni. Vsi vemo, da Slovenija
               beleži precej veliko gospodarsko rast, daleč nad pričakovanji. Vemo, da je
               brezposelnost končno po dolgem času padla, in to januarja pod 10 %. Tako, denimo, je
               v primerjavi z lanskim januarjem med nami več kot 25 tisoč 200 ljudi, ki so aktivni.
               In to so zelo ugodni pokazatelji. Prej sem omenil, da nam tuje bonitetne hiše
               zvišujejo ocene, s tem postajamo gospodarsko in investicijsko zanimivo okolje, torej
               se uvrščamo že v krog držav z nizkim tveganjem. Napovedana je tudi za naprej
               gospodarska rast. Seveda mora država storiti vse, in na tem bo Vlada intenzivno
               delala, da teh procesov ne ogrožamo, pač pa jih spodbujamo, in to bomo tudi naredili.
               Seveda je tudi za Vlado ključno, če govorimo predvsem o gospodarsko-socialnem
               področju, da okrepi, ohranja in krepi gospodarsko rast, da še naprej zmanjšuje
               brezposelnost in da izkorišča naše slovenske prednosti. Slovenija ima les, tu je
               ogromno možnosti, ki se nam glede na pretekla obdobja kažejo. Slovenija ima vodo,
               Slovenija ima ugoden geostrateški položaj. In kot pravite, upravičeno, izkoristiti ga
               mora končno že po vseh načrtovanih v preteklosti v smeri modernizacije železnic,
               vključno z gradnjo drugega tira. Seveda bo vlada tudi natančno proučila možnosti za
               razvoj tretje razvojne osi in naredila tisto, kar bo le mogoče v tem mandatu, glede
               na stanje, kot ga kaže dokumentacija. In seveda bo država izvedla tudi številne druge
               projekte. Kar velik seznam projektov smo prijavili v t. i. Junckerjev paket, ti so
               javno dostopni. In vsi ti projekti so tisti, s katerimi bo vlada pokazala, da bo
               aktivna, da bo gradila, da bo ustvarjala. Na drugi strani pa bomo gradili tudi na ta
               način, da bomo povečevali zaposlenost, socialno varnost in ostalo. Tako bi lahko
               rekli, da bomo predvsem na eni strani izboljšali poslovno okolje, dostop do finančnih
               virov in bolj internacionalizirali, torej odprli Slovenijo, tako da bomo odpravili
               številne administrativne ovire in da si bomo še nadalje prizadevali za zmanjševanje
               sive ekonomije. Tu prizadevanja že kar uspešno potekajo. Še naprej bomo delali vse,
               da privabimo neposredne tuje investicije. Zato je tako pomembno, da smo si zvišali
               tudi rang teh bonitetnih hiš in postali država, ki je za to bolj privlačna. Seveda pa
               gre tukaj še za spodbujanje znanj, tehnologij in vsega tega, kar sodi zraven.</p>
               <p>Drugič, zagon investicij. Omenil sem že Junkerjev paket. Jasno, da bomo morali tudi
               iskati tuje investitorje, morda tudi pri infrastrukturnih podjetjih. To je še stvar
               ocene. Lahko zagotovim, da pristojno ministrstvo in tudi pristojna ministrstva, kajti
               gre za medresorske projekte, tukaj intenzivno delajo. Tako se denimo intenzivno
               proučujejo možnosti, kako bomo nadgradili železniški križ, torej ga ustvarili in
               nadgradili. Tu se tudi pogovarjamo s sosednjimi državami, za katere je ta projekt
               zanimiv, govorim o Srednji Evropi, pa tudi s tistimi oddaljenimi državami, ki bodo
               lahko preko Luke Koper prihajale pravzaprav preko Slovenije v Srednjo Evropo in tudi
               do nas samih. Naj omenim še to, da smo že do zdaj izjemno izboljšali črpanje
               evropskih sredstev. Tako denimo smo napredovali na 10. mesto, v zadnjem obdobju, v
               zadnjih mesecih pa smo celo v samem vrhu črpanja evropskih sredstev, za kar nam je
               priznanje izrekla tudi evropska komisarka na nedavnem obisku v Sloveniji, komisarka
               seveda za to področje.</p>
               <p>Naj omenim še, da imamo tudi proračun strukturiran tako, da bomo s samo strukturo
               proračuna spodbujali investicije in z enim od projektov vlade, če omenim samo tega za
               energetsko prenovo stavb, ki se pravzaprav že odvija in se bo zdaj intenziviral, bomo
               seveda dosegli številne multiplikativne … / znak za konec razprave/ … nadaljevali po
               tej poti.</p>
            </sp>
            <sp xml:id="SDZ7-Redna-04-2015-01-26.sp41">

               <speaker>PREDSEDNIK DR. MILAN BRGLEZ:</speaker>

               <p>Predsedniku Vlade se zahvaljujem za podane odgovore.</p>
               <p>Prehajamo na vprašanja poslank in poslancev.</p>
               <p>Ministrici za notranje zadeve mag. Vesni Györkös Žnidar ter ministru za pravosodje
               mag. Goranu Klemenčiču bo vprašanje postavila gospa Eva Irgl, SDS.</p>
            </sp>
            <sp xml:id="SDZ7-Redna-04-2015-01-26.sp42">

               <speaker>EVA IRGL (PS SDS):</speaker>

               <p>Najlepša hvala za besedo. Spoštovana ministrica, spoštovani minister!</p>
               <p>Državno tožilstvo v Salzburgu je maja 2014 zaprosilo Ministrstvo za pravosodje,
               natančneje Sektor za mednarodno pravno pomoč, da se zasliši Silva Gorenca, Borisa
               Mužiča, Marjana Orožna zaradi kaznivega dejanja umora, kot sostorilci v skladu s 75.
               členom avstrijskega kazenskega zakona.</p>
               <p>Gospod Gorenc je bil zaslišan oktobra in na tem zaslišanju bojda ni odgovarjal.
               Njegovi odvetniki so se namreč izgovarjali, da gre za kaznivo dejanje, ki je v
               Republiki Sloveniji absolutno zastaralo. Sodišče je nato s to utemeljitvijo tudi
               odgovorilo avstrijskemu državnemu tožilstvu. Res je, da po Kazenskem zakoniku je v
               tej državi tovrstno kaznivo dejanje zastaralo, vendar pa imamo tudi tri vrste
               kaznivih dejanj, ki pa nikoli ne zastarajo – tudi v Sloveniji ne. To so: zločin zoper
               človečnost, vojno hudodelstvo ter genocid. Glede na to, da je šlo pri umorih nekdanje
               Službe državne varnosti za podporo obstoja bivšega totalitarnega režima, in da je do
               sedaj na nek način bilo dokazano, da je Služba državne varnosti umorila najmanj 70
               ljudi, verjetno jih je bilo več, lahko utemeljeno trdimo, da je šlo za zločine zoper
               človečnost, ki pa tudi po slovenskem pravu, kot že rečeno, ne zastara. Zločini zoper
               človečnost niso nujno samo v kontekstu vojne, ampak tudi, recimo, če so v podporo
               določenemu režimu. Gre torej za sistematičnost umora. Lahko rečem, da bi bilo dobro,
               da se nekaj naredi na tem področju in zato najprej sprašujem ministrico za notranje
               zadeve naslednje:</p>
               <p>Ali nameravate dati kakršnekoli usmeritve, seveda v skladu z Zakonom o organizaciji
               in delu policije, policiji v zvezi s temi dejanji?</p>
               <p>Ministra za pravosodje pa sprašujem:</p>
               <p>Ali boste v okviru svojih pristojnosti omogočili, da bo možna preiskava v smeri
               kaznivih dejanj zoper človečnost, ki so bili izvršeni s strani Službe državne
               varnosti in bivšega sistema?</p>
               <p>Hvala.</p>
            </sp>
            <sp xml:id="SDZ7-Redna-04-2015-01-26.sp43">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Odgovor bo najprej podala ministrica za notranje zadeve.</p>
            </sp>
            <sp xml:id="SDZ7-Redna-04-2015-01-26.sp44">

               <speaker>MAG. VESNA GYÖRKÖS ŽNIDAR:</speaker>

               <p>Hvala lepa za besedo. Spoštovane poslanke, spoštovani poslanci, spoštovana poslanka
               gospa Eva Irgl!</p>
               <p>V zvezi s to zadevo je Ministrstvo za notranje zadeve že v preteklem letu prejelo dve
               vprašanji, in sicer s strani poslanca Gorenaka v januarju in z vaše strani meseca
               maja. Domnevam, da je namen vašega vprašanja danes preveriti, kaj se je v konkretni
               zadevi od takrat do danes premaknilo. Minister za notranje zadeve dr. Gregor Virant
               je na podobno vprašanje že odgovarjal lansko leto, in sicer, če se ne motim, v mesecu
               juniju. Že takrat je v odgovoru bilo podano, da je policija do takrat pregledala več
               kot deset tisoč dokumentov in drugih nosilcev podatkov, ki jih je pridobila iz Arhiva
               Republike Slovenije in tudi iz drugih virov. Glede tega tudi lahko rečem, da policija
               še vedno sodeluje z varnostnimi organi tako Avstrije, Nemčije, Hrvaške, Srbije, Bosne
               in Hercegovine. Opravljeno je bilo tudi več koordinacijskih sestankov s predstavniki
               tujih policij, glede na to, da določene preiskave glede na krajevno in stvarno
               pristojnost sodijo v domeno teh policij. V času od zadnjega odgovora lahko rečem, da
               preiskava še vedno poteka. Policija tudi preverja vse dodatne informacije, ki jih je
               v zvezi s tem pridobila. V sklopu preiskav policija tudi intenzivno sodeluje z
               Okrožnim državnim tožilstvom v Ljubljani, kateremu je v mesecu februarju lanskega
               leta poslala vmesno poročilo. Zadnje, drugo poročilo pa je bilo poslano v mesecu
               januarju letošnjega leta. Policija je Okrožno državno tožilstvo v Ljubljani tudi
               zaprosila za morebitne dodatne usmeritve, ki pa jih do sedaj ni prejela. In od tega
               je odvisen tudi nadaljnji potek preiskave, ob dejstvu, da pa so državno tožilstva
               samostojna in tudi samostojni so državni tožilci.</p>
            </sp>
            <sp xml:id="SDZ7-Redna-04-2015-01-26.sp45">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Odgovor bo podal tudi minister za pravosodje.</p>
            </sp>
            <sp xml:id="SDZ7-Redna-04-2015-01-26.sp46">

               <speaker>MAG. GORAN KLEMENČIČ:</speaker>

               <p>Hvala lepa, podpredsednica Državnega zbora. Spoštovane poslanke in poslanci, gospa
               poslanka Eva Irgl!</p>
               <p>Zgolj v navezavi na odgovor ministrice za notranje zadeve naj pojasnim, da sem po
               prejemu vašega vprašanja, mislim, da je prišlo v petek, na vodjo Okrožnega državnega
               tožilstva v Ljubljani naslovil je zaprosilo za seznanitev z ukrepi v okviru državne
               tožilske uprave. To pa je v bistvu vse, kar v tem trenutku lahko naredim. Obljubim,
               da vam bom v zvezi s konkretnim primerov potem podal pojasnila v pisni obliki takoj,
               ko dobim odgovor. Oba pa veva, da tožilstvo ni recimo organ v sestavi ministrstva, in
               minister za pravosodje ali vlada nima nobenih pristojnosti mu podajati politična ali
               strokovna navodila. Nas pa vsekakor zanima, kaj se s tem postopkom dogaja in na
               podlagi odgovora bomo potem razmislili o nadaljnjih morebitnih ukrepih.</p>
               <p>Hvala lepa.</p>
            </sp>
            <sp xml:id="SDZ7-Redna-04-2015-01-26.sp47">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospa poslanka zahteva dopolnitev odgovora. Izvolite.</p>
            </sp>
            <sp xml:id="SDZ7-Redna-04-2015-01-26.sp48">

               <speaker>EVA IRGL (PS SDS):</speaker>

               <p>Najlepša hvala za besedo.</p>
               <p>Ja, tukaj lahko rečem, da očitno policija dela, tožilstvo ne. Lahko iščemo te razloge
               marsikje, ampak citirala bom nekaj, gospod Klemenčič, kar ste vi povedali, mislim da
               leta 2005, za Mladino. Zametke, ki govorijo o zločinu zoper človečnost, najdemo že v
               Haški konvenciji iz leta 1907. S stališča kazenskega pregona je ta hudodelstva tudi
               lažje dokazovati. Ne zahteva se namreč obarvan naklep uničenja določene skupine,
               dovolj je, da gre za dejanje v okviru sistematičnih pobojev, posilstev, mučen,
               pregonov in tako dalje. Tako v primeru Službe državne varnosti kot predhodnice Udbe
               kot tudi v primeru Ozne, ki je bila predhodnica tako Službe državne varnosti kot Udbe
               se je v imenu režima zgodilo po vojni, da je bilo mrtvih na desettisoče ljudi, ki so
               bili izvensodno pobiti. Lahko rečemo, da gre za sistematične poboje in tudi za
               sistematične umore, ko govorimo o Službi državne varnosti in za sistematična mučenja,
               za katere pri nas do sedaj še nihče ni odgovarjal.</p>
               <p>Gospod Klemenčič, nedvomno ste velik strokovnjak na tem področju, osebno to zelo
               cenim, zato verjamem, da se bova strinjala, da glede na povedano, kar ste povedali
               tudi za Mladino, je v tem primeru umorov Službe državne varnosti in seveda tudi
               povojnih pobojev prišlo do zločinov zoper človečnost. In kot že rečeno, zločin zoper
               človečnost ni samo v kontekstu vojne, ampak tudi če gre za podporo določenemu režimu.
               Gre torej za sistematično pobijanje v primeru povojnih pobojev in v primeru umorov,
               ki jih je izvrševala Službe države varnosti. Zato vas ponovno sprašujem:</p>
               <p>Ali boste v okviru svojih pristojnosti storili vse, da bo možna preiskava v smeri
               kaznivih dejanj zoper človečnost, glede na to, da veva, da konkreten umor kot nek
               posamezni umor po naši zakonodaji, ki je bil izvršen recimo s strani Službe državne
               varnosti … / izklop mikrofona/</p>
            </sp>
            <sp xml:id="SDZ7-Redna-04-2015-01-26.sp49">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Minister za pravosodje gospod mag. Goran Klemenčič bo podal dodatni odgovor.</p>
            </sp>
            <sp xml:id="SDZ7-Redna-04-2015-01-26.sp50">

               <speaker>MAG. GORAN KLEMENČIČ:</speaker>

               <p>Hvala lepa.</p>
               <p>Ja, v tem delu se pa strinjam z vami v celoti. Spomnim se tistega intervjuja.
               Verjamem, da bi morali in mislim, da za to daje podlago tudi Evropska konvencija
               človekovih pravicah, ne pa žal tudi naša ustava, da določeni zločini nikoli ne
               zastarajo. In zame ni važno, kakšne barve so, rdeči ali črni, na tem področju ima
               Slovenija mogoče še kaj za postoriti. S tem se strinjam. Kot minister za pravosodje,
               pa ne da bi se umikal kakršnikoli odgovornosti, ampak bodiva poštena, zakoni so,
               kazniva dejanja so, organi, ki morajo preganjati, odkrivati ta dejanja, tudi so.
               Hvala.</p>
            </sp>
            <sp xml:id="SDZ7-Redna-04-2015-01-26.sp51">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospa poslanka, Eva Irgl, izvolite.</p>
            </sp>
            <sp xml:id="SDZ7-Redna-04-2015-01-26.sp52">

               <speaker>EVA IRGL (PS SDS):</speaker>

               <p>Najlepša hvala za besedo.</p>
               <p>V skladu s Poslovnikom Državnega zbora želim, da se opravi razprava o odgovoru obeh
               ministrov. Tudi zaradi tega, ker menim, da ta družbenopolitični prostor vendar
               potrebuje tudi širšo razpravo na to temo. Glede na to, da gre za izjemno pomembno
               tematiko, kjer govorimo o nedotakljivosti človeškega življenja, o osebnem
               dostojanstvu, o varnosti, kjer je pravica vsakogar do življenja zavarovana z zakonom,
               predlagam, da opravimo torej razpravo o odgovoru ministra.</p>
               <p>Tukaj se namreč odpira tudi vprašanje nekega vrednostnega preloma z bivšim
               nedemokratičnim in totalitarnim režimom, za katerega je seveda znano, da je
               sistematično zaradi političnih, ideoloških ciljev kršil človekove pravice. Tudi tako
               da je odvzemal življenja. Nezakonito je tudi skrival, moril domače in tuje
               državljane. Kot že omenjeno, govorim o Službi državne varnosti oziroma o predhodnici
               Udbi. Izvajali so nečloveška ravnanja, ki tudi če so bila izvrševana na podlagi
               takratnih predpisov, niso bila v skladu s pravom in niso bila v skladu s
               civilizacijskimi normami.</p>
               <p>Zato jaz predlagam, drage kolegice in kolegi, da vendarle opravimo širšo razpravo na
               to temo, če sem pravilno razumela zadnji odgovor spoštovanega gospoda ministra, potem
               verjamem, da je tudi njegov odgovor šel v tej smeri, da bi vendarle potrebovali neko
               širšo razpravo o tej temi, zato vas naprošam, da jutri oziroma takrat,ko bomo
               glasovali o tem, tudi izglasujete ta predlog. Najlepša hvala.</p>
            </sp>
            <sp xml:id="SDZ7-Redna-04-2015-01-26.sp53">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>O vašem predlogu bo Državni zbor odločil jutri, 27. januarja 2015, v okviru
               glasovanj.</p>
               <p>Zdaj bo gospa Violeta Tomić, Združena levica, zastavila vprašanje ministru za javno
               upravo gospodu Borisu Koprivnikarju.</p>
            </sp>
            <sp xml:id="SDZ7-Redna-04-2015-01-26.sp54">

               <speaker>VIOLETA TOMIĆ (PS ZL):</speaker>

               <p>Hvala za besedo.</p>
               <p>Spoštovani gospod minister! Ob obiskih v občinah in po pogovorih z županjami in
               župani so nas le-ti opozorili na problematiko zniževanja povprečnin občinam. Znižanje
               povprečnine bo onemogočilo sofinanciranje projektov iz lokalnih virov tudi za že
               pogodbeno dogovorjene projekte, ki se že izvajajo, v večinskem delu pa se financirajo
               iz evropskih sredstev. To bi realno pomenilo, da bi zaradi pričakovanega prihranka
               sredstev v višini enega milijona evrov dejansko izgubili 7 milijonov evrov, zaradi
               razmerja financiranja 15 % lastnih sredstev in 85 % evropskih sredstev. Predlog
               ministrstva, naj občine ta izpad sredstev nadomestijo s povečanjem dajatev občanov,
               je izrazito nesmiseln in neživljenjski, saj se zaradi zaostrenih gospodarskih razmer
               obveznosti socialnih podpor občinam povečujejo in nimajo komu dodatno jemati. Dodatna
               težava, ki ovira nemoten potek investicij, je zelo pozno podpisovanje odobrenih
               pogodb, zaradi česar je dejavnost zgoščena v zadnji kvartal proračunskega leta, kar
               pomeni časovne stiske, v naglici opravljena in zato manj kvalitetna dela ter
               povečanje stroškov. Iz navedenega sledi, da gre za varčevanje za vsako ceno, četudi
               bo cena tega nekajkrat večja od navidezno prihranjenega zneska.</p>
               <p>Zaradi tega vas sprašujem:</p>
               <p>Ali ste na ministrstvu dovolj podrobno proučili posledice predlaganih ukrepov, saj so
               v občinah potencialno škodo zaradi nezaključenih projektov iz finančne perspektive za
               obdobje 2007–2013 ugotovili takoj in vam o tem tudi poročali?</p>
               <p>Kako nameravate premostiti ta izziv, torej občinam onemogočiti lastno finančno
               udeležbo na podlagi pred leti podpisanih pogodb in ob tem upoštevati socialno stanje
               občanov, zaradi katerih jih občine ne morejo še dodatno obremenjevati? 
                   Hvala. 
               
            </p>
            </sp>
            <sp xml:id="SDZ7-Redna-04-2015-01-26.sp55">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Odgovor bo podal minister za javno upravo.</p>
            </sp>
            <sp xml:id="SDZ7-Redna-04-2015-01-26.sp56">

               <speaker>BORIS KOPRIVNIKAR:</speaker>

               <p>Spoštovane poslanke in poslanci!</p>
               <p>Spoštovana poslanka, hvala za to vprašanje. Izhodišča, ki izhajajo iz vašega
               vprašanja, vseeno moram malce korigirati, zato bom zelo konkreten. Občinam smo
               predlagali vrsto ukrepov, ki jih z njimi dogovarjamo in tudi v pogovorih usklajujemo,
               in sicer: brezplačno uporabo informacijskih sistemov registra nepremičnin, pocenitev
               elektronskih dražb, uvrstitev 11 kohezijskih projektov kot prednostne tudi v
               naslednjo finančno perspektivo, sprememba Pravilnika o zadolževanju, ki omogoča
               zadolževanje občinam, predpisovanje drugačnih občinskih taks, povečanje možnosti za
               pravno subjektiviteto, lažje vlaganje prispevkov za zemljiškoknjižne izpiske in tako
               naprej. Zakaj naštevam te ukrepe? Zato ker so to ukrepi, ki v ničemer ne vplivajo na
               socialni položaj občanov, temveč zmanjšujejo dejansko možnost oziroma obremenitev
               občin pri njihovem poslovanju. Zaradi tega ne morem pristati na tezo, da se varčuje
               na način, da se prenaša to na občane, daleč od tega. Vendar pa vztrajamo tudi na
               vladni strani, in se pri tem z občinami strinjamo, da je treba ukrepe od občin
               pričakovati takrat, kadar lahko tudi mi njim učinkovito zmanjšamo stroške.</p>
               <p>Glede ocene učinkov. Zelo natančno so predvideni in ovrednoteni. Seznanjeni smo s
               podatki občin, podatki Ministrstva za finance in so tudi predmet kar precej
               dolgotrajnih usklajevanj, kjer se ravno o tem želimo dogovoriti, kakšni točno so
               tisti skupni učinki. Trenutno jih ocenjujemo na okrog 17 milijonov evrov.</p>
               <p>Glede lastne udeležbe na projektih je pomembno to, da je precej, tudi na željo občin,
               olajšano dodatno zadolževanje občin, ki same trdijo, da so relativno nizko zadolžene
               v primerjavi z drugimi v evropskem prostoru. Hkrati pa je predviden tudi poseben
               ukrep, ki bi 44 najbolj razvojno ogroženim občinam omogočal še vedno direktno
               sofinanciranje teh razvojnih projektov.</p>
               <p>Glede poznega podpisovanja. Ja, se strinjam, ampak celotna finančna perspektiva se je
               nekako skoncentrirala praktično v to zadnje leto, pa vendar ob tem ni za zanemariti
               tudi dejstva, da je iz prejšnje finančne perspektive občinam bilo direktno namenjenih
               620 milijonov evrov, od tega je pa že ob koncu leta 2014 realizacija 92 %. Pomeni, da
               imajo zelo visoko stopnjo realizacije, trenutno je 93 operacij in mi praktično ne
               vidimo problema, da bi pri tako velikih vložkih, pri 93 operacijah ob tej pomoči
               dodatnega zadolževanja in sofinanciranju 44 razvojno ogroženih občin bil problem
               zagotoviti dodatnih 50 milijonov soudeležbe, kolikor je edino še ostalo odprtega v
               tej finančni perspektivi. Mislim pa, da je pomembno tudi to, da je za teh 11
               pripravljenih infrastrukturnih projektov dano tudi zagotovilo Vlade, da gredo
               prioritetno v obravnavo naslednje finančne perspektive. Upamo, ne upamo, zagotavljam,
               da s tem dejansko ne bo ogroženo niti delovanje občin, niti se ti varčevalni ukrepi,
               ki jim jaz ne bi rekel varčevalni, ampak racionalizatorski, ne bodo odražali na
               finančnem položaju samih občanov, ker tudi ne temeljijo na tem, da bi se črpali iz
               finančnega obremenjevanja občanov.</p>
            </sp>
            <sp xml:id="SDZ7-Redna-04-2015-01-26.sp57">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospa Violeta Tomić zahteva dopolnitev odgovora.</p>
            </sp>
            <sp xml:id="SDZ7-Redna-04-2015-01-26.sp58">

               <speaker>VIOLETA TOMIČ (PS ZL):</speaker>

               <p>Hvala vam za odgovor.</p>
               <p>Seveda, vi ne vidite problema, ampak župani ga vidijo. Na terenu so zelo zaskrbljeni
               zaradi tega, predvsem nerazvite regije, ki so razvojno ogrožene. Verjetno ni v skladu
               s strategijo o skladnem regionalnem razvoju, da nerazvite občine dajejo v skupno
               blagajno kar precej več, kot dobijo iz te blagajne. Hvala.</p>
            </sp>
            <sp xml:id="SDZ7-Redna-04-2015-01-26.sp59">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Odgovor bo dopolnil minister za javno upravo.</p>
            </sp>
            <sp xml:id="SDZ7-Redna-04-2015-01-26.sp60">

               <speaker>BORIS KOPRIVNIKAR:</speaker>

               <p>Hvala za besedo.</p>
               <p>Mogoče še eno dodatno pojasnilo. Obstaja velika razlika med razvitimi in nerazvitimi
               regijami. Zaradi tega se tudi povprečnine ne dodeljujejo linearno, ampak obstajajo
               korekcijski dejavniki. To je zelo pomembno vedeti. Zato nerazvite regije skozi tako
               imenovani mehanizem izravnave dobijo občutno več, kot bi jim dejansko pripadalo po
               neki linearni delitvi. Ne nazadnje je treba vedeti, da so občine svojo tekočo porabo,
               ne govorimo o investicijski, dejansko povečale v zadnjih letih za 8 %, medtem ko se
               je državni proračun skrčil za 9, da so povečale zaposlenost za 4,5 %, med tem ko se
               je zaposlenost v državni upravi zmanjšala za 9 %, da so občine samo v zadnjem letu
               dobile 8 milijonov neodplačnih prenosov državnega premoženja na občine. Torej govorim
               o dejstvih, ki kažejo na to, da čeprav župani morda vidijo zgodbo drugače, številke
               kažejo, da je v občinah še možnost bolj racionalnega obnašanja, glede na to, da je
               bila ta možnost s konkretnimi linearnimi številkami, ki jih izkazujemo na nivoju
               državne uprave in širšega javnega sektorja, dejansko že izvedena. Stališča županov so
               mi pa zelo, zelo dobro poznana, ker pogosto z njimi skupaj sedimo in usklajujemo
               ravno te probleme.</p>
            </sp>
            <sp xml:id="SDZ7-Redna-04-2015-01-26.sp61">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospod Danilo Anton Ranc, Stranka Mira Cerarja, bo zastavil vprašanje ministrici za
               okolje in prostor gospe Ireni Majcen.</p>
            </sp>
            <sp xml:id="SDZ7-Redna-04-2015-01-26.sp62">

               <speaker>DANILO ANTON RANC (PS SMC):</speaker>

               <p>Hvala za besedo, predsedujoča. Spoštovani ministrski zbor, spoštovana ministrica
               gospa Irena Majcen, spoštovane kolegice in kolegi poslanci.</p>
               <p>Predstavniki lokalnih skupnosti, občin, Gospodarske zbornice in podjetij s Koroške
               naslavljajo name vprašanja o vzrokih zamud pri realizaciji projekta na severnem delu
               tretje razvojne osi in pričakujejo ustrezen odziv odgovornih ministrstev. V postopku
               prostorskega umeščanja za severni del tretje razvojne osi nastopa Ministrstvo za
               infrastrukturo kot pobudnik priprave državnega prostorskega načrta, Ministrstvo za
               okolje in prostor kot koordinator priprave, Dars pa kot investitor prostorskega akta.
               Po informacijah z Ministrstva za infrastrukturo je prišlo do zastoja pri nadaljevanju
               realizacije projekta na severnem delu tretje razvojne osi, ker trasa avtoceste na
               odseku od priključka Šentrupert do priključka Velenje jug ni umeščena. Kasnitve
               postopkov umeščanja trase tretje razvojne osi so torej vzrok, da ni prišlo do
               izdelave projektne dokumentacije za že umeščeno traso na odseku Velenje jug–Slovenj
               Gradec in do fazne realizacije izgradnje tretje razvojne osi na Koroškem. Kljub
               večkratnim sklepom odgovornih, da je severni del tretje razvojne osi od Velenja do
               Koroške prioriteta, je prišlo do zaostanka ravno na tem severnem delu tretje razvojne
               osi, med tem ko bodo začeli na južnem delu tega projekta z realizacijo obvoznice pri
               Novem mestu. Projekt tretje razvojne osi je vključen v nabor t. i. Junckerjevega
               paketa, ki se mora začeti izvajati v roku treh let, zato je pravočasno umeščanje v
               prostor še toliko bolj pomembno. 
                   Ker je Ministrstvo za okolje in prostor koordinator priprave prostorskega
                     načrta, vas spoštovana ministrica, sprašujem: 
               Zakaj je prišlo do zakasnitve umeščanja tretje razvojne osi na odseku od
               priključka Šentrupert do priključka Velenje jug?</p>
               <p>Kaj boste ukrenili, da bo ta del trase pravočasno umeščen za nadaljevanje projekta
               tretje razvojne osi in ali ste v izvajanje umeščanja medresorsko vključili tudi
               Ministrstvo za kmetijstvo in ostale deležnike?</p>
               <p>V kateri fazi je umeščanje trase tretje razvojne osi na odseku Slovenj
               Gradec–Dravograd–Holmec, ki poteka po koridorju, ki je pomemben tudi za sosednjo
               državo Avstrijo?</p>
               <p>Ali boste predsedniku Vlade in kolegom ministrom predlagali dodatne ukrepe in
               aktivnosti, ki so potrebni za uvedbo intervencijskih postopkov umeščanja v prostor v
               primeru za državo strateško pomembnih projektov, kot je tretja razvojna os?</p>
               <p>Spoštovana gospa ministrica, zahvaljujem se vam za odgovore.</p>
            </sp>
            <sp xml:id="SDZ7-Redna-04-2015-01-26.sp63">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Odgovor bo podala ministrica za okolje in prostor gospa Irena Majcen.</p>
            </sp>
            <sp xml:id="SDZ7-Redna-04-2015-01-26.sp64">

               <speaker>IRENA MAJCEN:</speaker>

               <p>Hvala, spoštovana predsedujoča. Spoštovane poslanke in poslanci, spoštovani poslanec
               gospod Ranc.</p>
               <p>V postopku priprave državnega prostorskega načrta je naša naloga pridobiti pozitivno
               mnenje o ustreznosti tako okoljskega poročila, ki ga izda pristojno ministrstvo, to
               je naše ministrstvo, in sicer Direktorat za okolje, Sektor za strateško presojo
               vplivov na okolje, in to na podlagi mnenj varstvenih nosilcev urejanja prostora
               ministrstva s področja varovanja zdravja ljudi, varstva pred naravnimi in drugimi
               nesrečami, kmetijstva, gozdarstva, lovstva, ribištva, upravljanja z vodami,
               ohranjanja narave in varstva kulturne dediščine. Od januarja 2011 do junija 2012 je
               bilo z Ministrstva za kmetijstvo trikrat podano negativno mnenje na načrtovane
               ureditve, ker je bilo mnenje, da je poseg na kmetijska zemljišča prevelik. V tem času
               se je iskala možnost umestitve trase na druga območja, kjer pa je zadržkov za
               umestitev trase še več. Eden od zadržkov recimo je, da je na tem območju tudi vir za
               pitno vodo. Naš direktorat meni, da bi skupaj z Ministrstvom za kmetijstvo bilo
               mogoče poiskati in določiti izvedljive omilitvene ukrepe, s katerimi bi, navkljub
               zasedbi kmetijskih zemljišč z novo cesto, vzpostavili pogoje za izboljšanje
               kmetijskih zemljišč in pogoje kmetijske pridelave v spodnji Savinski dolini.</p>
               <p>Na odseku od Slovenj Gradca do Dravograda pa je prav tako z obvoznicami izdelan
               osnutek DPN, in sicer za hitro cesto. V maju 2012 pa je bila že izvedena javna
               razgrnitev, ki zaradi nasprotovanj predvsem lokalnih skupnosti od oktobra 2012
               miruje. Tega meseca je Vlada tudi sprejeta odločitev, da se ponovno preveri prometna
               upravičenost hitre ceste. Tukaj pa se na nek način zdaj naslavljamo na pobudnika, to
               je Ministrstvo za infrastrukturo, ki je dolžan podati nova načrtovalska izhodišča, na
               podlagi katerih bo Vlada sprejela odločitev o nadaljevanju priprave DPN. Stališče
               našega ministrstva je, da se nadaljuje priprava DPN za novo cesto, dinamika gradnje
               pa se prilagodi možnostim zagotavljanja finančnih sredstev. Na odseku od Otiškega
               vrha do Holmca predlog najustreznejše variante še ni izbran. Vse variante, ki so bile
               obravnave v študiji variant, so prometno in ekonomsko manj stabilne, manj zanimive.
               Ne izpolnjujejo osnovnih pogojev za njihovo umestitev. Ta postopek miruje od leta
               2012. Načrtovalska izhodišča so bila preverjena v okviru novelacije prometne študije.
               Na podlagi rezultatov študije in preveritve tudi drugih načrtovalskih izhodišč so se
               tako naš direktorat pa direktorat za infrastrukturo skupaj povezali na sestanku z
               Darsom in sprejeli skupno stališče, da se Vladi predlaga ustavitev postopka priprave
               DPN. Naloga našega direktorata je, da vsake pol leta z gradivom, poročilom o
               problematiki in dinamiki priprave DPN s predlogi ukrepov za pospešitev postopkov
               njihove priprave seznanjamo Vlado. Vlada se ob tej seznanitvi lahko tudi opredeli do
               posameznih postopkov. Naša naloga je in tudi bomo izdali to poročilo v tem mesecu,
               tako da bo na Vladi predvidoma obravnava v mesecu februarju. Hvala.</p>
            </sp>
            <sp xml:id="SDZ7-Redna-04-2015-01-26.sp65">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospod Tomaž Lisec bo zastavil vprašanje ministru za infrastrukturo dr. Petru
               Gašperšiču.</p>
            </sp>
            <sp xml:id="SDZ7-Redna-04-2015-01-26.sp66">

               <speaker>TOMAŽ LISEC (PS SDS):</speaker>

               <p>Spoštovana podpredsednica, hvala za besedo. Spoštovani ministrski zbor, kolegi,
               kolegice!</p>
               <p>Mi je žal, da moram s tem vprašanjem moriti še tega ministra. Prejšnjemu ministru sem
               dvakrat postavil to vprašanje. Veliko je bilo besed, dejanja pa so bila negativna,
               prej kot pozitivna. Moje vprašanje je glede sanacije premostitvenih objektov. Pa bom
               začel s stavkom iz enega izmed slovenskih dnevnikov. Leto dni po omejitvi prometa
               preko 19 premostitvenih objektov za veliko večino na vidiku ni rešitve. Čeprav bi
               bilo v normalni ureditvi za obnovo dovolj že desetina sredstev od dajatve, ki jo ob
               registraciji namensko plačujejo lastniki vozil. Januarja preteklo leto je Direkcija
               Republike Slovenije za ceste ugotovila, da je vsaj 19 premostitvenih objektov,
               predvsem mostov, nujno potrebnih finančnih pomoči, da bi se izvedla njihova sanacija.
               Jaz sem postavil ministru Omerzelu januarja poslanska vprašanja. Rekel je takole: "V
               treh mesecih bomo pripravili programe sanacije, potem pa v roku šest do devet mesecev
               vse to tudi izvedli." Ker v treh mesec minister ni dal nič od sebe, sem ga aprila
               vprašal, kaj je naredil v teh predvidenih treh mesecih, ko naj bi bili programi
               sanacije že na mizi in naj bi se začela izvedba. Potem pa se je zataknilo. Minister
               se je na vse načine hotel znebiti tega vprašanja in ni hotel obljubiti nič ne glede
               časovnega vidika sanacij, ne glede finančnega vira, ne glede na to, ali podpira
               kratkoročne ali dolgoročne ukrepe, kako sodeluje z lokalnimi skupnostmi, Kako je s
               črpanjem evropskih sredstev na teh projektih, kakšen je gospodarski vidik neizvajanja
               sanacij teh premostitvenih objektov, kakšen je prometnovarstveni vidik nesanacije teh
               ukrepov itn. Od aprila naprej vse zadeve stojijo. Po zadnjih informacijah naj bi se
               dva projekta le nekako začela oživljati, vsi ostali pa stojijo. Še več. V preteklem
               tednu smo doživeli eno zgodbo, ko je nek inšpektor verjetno kar prek daljnogleda
               ocenil, da v Sečovljah nek most ne izpolnjuje več določenih varnostnih vidikov, in se
               je še ena zgodba namesto zaprla, se je se je odprla.</p>
               <p>Minister, za uvod, zanima me predvsem finančni in pa časovni vidik sanacije
               premostitvenih objektov:</p>
               <p>Kako ste si zastavili to delo v letu 2015 oziroma v naslednjih letih vašega
               ministrovanja?</p>
               <p>Hvala.</p>
            </sp>
            <sp xml:id="SDZ7-Redna-04-2015-01-26.sp67">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Odgovor bo podal minister za infrastrukturo dr. Peter Gašperšič.</p>
            </sp>
            <sp xml:id="SDZ7-Redna-04-2015-01-26.sp68">

               <speaker>DR. PETER GAŠPERŠIČ:</speaker>

               <p>Hvala, predsedujoča. Spoštovane poslanke, spoštovani poslanci, spoštovani gospod
               Tomaž Lisec, hvala za vprašanje!</p>
               <p>Očitno je bila ta debata že vroča tema razprav tudi v prejšnjem mandatu. Žal verjetno
               tudi jaz ne bom mogel postreči z nekimi bolj optimističnimi napovedmi in prognozami,
               čeprav ne bom rekel, da si ne prizadevam za to, da bi se te zadeve čim prej uredile.
               V letu 2014 tako na žalost niso bila zaključena dela na nobenem od teh premostitvenih
               objektov, ki so bila v začetku tega leta zaprta ali delno zaprta. Z rebalansom
               proračuna za leto 2014 so bila potem zagotovljena sredstva za nadaljevanje del na
               treh zaustavljenih pogodbah in torej na treh premostitvah s seznama teh objektov z
               omejitvami nosilnosti. To so mostovi preko Pivke v Prestranku, most preko Socke pri
               Škrlinovem gradu in premostitev pri Trojanah. Na 17 objektih pa je še vedno omejena
               omejitev prometa zaradi zmanjšane nosilnosti in dela na teh objektih pravzaprav ne
               potekajo, razen manjših popravil opreme na 14 objektih.</p>
               <p>Povedati moram tudi to, da je na podlagi opravljenih pregledov mostov v letu 2014 v
               slabem in zelo slabem stanju še 283 mostov, ki so daljši od petih metrov. Od tega jih
               je 197 v kritičnem stanju, kar pomeni, da so nujno potrebna popravila. Od teh bo za
               44 objektov treba izdelati varnostno analizo za preverbo obstoječe nosilnosti.</p>
               <p>V tem trenutku je, kot veste, v pripravi rebalans proračuna za leto 2015,
               nadaljevanje sanacijskih del in rekonstrukcij pa bomo izvajali seveda v skladu z
               razpoložljivimi finančnimi viri. Znotraj le-teh pa bomo tem aktivnostim, se pravi na
               popravilu teh premostitvenih objektov, posvetili najvišjo prioriteto. Hvala lepa.</p>
            </sp>
            <sp xml:id="SDZ7-Redna-04-2015-01-26.sp69">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Poslanec, gospod Tomaž Lisec, zahteva dopolnitev odgovora. Izvolite.</p>
            </sp>
            <sp xml:id="SDZ7-Redna-04-2015-01-26.sp70">

               <speaker>TOMAŽ LISEC (PS SDS):</speaker>

               <p>Hvala, podpredsednica.</p>
               <p>Seveda se strinjava, niste vi krivi za dejanja pred 1. septembrom 2014, javnost pa
               vas bo verjetno ocenjevala po vašem delu in ne po besedah od tistega časa naprej.</p>
               <p>Mislim, da smo bili na Odboru za infrastrukturo v prejšnjem mandatu poslanci
               koalicije in opozicije soglasni, ko smo vašemu predhodniku dali predlog in soglasno
               podporo, da mu dajemo podporo, da zagotovi dodatnih 50 milijonov znotraj državnega
               proračuna kot neko spodbudo, da pri vseh ostalih kolegih, predvsem pa pri ministru za
               finance in predsednici Vlade, zagotovi ta denar, ampak tega ni izpolnjeval. Upam, da
               boste, spoštovani minister, vi bolj uspešni.</p>
               <p>Glede na to, da niste prišli z nobeno številko, me zanima, ali ste v tem enoletnem
               obdobju pa morda skupaj z Direkcijo ali pa z vašim uradniškim delom natančno
               izračunali, koliko sredstev bi bilo potrebnih. Lansko leto smo govorili o približno
               30 milijonih za teh 19 objektov. Sedaj se govori o 10 milijonih. 
                   Zanima me: 
               Ali je kakšna bolj okvirna številka v kakšnem predalu že omenjena?</p>
               <p>Predvsem pa me zanima:</p>
               <p>Če je za kakšnega od teh 283 kritičnih mostov že upoštevano, kakšno številko bi v
               naslednjih letih potrebovali za sanacijo oziroma verjetno tudi novo gradnjo teh
               mostov?</p>
               <p>Predvsem pa me zanima gospodarski vidik sanacije teh mostov.</p>
               <p>V moji občini jih imamo dva takšna objekta. Ne samo da sta prometno katastrofalno
               urejena, eden je prav na vhodu v tako imenovano obrtno cono, kjer je kar nekaj
               velikih podjetij – mislim, da v teh podjetij zaposleno skoraj tisoč ljudi – in veliki
               tovornjaki morajo delati obvoze. Kot veste, ti prevozniki niso lokalci, ampak
               prihajajo iz vseh delov Slovenije pa tudi iz tujine, in imajo probleme, ko se
               naenkrat pred samim mostom znajdejo, pri njih pa so omejitve.</p>
            </sp>
            <sp xml:id="SDZ7-Redna-04-2015-01-26.sp71">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospod minister za infrastrukturo dr. Peter Gašperšič bo dopolnil odgovor.
               Izvolite.</p>
            </sp>
            <sp xml:id="SDZ7-Redna-04-2015-01-26.sp72">

               <speaker>DR. PETER GAŠPERŠIČ:</speaker>

               <p>Hvala lepa.</p>
               <p>Za sanacijo teh mostov in še nekaj najnujnejših odsekov, kjer so sedaj delne zapore,
               bi po ocenah Direkcije potrebovali zagotoviti 15 milijonov evrov. Za ostale mostove,
               ki so še v fazi pregledovanja in morebitnega ukrepanja tudi v tej smeri, trenutno ne
               razpolagam z ocenami.</p>
               <p>Lahko pa povem, da je ocena globalno, da bi se ohranjalo neko sedanje stanje
               prevoznosti cestne infrastrukture, da bi bilo treba vlagati v redno in investicijsko
               vzdrževanje približno 200 milijonov evrov letno. Skratka, samo za ohranjanje nekega
               sedanjega stanja, nivoja. Če bi pa želeli zaustaviti to poslabševanje, ki smo mu
               priče v zadnjih letih, pa bi bilo ta sredstva treba še v večji meri namenjati v
               obstoječo infrastrukturo. Hvala.</p>
            </sp>
            <sp xml:id="SDZ7-Redna-04-2015-01-26.sp73">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Kolega Tomaž Lisec, izvolite.</p>
            </sp>
            <sp xml:id="SDZ7-Redna-04-2015-01-26.sp74">

               <speaker>TOMAŽ LISEC (PS SDS):</speaker>

               <p>Hvala.</p>
               <p>Ker minister na nekaj podvprašanj ni odgovoril, pa tudi sicer se verjetno vsi
               strinjamo, ne glede na to, s katerega konca Slovenije prihajamo, morda ne ravno iz
               Ljubljane, da je prometna slika naše države zelo zelo slaba, zato upam, da bomo jutri
               pri glasovanju soglasni v tem, da se v Državnem zboru opravi razprava tako glede
               financiranja sanacije premostitvenih objektov – pa verjamem, da bo razprava tudi
               daljša – kot tudi o vidiku, kakšne bodo posledice na prometnovarnostni režim naše
               države, o gospodarskem vidiku, kakšna so razmišljanja tako nas, poslancev, kot Vlade
               glede morebitne uvedbe bencinskega tolarja oziroma centa – ali se bomo odločili za
               politiko kratkoročnih rešitev ali za politiko dolgoročnih rešitev na tem
               področju.</p>
               <p>Vprašati pa bi se morali tudi, kakšna je vloga lokalnih skupnosti pri sanaciji
               oziroma ureditvi teh vprašanj, kajti dokler še imajo kakšen evro, ga vlagajo v cestno
               infrastrukturo. Verjamem, da so tudi lokalne skupnosti zelo zainteresirane, da vsi
               skupaj, ne glede na politično mešane barve, opravimo dobro in temeljito razpravo v
               Državnem zboru glede sanacija slabega državnega cestnega omrežja. Hvala.</p>
            </sp>
            <sp xml:id="SDZ7-Redna-04-2015-01-26.sp75">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>O vašem predlogu bo Državni zbor odločil jutri, 27. januarja 2015, v okviru
               glasovanj.</p>
               <p>Zdaj bo gospod Jožef Horvat zastavil vprašanje ministru za javno upravo gospodu
               Borisu Koprivnikarju.</p>
            </sp>
            <sp xml:id="SDZ7-Redna-04-2015-01-26.sp76">

               <speaker>JOŽEF HORVAT (PS NSi):</speaker>

               <p>Hvala lepa, spoštovana gospa podpredsednica. Spoštovani gospe ministrici, gospodje
               ministri, drage kolegice in kolegi!</p>
               <p>Poslansko vprašanje postavljam ministru za javno upravo, tudi podpredsedniku
               slovenske Vlade, gospodu Borisu Koprivnikarju.</p>
               <p>Pravilnik o sklepanju zakonske zveze ureja posamezna vprašanja s področja sklepanja
               zakonskih zvez. Med drugim ureja v 12. členu čas sklepanja zakonskih zvez in določa,
               da načelnik upravne enote zagotovi sklepanje zakonske zveze ob sobotah. Tretji
               odstavek 12. člena pa določa, da se zakonska zveza ne sklepa na dan, ki je praznik
               ali dela prost dan v Republiki Sloveniji.</p>
               <p>Mesec maj je tradicionalno mesec porok – oba veva, zakaj, gospod minister. Letos je
               prva majska sobota 2. maja, ki pa je dela prost dan v Republiki Sloveniji. Za ta dan
               so bodoči zakonci načrtovali sklenitev zakonske zveze in so že podali prijave
               sklenitve zakonskih zvez pri pristojni upravni enoti oziroma krajevnem uradu.
               Načelniki upravnih enot so izdali odločbe, s katerimi niso dovolili sklenitve
               zakonske zveze na ta dan, sklicujoč se na Pravilnik o sklepanju zakonskih zvez.
               Številni bodoči zakonci so se zato že odločili za poroko v tujini – za poroko v
               tujini! – večinoma v sosednjih državah, kar seveda posledično pomeni tudi izpad
               dohodkov za številne gospodarske subjekte, katerih dejavnost je povezana s porokami.
               To so gostinci, organizatorji porok in podobno. Določila tretjega odstavka 12. člena
               Pravilnika o sklepanju zakonske zveze, ki preprečuje sklepanje zakonske zveze v
               soboto, 2. maja letos, so neživljenjska in nerazumna birokratska ovira.</p>
               <p>Spoštovani gospod podpredsednik Vlade in minister za javno upravo gospod Boris
               Koprivnikar! Odprava opisane neživljenjske in nerazumne birokratske ovire je test, ki
               bo pokazal iskreno voljo Vlade, tudi vas osebno:</p>
               <p>Kako resno mislite z odpravo nerazumnih birokratskih ovir?</p>
               <p>In:</p>
               <p>Kako resno mislite z vzpostavitvijo dobrega, prijaznega servisa državljanom?</p>
               <p>Hvala za vaš odgovor.</p>
            </sp>
            <sp xml:id="SDZ7-Redna-04-2015-01-26.sp77">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Odgovor bo podal minister za javno upravo gospod Boris Koprivnikar.</p>
               <p>Izvolite.</p>
            </sp>
            <sp xml:id="SDZ7-Redna-04-2015-01-26.sp78">

               <speaker>BORIS KOPRIVNIKAR:</speaker>

               <p>Hvala za besedo, hvala za to vprašanje.</p>
               <p>Sicer ga ne morem prav široko elaborirati, bom pa zelo konkreten in zelo jasen.
               Pravilnik, kot sami pravilno ugotavljate, določa, da se poroke ne sklepajo v okviru
               pristojnosti upravne enote na dela prost dan in če pride sobota na dela prost dan, je
               seveda težava v pravilniku. Sicer Uredba o upravnem poslovanju pravi, da lahko v
               izjemnih okoliščinah upravne enote odredijo delo tudi na tak dan, vendar smatramo, da
               sklenitev poroke ni izjemna okoliščina. Pa vendar, isto vprašanje je bilo tudi
               ministrici Mrakovi – poudarjam, da pravilnik sodi v pristojnost Ministrstva za delo,
               družino in socialne zadeve, zato sem tudi z njo usklajeval ta današnji odgovor.
               Oktobra 2014 je bilo že predstavljeno, saj je bil ta pravilnik spremenjen v letu 2013
               ravno zato, ker so imele upravne enote različne prakse in so različno ta dan
               uporabljale. Takrat ni bilo nobenih pripomb ne s strani upravne enote niti samih
               uporabnikov tega predpisa.</p>
               <p>Preverili so tudi stališče pri ministrici in oba se odločno strinjava, da je to
               anomalijo mogoče in nujno odpraviti; pomeni, da s spremembo pravilnika omogočimo, da
               se lahko sklepajo zakonske zaveze tudi na dela prost dan ali praznik, če ta pade na
               soboto. To pomeni, da s tem rešimo ta problem, da bi ne bilo mogoče skleniti zakonske
               zveze v soboto, če je pač takrat praznik. To vam lahko zagotavljam, ker imava oba
               soglasje in se strinjava, da bo s popravo pravilnika to mogoče dejansko tudi
               urediti.</p>
               <p>Zanimiva mi je tudi vaša informacija, da zakonski pari množično odhajajo v tujino in
               tam sklepajo poroke – nimamo takih podatkov. Imamo pa ravno obraten podatek: množično
               oziroma v precejšnjem številu pa dejansko pari s Hrvaške prihajajo na slovensko stran
               in tukaj sklepajo poroke, zato ker je postopek cenejši, enostaven in tudi urejeno je
               priznanje, kajti vedeti je treba, da vsakič, ko se zakonska zveza sklene v tujini, je
               potem treba urediti tudi pravno priznanje te zakonske zveze doma in menim, da ni tako
               zelo enostavno. Vendar zaradi teh posledic, ki ste jih navedli, vam zagotavljam, da
               bomo to nepravilnost, če lahko tako rečem, v pravilniku v najkrajšem mogočem času
               odpravili, ker je edina posledica, ki dejansko izhaja iz tega, da matičar v tem času
               nima nadomestila za delo v soboto, ampak ima nadomestilo za delo na praznični dan, ki
               je sicer višje, tukaj bodo neki minimalni dodatni stroški, ampak menim, da to kot
               država moramo zagotoviti. Hvala.</p>
            </sp>
            <sp xml:id="SDZ7-Redna-04-2015-01-26.sp79">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospod poslanec Jožef Horvat zahteva dopolnitev odgovora.</p>
               <p>Izvolite.</p>
            </sp>
            <sp xml:id="SDZ7-Redna-04-2015-01-26.sp80">

               <speaker>JOŽEF HORVAT (PS NSi):</speaker>

               <p>Hvala lepa, gospod minister, za vaš odgovor in tudi obljubo, da bo ta huda in
               nerazumna birokratska ovira odpravljena, kar pomeni, da bo, po mojem razumevanju in
               vaši interpretaciji, mogoče v soboto, 2. maja letos opraviti zakonsko zvezo. Jaz te
               podatke imam, da mladi bodoči pari nameravajo poroke opraviti v tujini zaradi tega,
               ker sem pooblaščena oseba, ki že kar dolgo let opravlja ta civilni obred sklepanja
               zakonske zveze.</p>
               <p>Seveda je težko ocenjevati, koliko je parov, ki se želijo prav 2. maja 2015 poročiti.
               Ampak ocena, da gre za približno 400 parov, je pa dokaj realna. Zakaj? Leta 2013 smo
               imeli 6 tisoč 204 poroke v Sloveniji, povprečno je to 516 na mesec. To pomeni, da je
               številka 400 dokaj realna ocena za soboto, 2. maja 2015.</p>
               <p>Razočaran sem bil nad odgovorom gospe ministrice, vaše kolegice, doktorice Anje Kopač
               Mrak, ki je res podpisnica omenjenega pravilnika, ampak soglasje pa da minister za
               javno upravo. Danes je optimizma nekoliko več in bi torej želel, da še enkrat
               slovenski javnosti in tem, ki načrtujejo poroko 2. maja letos, potrdite, da bo to
               mogoče.</p>
               <p>Prepričan sem, da bodo to slišali tudi načelniki upravnih enot, in verjamem, da je
               najbrž kakšna ura dela, da se ta pravilnik o sklepanju zakonskih zvez spremeni in da
               se ga objavi v Uradnem listu. Hvala lepa.</p>
            </sp>
            <sp xml:id="SDZ7-Redna-04-2015-01-26.sp81">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Minister za javno upravo gospod Boris Koprivnikar, izvolite za dopolnitev.</p>
            </sp>
            <sp xml:id="SDZ7-Redna-04-2015-01-26.sp82">

               <speaker>BORIS KOPRIVNIKAR:</speaker>

               <p>Hvala.</p>
               <p>Da bomo povsem jasni. Dvomim, da je vseh 400 parov, ki naj bi po povprečju prišlo za
               sklenitev poroke na 2. maja, načrtovalo in da bo odšlo v tujino. Tako bodimo realni
               okrog podatkov. Absolutno se pa strinjam, da je to ovira, ki jo je treba
               odpraviti.</p>
               <p>To, kar ta trenutek lahko zagotovim, je, da je pripravljenost na moji strani in na
               strani ministrice za delo, družino, socialne zadeve, ki je predlagateljica tega
               pravilnika, da se to zelo hitro uredi in da bomo, če bo pravilnik sprejet v
               najkrajšem času, vse tiste, ki so že povprašali upravne enote za sklenitev zakonske
               in so bili zavrnjeni z razlogom, da takrat ne deluje ta servis državljanom, tudi
               naknadno obvestili in jih povabili k ponovnemu razmisleku.</p>
               <p>To zagotovilo vam lahko dam, ne morem pa dati ta trenutek dokončnega zagotovila, da
               bo pravilnik letos sprejet in veljaven. Jaz bom naredil vse, kar je v moji moči, da
               bo to dejansko tudi narejeno. Sam ta trenutek ne vidim nobenih razlogov, da tega ne
               bi uredili v najkrajšem mogočem času.</p>
            </sp>
            <sp xml:id="SDZ7-Redna-04-2015-01-26.sp83">

               <speaker>PREDSEDNIK DR. MILAN BRGLEZ:</speaker>

               <p>Ministrici za zdravje gospe Mariji Milojki Kolar Celarc bo vprašanje zastavil gospod
               Uroš Prikl, DeSUS.</p>
            </sp>
            <sp xml:id="SDZ7-Redna-04-2015-01-26.sp84">

               <speaker>UROŠ PRIKL (PS DeSUS):</speaker>

               <p>Hvala lepa. Pozdravljeni kolegice in kolegi, spoštovane ministrice in ministra!</p>
               <p>Moje vprašanje se nanaša na ustanovitev oziroma ponovno vzpostavitev oddelka za
               spremljanje zdravstvenega varstva otrok in mladostnikov. Kot vemo, je pred leti v
               prisojnosti takratnega Inštituta za varovanje zdravja, danes se ta institucija
               imenuje Nacionalni inštitut za javno zdravje, deloval oddelek za spremljanje
               zdravstvenega stanja otrok in mladostnikov, ki pa je bil podobno kot tudi vsi ostali
               oddelki za posamezne populacijske skupine leta 2004 ukinjen. Trenutno tako pri nas
               nimamo institucije, ki bi celostno spremljala zdravstveno stanje oziroma varstvo
               otrok in mladostnikov. Na osnovi strokovnega mnenja, da je oddelek za spremljanje
               zdravstvenega varstva otrok in mladostnikov nujno potreben, saj gre za zelo ranljivo
               ciljno skupino, sprašujem:</p>
               <p>Ali razmišljate oziroma ali imate v svoji agendi, v svojem načrtu tudi ustanovitev,
               bolje rečeno ponovno vzpostavitev oddelka za spremljanje zdravstvenega varstva otrok
               in mladostnikov v Republiki Sloveniji?</p>
               <p>Naj spomnim, da je Razširjeni strokovni kolegij za pediatrijo pri MZ oziroma pri
               Ministrstvu za zdravje to problematiko obravnaval in podprl idejo, seveda zavedajoč
               se pomena delovanja takšnega oddelka predvsem v smislu ohranjanja in krepitve zdravja
               mladih. Naloga oddelka bi bila spremljanje in obdelava podatkov, dobljenih v okviru
               preventivnih pregledov otrok in mladostnikov, kot to predvideva Navodilo za izvajanje
               preventivnega zdravstvenega varstva na primarni ravni. Tako pridobljeni podatki in
               logirani podatki bi bili dobra osnova za splošno oceno zdravstvenega stanja otrok in
               mladostnikov ter osnova za vse aktivnosti, ki bi jih oziroma jih bo izvajalo
               Ministrstvo za zdravje ter Vlada Republike Slovenije ter sprejemala takšne odločitve,
               ki bodo pomenile odpravljanje odklonov na področju zdravstvenega varstva otrok in
               mladostnikov. Se pravi vseh devianc na področju zdravstvenega varstva mlade
               populacije. Hvala lepa.</p>
            </sp>
            <sp xml:id="SDZ7-Redna-04-2015-01-26.sp85">

               <speaker>PREDSEDNIK DR. MILAN BRGLEZ:</speaker>

               <p>Odgovarja ministrica za zdravje gospa Marija Milojka Kolar Celarc.</p>
            </sp>
            <sp xml:id="SDZ7-Redna-04-2015-01-26.sp86">

               <speaker>MARIJA MILOJKA KOLAR CELARC:</speaker>

               <p>Hvala za besedo. Spoštovani, gospod predsednik Državnega zbora, poslanke in poslanci!
               Pozdrav gospodu poslancu, gospodu Priklu.</p>
               <p>Zahvaljujem se vam za vaše vprašanje, ker se zavedamo, da je ena od pomembnejših
               nalog spremljanje tudi zdravstvenega varstva otrok in mladostnikov. Prav zaradi tega
               je to tudi ena najpomembnejših nalog Nacionalnega inštituta za javno zdravje, ki je
               naslednik Inštituta za varovanje zdravja. Izmed njihovih nalog je spremljanje in
               preučevanje zdravja prebivalcev ter zdravstvenega varstva prebivalcev ključno za
               otroke in mladino. Zaradi tega se ne moremo strinjati oziroma ne drži dejstvo, da
               nimamo v Sloveniji institucije, ki bi to spremljala.</p>
               <p>Nacionalni inštitut za javno zdravje poleg spremljanja izvajanja zdravstvenega
               varstva otrok in mladine v Sloveniji izvaja tudi tako imenovano longitudinalno
               raziskavo z naslovom Z zdravjem povezano vedenje v šolskem obdobju, s katero se lahko
               primerjamo z 32 državami, ki v tej študiji sodelujejo. Najpomembnejša tveganja za
               zdravje mladostnikov so namreč povezana z nekaterimi njihovimi vedenji, kot so
               kajenje, uživanje alkohola, uživanje prepovedanih drog, spolne navade, samopodoba in
               stanje duševnega zdravja. Z namenom celovite analize in nadgradnje izvajanja
               zdravstvenega varstva otrok in mladostnikov, s posebnim poudarkom na njihovem
               preventivnem zdravstvenem varstvu in zmanjševanju neenakosti v zdravju, Nacionalni
               inštitut za varovanje zdravja od septembra 2013 izvaja tudi projekt Skupaj za
               zdravje, ki je financiran iz sredstev norveškega finančnega mehanizma. Namen tega
               projekta je nadgradnja sedanjega programa zdravstvenega varstva otrok in
               mladostnikov, tako da bomo zagotovili pravičen in enak dostop do kakovostnih
               zdravstvenih storitev in zdravstvenovzgojnih intervencij vsem otrokom in mladostnikom
               v Sloveniji. V projektu je veliko prostora namenjenega razvoju kazalcev za boljše
               spremljanje in obdelovanje podatkov iz preventivnega zdravstvenega varstva otrok in
               mladostnikov, kar bo omogočalo še boljše spremljanje in učinkovitejše ukrepanje na
               tem področju. Nacionalni inštitut bo tako imel pri uresničevanju priporočil in
               rezultatov projekta veliko vlogo.</p>
               <p>Naj pa ob tej priložnosti omenim še to, da smo na Ministrstvu za zdravje pravkar
               zaključili pripravo Nacionalnega programa o prehrani in telesni dejavnosti za zdravje
               za obdobje od leta 2015 do 2025, kjer bo podan tudi poseben poudarek otrokom
               mladostnikom in njihovi preventivi. Hvala.</p>
            </sp>
            <sp xml:id="SDZ7-Redna-04-2015-01-26.sp87">

               <speaker>PREDSEDNIK DR. MILAN BRGLEZ:</speaker>

               <p>Za dopolnitev odgovora ima besedo gospod Uroš Prikl.</p>
            </sp>
            <sp xml:id="SDZ7-Redna-04-2015-01-26.sp88">

               <speaker>UROŠ PRIKL (PS DeSUS):</speaker>

               <p>Hvala lepa. Gospa ministrica, najlepša hvala za ta del odgovora!</p>
               <p>Veseli me, da imate to v mislih oziroma v planu vaših aktivnosti, saj vsi vemo, da je
               zdravje naše največje bogastvo, sploh pa na tej ciljni skupini, ki je, milo rečeno,
               lahko zelo in je zelo ranljiva. Seveda nisem trdil, da ni institucije, ki bi
               pokrivala, ki bi spremljala to področje. Moje razmišljanje je morda šlo v smer, da po
               ukinitvi tega oddelka leta 2004 ni posebnega oddelka, posebnega segmenta, posebnega
               dela na NIJZ oziroma takrat še IVZ, ki bi celovito obdelala to problematiko, in
               ocenjujem, da takrat morda ni bilo najboljše, da smo tak oddelek ukinili. To
               razmišljam v kontekstu že povedanega; to razmišljam v kontekstu ene tematske seje
               Odbora za delo, družino, socialne zadeve in invalide, na kateri smo prioritetno
               govorili o socialnem položaju oziroma slabšanju socialnega položaja otrok v zadnjem
               obdobju, v obdobju recesije, posredno pa na to vpliva tudi potencialno slabši položaj
               na področju zdravstvenega varstva.</p>
               <p>Seveda pa si ne bi mogel kaj, da v kontekstu tega ne bi omenil, poznavajoč tudi
               delovanje in resurse kapacitete Zdravstvenega doma dr. Adolfa Drolca v Mariboru, če
               ne bo ali pa bi vaša odločitev bila, da to ne gre v kontekstu Nacionalnega inštituta
               za javno zdravje, sem prepričan, da bi glede na svoje strokovno znanje, kapacitete,
               obstoječe resurse to nalogo, to sistemsko koordinativno aktivnost lahko nemoteno in z
               veliko mero strokovnosti peljali tudi v Mariboru, torej v Domu dr. Adolfa Drolca v
               Mariboru.</p>
               <p>Najlepša hvala še za ta del odgovora. Prosil bi pa za pisni odgovor.</p>
            </sp>
            <sp xml:id="SDZ7-Redna-04-2015-01-26.sp89">

               <speaker>PREDSEDNIK DR. MILAN BRGLEZ:</speaker>

               <p>Ministrico za izobraževanje, znanost in šport dr. Stanislavo Setnikar Cankar ter
               ministrico za kulturo mag. Julijano Bizjak Mlakar bo vprašala mag. Mirjam Bon
               Klanjšček, Zavezništvo.</p>
            </sp>
            <sp xml:id="SDZ7-Redna-04-2015-01-26.sp90">

               <speaker>MAG. MIRJAM BON KLANJŠČEK (PS ZaAB):</speaker>

               <p>Hvala. Spoštovani ministrici!</p>
               <p>Že nekaj časa spremljamo zaskrbljujoče podatke o tem, kako slabo se slovenski
               osnovnošolci izkažejo na lestvici PISA glede doseganja bralne pismenosti. Nedavno
               tega je bila objavljena raziskava Bralna kultura in nakupovanje knjig v Republiki
               Sloveniji, pod katero se kot vodja podpisuje dr. Samo Rugelj, kot avtorja pa jo
               podpisujeta še dr. Miha Kovač in dr. Andrej Blatnik.</p>
               <p>Raziskava nadaljuje pristop, ki jo je razvila raziskava Knjiga in bralec, ter nam
               daje pogled, kako so se bralne navade in nakupovalne navade spreminjale. In od leta
               1998, ko je bila opravljena zadnja, se je spremenilo veliko, stanje pa je
               zaskrbljujoče. Tako raziskovalci za leto 2013 ugotavljajo, da kar 42 % Slovencev v
               zadnjem letu ni prebralo niti ene knjige, 49 % Slovencev ni kupilo niti ene knjige,
               po številu kupljenih knjig na prebivalca pa se z 2,8 knjige uvrščamo močno pod
               evropsko povprečje.</p>
               <p>Če po drugi strani vemo, da imamo izjemno produkcijo knjig in da smo nadpovprečni
               obiskovalci splošnih knjižnic z več kot 11 knjižnimi izposojami letno, potem se
               moramo zavedati, da z bralno kulturo nekaj delamo narobe. Da tu prihaja zlasti do
               težav na ravni vključevanja sodobnih konceptov razvoja pismenosti v šolski sistem in
               da nadaljnji razvoj knjižničnega sistema lahko izboljša stanje, opozarjajo
               raziskovalci sami.</p>
               <p>Zato vaju, spoštovani ministrici, ki pokrivate to področje, sprašujem:</p>
               <p>Ali glede na zaskrbljujoče podatke o stanju pismenosti predvidevata kakšne usklajene
               ukrepe, saj sedanje aktivnosti obeh ministrstev očitno ne dajejo zadostnih
               rezultatov?</p>
               <p>Ali imata namen oblikovati medresorsko strategijo razvoja pismenosti, katere osnutek
               je že pred leti pripravil Andragoški center Slovenije?</p>
               <p>Hvala.</p>
            </sp>
            <sp xml:id="SDZ7-Redna-04-2015-01-26.sp91">

               <speaker>PREDSEDNIK DR. MILAN BRGLEZ:</speaker>

               <p>Odgovarjata ministrica za izobraževanje, znanost in šport dr. Stanislava Setnikar
               Cankar ter ministrica za kulturo mag. Julijana Bizjak Mlakar.</p>
            </sp>
            <sp xml:id="SDZ7-Redna-04-2015-01-26.sp92">

               <speaker>DR. STANISLAVA SETNIKAR CANKAR:</speaker>

               <p>Spoštovani predsednik, spoštovane poslanke, poslanci, spoštovana predsednica odbora,
               najlepša hvala za vprašanje!</p>
               <p>Seveda se zavedamo pomena tega področja in z ukrepi sodelujemo že dalj časa ravno z
               Ministrstvom za kulturo. Dovolite mi, da bi izpustila zdaj podatke, ki posegajo dalj
               časa v preteklost, in bi izpostavila samo nekatera dejstva.</p>
               <p>Sodelovanje Slovenije v mednarodnih raziskavah pismenosti je bilo zagotovljeno tako
               za osnovnošolce, mladostnike kot tudi za odrasle. Financirane so bile nekatere
               sekundarne študije s področja bralne pismenosti, ki so izhajale predvsem iz
               rezultatov testov, ki ste jih izpostavili in so predstavljali osnovo za nadaljnje
               načrtovano delo. Financirani so bili tudi ciljno-raziskovalni projekti s področja
               bralne pismenosti.</p>
               <p>Leta 2011 je potekala nacionalna konferenca Bralna pismenost v Sloveniji in Evropi,
               ki so jo pripravili v partnerskem sodelovanju ministrstvo, pa tudi zavodi v njegovi
               sestavi, to je Pedagoški inštitut, Zavod Republike Slovenije za šolstvo in CMEPIUS.
               Leta 2014 je ravno zato, da bi se okrepilo delovanje različnih institucij in
               različnih sektorjev na tem področju, bila ustanovljena delovna skupina za pregled in
               dopolnitev Nacionalne strategije za razvoj pismenosti, ki je bila medresorsko
               sestavljena in celo širše od prejšnje skupine – razen s področja kulture,
               izobraževanja, tudi s predstavniki ministrstva za zdravje, delo, družino in socialne
               zadeve.</p>
               <p>Ta delovna skupina ima nalogo, da pripravi gradiva za nadaljnje akcije na tem
               področju. Pričakujemo, da bodo usmeritve te delovne skupine na razpolago v začetku
               tega leta.</p>
            </sp>
            <sp xml:id="SDZ7-Redna-04-2015-01-26.sp93">

               <speaker>MAG. JULIJANA BIZJAK MLAKAR:</speaker>

               <p>Hvala lepa, lep pozdrav vsem prisotnim tudi z moje strani! Hvala lepa, gospa
               poslanka, za to vprašanje.</p>
               <p>Tudi sama se strinjam z vami, da je raziskava PISA 2012 pokazala izjemno slabo stanje
               bralne kulture. Namreč, z 38. mestom med 65 državami OECD in njenimi partnericami
               nikakor ne moremo biti zadovoljni.</p>
               <p>Druga raziskava iz leta 2014, ki ste jo tudi omenjali, pa obravnava med drugim tudi
               bralno pismenost in je pokazala, da je med populacijo kar 42 % nebralcev, kar je za 3
               odstotne točke več kot v letu 1998. Za nebralce se šteje tiste, ki v zadnjem letu dni
               niso prebrali niti ene slovenske knjige. Po drugi strani vemo, da večina bralcev
               pride do knjig v knjižnici, zaradi tega lahko odločno zatrdim, da se tako država kot
               občine premalo zavedajo, vsaj sodeč po krčenju sredstev knjižnicam v zadnjih
               obdobjih, kakšen je pomen knjižnic prav za dvig bralne kulture oziroma bralne
               pismenosti.</p>
               <p>Ključno je vprašanje, zakaj v družinah, šolah in knjižnicah ter kot družba ne znamo
               za branje knjig ustrezno motivirati naših otrok, učencev, dijakov, študentov in tudi
               ne odraslih. Ta nizka bralna pismenost namreč škoduje ne samo nebralcem samim, temveč
               tudi razvoju celotne družbe. Del odgovora, mislim, da lahko najdemo v ne dovolj
               veliki naklonjenosti odnosa družbe do slovenskega jezika, do slovenske knjige, do
               slovenske kulture v času tranzicije, kar se ne nazadnje odraža tudi v financiranju
               kulture, šolstva in seveda slabo vpliva tudi na razvoj družbe.</p>
               <p>Na Ministrstvu za kulturo se zavedamo resnosti te situacije in v zvezi s tem smo za
               dvig bralne kulture pripravili sedem sklop različnih ukrepov, ki jih bom pa verjetno
               lahko povedala šele potem, ko boste še vi dodali … / znak za konec razprave/ Hvala
               lepa.</p>
            </sp>
            <sp xml:id="SDZ7-Redna-04-2015-01-26.sp94">

               <speaker>PREDSEDNIK DR. MILAN BRGLEZ:</speaker>

               <p>Zahtevo za dopolnitev odgovora ima mag. Mirjam Bon Klanjšček.</p>
            </sp>
            <sp xml:id="SDZ7-Redna-04-2015-01-26.sp95">

               <speaker>MAG. MIRJAM BON KLANJŠČEK (PS ZaAB):</speaker>

               <p>Hvala lepa.</p>
               <p>Obema ministricama se zahvaljujem za odgovor in pričakujem nadaljevanje vašega
               odgovora. Hvala.</p>
            </sp>
            <sp xml:id="SDZ7-Redna-04-2015-01-26.sp96">

               <speaker>PREDSEDNIK DR. MILAN BRGLEZ:</speaker>

               <p>Prosim za nadaljevanje odgovora s strani obeh ministric.</p>
            </sp>
            <sp xml:id="SDZ7-Redna-04-2015-01-26.sp97">

               <speaker>MAG. JULIJANA BIZJAK MLAKAR:</speaker>

               <p>Hvala lepa.</p>
               <p>Najprej bi spregovorila o dveh strateških dokumentih – Resoluciji o nacionalnem
               programu za jezikovno politiko za obdobje 2014–2018 in Nacionalnem programu za
               kulturo 2014–2017. Skupaj z Ministrstvom za izobraževanje, znanost in šport naj bi
               prenovili Nacionalno strategijo za razvoj pismenosti. Na Ministrstvu za kulturo smo v
               zadnjih letih spodbujali bralno pismenost tudi s financiranjem projektov s področja
               razvoja bralne pismenosti. Poleg tega je Vlada na našo pobudo ustanovila posebno
               delovno skupino, ki spremlja uresničevanje Nacionalnega programa za jezikovno
               politiko. Na pobudo Ministrstva za kulturo in na podlagi ukrepov Resolucije o
               nacionalnem programu za jezikovno politiko sta bili ob soglasju Ministrstva za
               izobraževanje ustanovljeni dve strokovni skupini, ki sta pripravili osnutka dveh
               akcijskih načrtov, in sicer za jezikovno izobraževanje in za jezikovno opremljenost.
               Poleg tega smo skupaj z Javno agencijo za knjigo republike Slovenije spodbujali
               bralne navade in to je v načrtu tudi v prihodnje, in sicer gre za spodbujanje branja
               različnih starostnih skupin.</p>
               <p>V okviru finančne perspektive 2014–2020 za črpanje nepovratnih evropskih sredstev je
               ministrstvo pripravilo tudi projekt Temeljni jezikovni viri za dvig ravni pismenosti.
               Problem je v tem, da bi za ta projekt potrebovali 10 milijonov evrov, kaže pa se, da
               bomo dobili samo 2 milijona, ker nismo nosilci nobene prednostne naložbe in tudi ne
               te prednostne naložbe. Hkrati je ministrstvo pristopilo tudi k organizacijskim
               spremembam znotraj samega ministrstva, s pomočjo katerih bomo bolj učinkovito
               povezali prizadevanja na področju knjige, knjižnic in slovenskega jezika.</p>
               <p>Izvolite, še ministrica.</p>
            </sp>
            <sp xml:id="SDZ7-Redna-04-2015-01-26.sp98">

               <speaker>DR. STANISLAVA SETNIKAR CANKAR:</speaker>

               <p>Hvala lepa.</p>
               <p>Opredelila bi predvsem področje, ki se nanaša na spremembe kurikula. Menimo, da bi v
               okviru novih vsebin lahko poudarili to bralno pismenost. Delovna skupina, ki
               sestavlja predloge, bo vključila tudi nove metode, s katerimi bi lahko dosegli ta
               cilj.</p>
            </sp>
            <sp xml:id="SDZ7-Redna-04-2015-01-26.sp99">

               <speaker>PREDSEDNIK DR. MILAN BRGLEZ:</speaker>

               <p>Gospa Andreja Katič, SD, bo zastavila vprašanje ministru za infrastrukturo dr. Petru
               Gašperšiču.</p>
            </sp>
            <sp xml:id="SDZ7-Redna-04-2015-01-26.sp100">

               <speaker>ANDREJA KATIČ (PS SD):</speaker>

               <p>Predsednik, hvala za besedo. Lep pozdrav, spoštovane kolegice in kolegi! Lep pozdrav
               tudi spoštovanemu ministrskemu zboru!</p>
               <p>Spoštovani minister za infrastrukturo, tudi moje vprašanje se nanaša, kot prej
               kolegovo, na potek obnove mostov, zlasti 15 najbolj kritičnih, ki jih je kot take
               opredelila Direkcija Republike Slovenije za ceste. Deloma ste na vprašanje že
               odgovorili, bolj konkretno pa me zanima še naslednje.</p>
               <p>Direkcija Republike Slovenije za ceste je januarja lani že objavila razpis za
               sanacijo dveh najbolj kritičnih mostov, in sicer za most Socka med Arjo vasjo in
               Velenjem ter za most v Prestranku med Postojno in Pivko. Rok za dokončanje
               sanacijskih del na mostu, ki se nahaja na cesti med Arjo vasjo in Velenjem, je bil
               180 dni. Kot je znano, gre za cesto, ki povezuje celotno Koroško in Šaleško dolino z
               avtocestnim omrežjem oziroma z ostalo Slovenijo. Na tem odseku je bilo predvideno, da
               bo do začetka del promet potekal izmenično enosmerno, z omejitvijo skupne dovoljene
               mase nad 30 ton za tovorna vozila brez priklopnikov. Predvideno je bilo tudi, da bo v
               času del odsek zaprt, obvoz pa bo urejen. Dejansko je promet izmenično enosmerno
               potekal od 25. januarja do 26. junija lanskega leta. V tem času se je uredil obvoz,
               po katerem je nekaj časa potekal promet sočasno v obe smeri, od 20. novembra do danes
               pa je promet zopet urejen izmenično enosmerno. Zakaj je temu tako, ni povsem
               jasno.</p>
               <p>Dejstvo je, da je most Socka med Arjo vasjo in Velenjem med najbolj kritičnimi
               objekti, ki terjajo nujno sanacijo. Vemo, da se na tej cesti proti Velenju in Koroški
               dnevno vozi približno 20 tisoč vozil, kar je za obstoječo cesto in vse
               infrastrukturne objekte na njej velika obremenitev. In tudi, da ne pozabimo, še vedno
               imamo v Velenju tudi največjega slovenskega izvoznika Gorenje. Skoraj vsako minuto
               gre iz Gorenja ali vanj en tovornjak. Ob objavi razpisa je bilo zagotovljeno, da bo
               obnova gotova v 180 dneh, promet pa še danes, torej leto dni kasneje, poteka
               izmenično enosmerno. Dana obljuba je bila torej, žal, prelomljena.</p>
               <p>Spoštovani minister, ob sprejetju rebalansa za lansko leto ste navedli, da so bila
               sredstva za najnujnejše obnove cestne infrastrukture zagotovljena. Zato vas sprašujem
               naslednje:</p>
               <p>Če so bila sredstva zagotovljena za najnujnejše obnove, zakaj se zamuja s predvideno
               dinamiko obnovitvenih del?</p>
               <p>Do kdaj lahko pričakujemo končanje obnovitvenih del na mostu Socka ter drugih
               infrastrukturnih objektov iz omenjenega seznama 15 cest?</p>
               <p>Kdaj, terminsko, bo oziroma naj bi stekel nemoten dvosmeren promet na posameznih
               odsekih cest z omenjenega seznama?</p>
               <p>Hvala za odgovor.</p>
            </sp>
            <sp xml:id="SDZ7-Redna-04-2015-01-26.sp101">

               <speaker>PREDSEDNIK DR. MILAN BRGLEZ:</speaker>

               <p>Odgovarja minister za infrastrukturo dr. Peter Gašperšič.</p>
            </sp>
            <sp xml:id="SDZ7-Redna-04-2015-01-26.sp102">

               <speaker>DR. PETER GAŠPERŠIČ:</speaker>

               <p>Hvala, gospod predsednik. Hvala, spoštovana poslanka Andreja Katič, za postavljeno
               vprašanje.</p>
               <p>V letu 2014 je bilo dejansko zaradi nezadostne nosilnosti uvedenih skupno 20 omejitev
               na premostitvenih objektih glavnih in regionalnih cest. Z drugim rebalansom proračuna
               za leto 2014, ki je bil sprejet konec lanskega leta, pa so bila zagotovljena sredstva
               za nadaljevanje del na treh premostitvenih objektih s tega seznama objektov z
               omejenimi nosilnostmi, to je most preko Socke, preko Pivke in na Trojanah. Na drugih
               objektih pa se dela ne izvajajo, ker trenutno ni zagotovljenih sredstev.</p>
               <p>Če sedaj podrobneje predstavim aktivnosti na teh treh objektih. Torej, na mostu preko
               Socke pri Škrlinovem gradu je prišlo do težav zaradi zelo slabega vremena v lanskem
               letu, saj je poleg nadomestnega objekta treba na novo zgraditi še 80 metrov zidu, ki
               je temeljen v samem potoku. V februarju bo tako nameščena zaščitna ograja, ostala
               dela, kot je gradnja krilnega zidu, ureditev križišča, rekonstrukcija ceste, pa bo
               izvedena do konca mesca maja v letošnjem letu. V vmesnem času pa bodo zaradi
               posameznih faz, odvisno od potreb, še vedno potrebne enosmerne zapore prometa.</p>
               <p>Glede mosta preko Pivke v Prestranku lahko povem, da je v bistvu končan. Omejitev
               nosilnosti je odpravljena, treba pa je še dokončati dela v sami strugi, ki pa bodo
               izvedena takoj, ko bo voda iz struge presahnila.</p>
               <p>Na premostitve na Trojanah pa je bila že izvedena obvozna cesta in druge faze
               rekonstrukcije mostu, tako da promet v bistvu poteka brez omejitev, in sicer v smeri
               Ljubljane po obvozni cesti, v smeri proti Mariboru pa po sredini mostu. Treba je
               izvesti še dokončanje ojačitve temeljev, dokončanje celotne prekladne konstrukcije,
               rekonstrukcije samega vozišča, urediti ograjo, prometno opremo ter signalizacijo.
               Pogodbeni rok za dokončanje pa je avgust letošnjega leta.</p>
               <p>Dela na tem objektu se tudi morajo usklajevati z izvajanjem samih obnov na predorih
               avtoceste, ker v tem času potekajo tudi obvozi preko tega objekta. Toliko zaenkrat.
               Hvala lepa.</p>
            </sp>
            <sp xml:id="SDZ7-Redna-04-2015-01-26.sp103">

               <speaker>PREDSEDNIK DR. MILAN BRGLEZ:</speaker>

               <p>Zahteva za dopolnitev odgovora.</p>
               <p>Gospa Andreja Katič.</p>
            </sp>
            <sp xml:id="SDZ7-Redna-04-2015-01-26.sp104">

               <speaker>ANDREJA KATIČ (PS SD):</speaker>

               <p>Hvala, gospod minister, za ta odgovor.</p>
               <p>Če lahko samo podrobneje osvetlim problem glede mosta Socka, glede na to, da se tam
               vsak dan vozim.</p>
               <p>Že konec prejšnjega leta je bila v bistvu ta sanacija gotova, tako da bi se lahko
               zopet uvedel dvosmerni promet. Res pa je, da bi bilo treba namestiti to zaščitno
               ograjo. Zdaj pa sprašujem:</p>
               <p>Ali boste naložili, da malce pohitijo?</p>
               <p>Vreme je bilo cel mesec takšno, da bi dovoljevalo takšna dela. Sedaj pa res koncev
               tedna pričakujemo sneg in upam, da ne bo potem to izgovor za to, da bomo dela
               prenesli v mesec marec. Še enkrat pa govorim: 20 tisoč vozil dnevno se vozi po tem
               mostu. Hvala.</p>
            </sp>
            <sp xml:id="SDZ7-Redna-04-2015-01-26.sp105">

               <speaker>PREDSEDNIK DR. MILAN BRGLEZ:</speaker>

               <p>Besedo ima minister za infrastrukturo dr. Peter Gašperšič.</p>
            </sp>
            <sp xml:id="SDZ7-Redna-04-2015-01-26.sp106">

               <speaker>DR. PETER GAŠPERŠIČ:</speaker>

               <p>Lahko vam dam besedo, da bom se zavzel, da se dela maksimalno pospešijo – glede na
               to, da so sredstva, kot rečeno, zdaj zagotovljena za ta objekt. Tako računam, da bo
               potem še vse skupaj kaj prej končano kot v maju mesecu. Hvala.</p>
            </sp>
            <sp xml:id="SDZ7-Redna-04-2015-01-26.sp107">

               <speaker>PREDSEDNIK DR. MILAN BRGLEZ:</speaker>

               <p>Gospod Marijan Pojbič, SDS, bo zastavil vprašanje ministru za finance dr. Dušanu
               Mramorju ter ministru za zunanje zadeve gospodu Karlu Viktorju Erjavcu. Oba pa sta
               opravičeno odstotna, zato ga potem na koncu vprašanja sprašujem, ali želi pisni ali
               ustni odgovor.</p>
            </sp>
            <sp xml:id="SDZ7-Redna-04-2015-01-26.sp108">

               <speaker>MARIJAN POJBIČ (PS SDS):</speaker>

               <p>Hvala, spoštovani gospod predsednik!</p>
               <p>Civilna iniciativa Apače, ki se je organizirala, zato da bi pomagala reševati
               vprašanje dvojne obdavčitve oziroma plačila razlike dohodnine v Sloveniji, ki se
               dotika čezmejnih delovnih migrantov – Vlada ni storila na tem področju nič. Ker ni
               videti nobenih premikov nabora oziroma rešitev v korist delovnih migrantov, v
               Slovenski demokratski stranki ocenjujemo, da ta problematika postaja resnično izjemno
               problematično vprašanje, na katerega je treba ustrezno odgovoriti. Dejstvo je, da
               tisti ljudje oziroma državljanke in državljani Republike Slovenije, ki so si poiskali
               delo v tujini, to niso storili zato, ker bi želeli delati v tujini, temveč zato, da
               bi rešili osnovno življenjsko eksistenco sebi in svojim družinam in hkrati rešili
               svoje dostojanstvo.</p>
               <p>Zato je povsem logično in normalno, da so ti ljudje, torej delovni migranti,
               zaposleni izven naših meja, zelo razočarani in zelo jezni na državo, ki jim ni bila
               sposobna zagotoviti dela v lastni državi in ni bila sposobna zagotoviti po ustavi
               zajamčene pravice; to je zagotovitev osnovne življenjske eksistence. Sedaj pa od njih
               zahteva še, da zaradi ugodnejše obdavčitve v državi, v kateri delajo, plačujejo
               razliko davka oziroma dohodnine lastni državi Slovenije. In to kljub temu da večina
               svojega zasluženega denarja, težko prigaranega v tujini, porabijo v Sloveniji. To je
               po moji oceni in po oceni Slovenske demokratske stranke nedopustno in absolutno
               nepravično. Zato sem popolnoma prepričan, da je to problematiko treba prednostno
               obravnavati in poiskati ustrezne rešitve, ki pa morajo biti dolgoročne, mednarodno
               primerljive in dokončne. Zato ministra za finance Dušana Mramorja ter ministra za
               zunanje zadeve Karla Viktorja Erjavca sprašujem:</p>
               <p>Kaj bosta storila, da se to vprašanje uredi na način, da bodo delovni migranti z
               rešitvijo zadovoljni?</p>
               <p>In čisto konkretno:</p>
               <p>Katere so tiste rešitve, ki bodo zagotavljale dolgoročno mednarodno primerljivo
               rešitev tega nedopustnega stanja?</p>
               <p>Kdaj konkretno najkasneje lahko računamo na takšne rešitve?</p>
               <p>Seveda pričakujem, da mi ministra na naslednji seji odgovorita ustno. Hvala lepa.</p>
            </sp>
            <sp xml:id="SDZ7-Redna-04-2015-01-26.sp109">

               <speaker>PREDSEDNIK DR. MILAN BRGLEZ:</speaker>

               <p>Hvala.</p>
               <p>To vprašanje bom uvrstil na naslednjo redno sejo Državnega zbora.</p>
               <p>Zdaj pa bo gospod Ivan Škodnik, SMC, zastavil vprašanje ministrici za delo, družino,
               socialne zadeve, enake možnosti dr. Anji Kopač Mrak.</p>
            </sp>
            <sp xml:id="SDZ7-Redna-04-2015-01-26.sp110">

               <speaker>IVAN ŠKODNIK (PS SMC):</speaker>

               <p>Hvala za besedo, gospod predsednik. Spoštovane ministrice, minister, kolegice in
               kolegi poslanci!</p>
               <p>Imam vprašanje za ministrico za delo, družino, socialne zadeve, enake možnosti dr.
               Anji Kopač Mrak. Sprašujem, gospa ministrica:</p>
               <p>Ali menite, da je sedanji sistem dodeljevanja sredstev za izvajanje programov javnih
               del dovolj transparenten in pravičen?</p>
               <p>Ali omogoča enake možnosti prav vsem zainteresiranim ponudnikom?</p>
               <p>Kakšni so odzivi prijaviteljev oziroma ponudnikov glede kriterijev za izbor
               ponudb?</p>
               <p>Ali jih nameravate v prihodnosti tudi spremeniti?</p>
               <p>Sam namreč menim, da bi tudi kakovost programov javnih del morala biti eden od
               kriterijev in ne samo čas prispetja ponudbe. Vsi vemo, da javna dela marsikomu
               pomenijo preživetje, zato pozdravljam sklep Vlade z dne 9. 1. 2015 o dodelitvi
               dodatnih 8 milijonov evrov za program javnih del v letu od 2015. Kljub temu želim
               izpostaviti problematiko, povezano z načinom izbora ponudb za izvajanje programov
               javnih del.</p>
               <p>Pri javnem povabilu za javna dela, ki ga izvaja Zavod za zaposlovanje, se mi zdi
               problematično naslednje. Vrstni red za izbor ponudb se dela glede na čas oddaje
               ponudbe. Čas prejema vloge po mojem mnenju ne more biti odločujoč, treba je pogledati
               tudi vsebino in potrebe. Če je pomemben čas, potem bi moral vsak sam oddati ponudbe
               za javno delo in naenkrat bi lahko oddal samo eno ponudbo, potem pa bi moral nazaj v
               vrsto. Tak način bi bil po mojem mnenju pošten za vse.</p>
               <p>Sedanji sistem pa omogoča, da nekdo, recimo pri nas, ko imamo tri doline, Mežiška,
               Mislinjska, Dravska, po dolini pobere ponudbe izvajalcev za javna dela, se pelje v
               Velenje, nekaj ur prej spi v vrsti, da se delovni dan prične, je prvi na vrsti in
               odda, recimo, 100, 150 ponudb, kar pomeni, da nihče v vrsti za njim ne more več
               pridobiti sredstev za izvajanje programa javnih del, ker je ta prvi ali prvih nekaj
               ponudnikov pokurilo vsa razpoložljiva finančna sredstva. Torej, to pravilo, da kdor
               prej pride, prvi melje, ne more biti kriterij za izbor ponudbe, še posebej ne, če se
               dovoljuje, da nekdo odda več ponudb hkrati zase in za druge.</p>
               <p>Hvala lepa za odgovor.</p>
            </sp>
            <sp xml:id="SDZ7-Redna-04-2015-01-26.sp111">

               <speaker>PREDSEDNIK DR. MILAN BRGLEZ:</speaker>

               <p>Odgovarja ministrica za delo, družino, socialne zadeve, enake možnosti dr. Anja Kopač
               Mrak.</p>
            </sp>
            <sp xml:id="SDZ7-Redna-04-2015-01-26.sp112">

               <speaker>DR. ANJA KOPAČ MRAK:</speaker>

               <p>Spoštovani poslanec, hvala za vprašanje.</p>
               <p>To vprašanje je še toliko bolj aktualno, potem ko se je 10. januarja zapiral javni
               poziv za letošnje izvajalce javnih del. Kot veste, je bilo veliko diskusije o tem
               tudi na Vladi. V tem trenutku je bil potem javni poziv razširjen, tako da smo letos
               razdelili 33,6 milijonov. Če temu prištejemo še program, ki je v okviru socialnega
               podjetništva, in tudi tisto, kar se izvaja – žled –, bomo v letošnjem letu za javna
               dela namenili 35,4 milijonov evrov. Je pa, jasno, treba povedati, da ta vprašanja, ki
               jih vi naslavljate, so toliko bolj aktualna zaradi tega, ker smo v letu 2015 prejeli
               3 tisoč 543 ponudb javnih del, torej 29 ponudnikov je od ponudbe odstopilo, izbranih
               je bilo na koncu 2 tisoč 578, 936 pa je bilo zavrnjenih. V vsa javna dela bomo
               vključili približno 6 tisoč 400 oseb na podlagi denarja, ki je na voljo.</p>
               <p>Ker ste izpostavili, na kakšen način se dodeljuje in da je samo pomemben čas – seveda
               ni tako. Izbor javnih del se izvaja na podlagi 47. člena Zakona o urejanju trga dela,
               ki pravi, da "se izvaja z javnim povabilom za zbiranje ponudb po predpisih, ki
               urejajo izvrševanje proračuna". Zakon o urejanju trga dela določa, da se javno
               povabilo objavi na spletni strani izvajalca ukrepov aktivne politike zaposlovanja, to
               je Zavod za zaposlovanje, in mora vsebovati vse tiste vsebine, ki so z zakonom
               izrecno navedene, predmet javnega povabila in druge stvari.</p>
               <p>Po določbi zakona strokovne komisije predložene ponudbe obravnavajo po vrstnem redu
               njihovega prispetja do porabe sredstev. Izvajalec ukrepov aktivne politike
               zaposlovanja, torej Zavod, sprejme ponudbo tistega ponudnika, ki izpolnjuje vse
               zahtevane pogoje in merila in katerega ponudba ustreza potrebam brezposelnih oseb na
               območju njihovega poslovanja. Natančneje so pravila določena s Pravilnikom o izvoru
               in sofinanciranju javnih del, ki je bil objavljen v Uradnem listu št. 96/2013. Ta pa
               nadalje določi, da so lahko samo tisti programi javnih del, ki so v skladu s
               katalogom o programih javnih del in so objavljeni na spletni strani, da se
               razpoložljiva sredstva iz javnih del razdelijo na kvote po območnih službah zavoda,
               ki se določajo na podlagi zadnjih uradnih podatkov Statističnega urada in glede na
               stanje dolgotrajne brezposelnosti.</p>
               <p>Toda zavod razdeli območnim službam glede na stanje brezposelnosti, glede na delež
               dolgotrajno brezposelnih kvoto denarja, ki jim je namenjena. Pomembno pa je – in to
               se morda premalokrat izpostavi –, da mora biti za vse programe javnih del izkazan
               javni interes. Kako se izvaja obstoj javnega interesa, ugotavlja … Ta interes mora
               zagotavljati naročnik. Večinoma so naročniki ali občine, ali na primer pristojna
               ministrstva, ali pa ustrezna strokovna organizacija, katere ustanoviteljica je
               Republika Slovenija.</p>
               <p>Javno povabilo je bilo tudi v letu 2015 v skladu z vsemi določbami zakona in
               pravilnika izvedeno in vse tiste ponudbe izvajalcev, ki izpolnjujejo pogoje in
               predložijo program javnega dela, ki po vsebini ustreza katalogu, se lahko določijo.
               In šele, če je takih več in hkrati, se potem merilo časa tudi šteje. Tu znotraj je
               bilo na javnem razpisu zelo jasno povedano, da se tiste ponudbe, ki se bodo oddale
               preko pošte, vse enako vzamejo, da se šteje, da so ob 8.00 prišle, prav zaradi tega,
               ker različne območne različno dvigajo pošto in bi s tega vidika lahko prišlo pa potem
               bolj do neenake obravnave, če bi bilo pomembno, kdaj kdo dvigne pošto, katera območna
               dvigne na njihovi pošti pač te prispele vloge.</p>
               <p>Zato je bilo zelo jasno tudi v samem pozivu to navedeno. To je vsako leto enako,
               seveda je pa letos, ker je bilo veliko večji interes od zagotovljenega denarja, ne
               glede na to, da smo ga povečali, je bilo tudi več slabe volje.</p>
            </sp>
            <sp xml:id="SDZ7-Redna-04-2015-01-26.sp113">

               <speaker>PREDSEDNIK DR. MILAN BRGLEZ:</speaker>

               <p>Torej, obstaja zahteva za dopolnitev odgovora s strani gospoda Ivana Škodnika.</p>
            </sp>
            <sp xml:id="SDZ7-Redna-04-2015-01-26.sp114">

               <speaker>IVAN ŠKODNIK (PS SMC):</speaker>

               <p>Za odgovor bi se zahvalil, bi pa prosil, če mi lahko pisno to odgovorite. Hvala
               lepa.</p>
            </sp>
            <sp xml:id="SDZ7-Redna-04-2015-01-26.sp115">

               <speaker>PREDSEDNIK DR. MILAN BRGLEZ:</speaker>

               <p>Zdaj pa sprašuje gospa Nada Brinovšek, SDS, ministrico za zdravje gospo Marijo
               Milojko Kolar Celarc.</p>
            </sp>
            <sp xml:id="SDZ7-Redna-04-2015-01-26.sp116">

               <speaker>NADA BRINOVŠEK (PS SDS):</speaker>

               <p>Hvala lepa za besedo, predsednik. Lep pozdrav vsem tukaj zbranim v dvorani!</p>
               <p>Znano je, da gremo Slovenci v povprečju kar sedemkrat letno k zdravniku, v primerjavi
               z Nemci, ki grejo samo štirikrat. Imamo tudi 30 % manj zdravnikov na število
               prebivalcev, kot je to evropsko povprečje. Prepričana pa sem, da bi bilo teh obiskov
               pri zdravniku še več, če se ne bi naši državljani in mi vsi skupaj posluževali
               alternativnih metod zdravljenja, med katere spadata tudi na primer akupunktura in
               homeopatija.</p>
               <p>Po podatkih se čedalje več Slovencev zanima in zdravi z alternativnimi metodami. O
               tem je bilo v zadnjem času tudi precej govora, razprav in pa usklajevanj tako med
               strokovnimi krogi kot tudi med zdravniškimi zbornicami. V čem je problem?</p>
               <p>V vseh državah članicah EU, razen v Sloveniji, lahko zdravniki kot zdravstveni
               delavci v zdravstveni dejavnosti zdravijo s homeopatijo in predpisujejo homeopatska
               zdravila. Približno 40 % francoskih in skoraj 75 % nemških zdravnikov občasno
               predpiše svojim pacientom homeopatska zdravila.</p>
               <p>Prav tako tudi javne in zasebne zavarovalnice v nekaterih državah krijejo tudi
               stroške homeopatskih zdravil – na primer Belgija, Češka, Finska, Francija, Italija,
               Luksemburg, Nemčija in tako naprej. Na večini medicinskih fakultet pa je homeopatija
               tudi izbirni predmet – Avstrija, Bolgarija, Francija, Nizozemska, Španija, Velika
               Britanija. Torej so te metode zdravljenje v teh državah članicah EU del uradne
               medicine. Slovenija je pa edina izmed držav Evropske unije, kjer zdravnik z diplomo
               medicinske fakultete, se pravi doktor medicine, s pridobljenim znanjem iz homeopatije
               in licenco v skladu z Zakonom o zdravstveni dejavnosti, ne sme zdraviti in
               prepisovati homeopatskih zdravil. Le-ta ni del uradne medicine. Zaradi navedenega me,
               spoštovana ministrica, zanima:</p>
               <p>Kakšen je vaš pogled na to, da se Slovenija na področju homeopatije približa vsem
               ostalim evropskim državam?</p>
               <p>Ali boste širši javnosti omogočili, da o tem razpravlja? Tu imam v mislih odprt
               dialog med ministrstvom, zbornico, klasičnimi zdravniki, zdravilci in zainteresirano
               javnostjo.</p>
               <p>Mogoče že veste, kako na široko boste odprli vrata tej panogi?</p>
               <p>Ali načrtujete spremembo potrebne zakonodaje?</p>
               <p>Ali načrtujete spremembo v zdravstvenem zavarovanju v smislu, da bi tudi v Sloveniji
               vsaj del teh stroškov homeopatskega zdravljenja krila zdravstvena zavarovalnica?</p>
            </sp>
            <sp xml:id="SDZ7-Redna-04-2015-01-26.sp117">

               <speaker>PREDSEDNIK DR. MILAN BRGLEZ:</speaker>

               <p>Odgovarja ministrica za zdravje gospa Marija Milojka Kolar Celarc.</p>
            </sp>
            <sp xml:id="SDZ7-Redna-04-2015-01-26.sp118">

               <speaker>MARIJA MILOJKA KOLAR CELARC:</speaker>

               <p>Hvala za vprašanje, spoštovana poslanka. Pozdravljeni še enkrat vsi skupaj!</p>
               <p>Res je, lahko se strinjam s spoštovano poslanko, da je Slovenija ta trenutek edina
               država v Evropski uniji, kjer dejansko zdravnik, ki se ukvarja s homeopatijo,
               predpiše homeopatska zdravila, v skladu z zakonom izgubi licenco. Zaradi tega se na
               Ministrstvu za zdravje že dlje časa prizadevamo, da bi tudi zdravniki v Sloveniji
               opravljali zdravilsko dejavnost, vendar pa je ministrstvo pri dosedanjih aktivnostih
               na žalost vedno naletelo na odpor in neodobravanje stroke. Moram reči, da smo se ves
               ta čas trudili preko svojih predstavnikov tudi Zdravniško zbornico Slovenije nekako
               prepričati oziroma vzpostaviti dialog stroke, da se med sabo dogovorijo, in tako je
               dejansko konec lanskega leta v decembru bil po precej burni razpravi na skupščini
               Zdravniške zbornice Slovenije sprejet sklep, da bodo lahko tudi zdravniki v Sloveniji
               opravljali zdravniško službo kot tudi homeopatsko dejavnost in ne pri tem zgubili
               svoje licence.</p>
               <p>Na ministrstvu to odločitev stroke pozdravljamo in podpiramo, zaradi tega bomo temu
               sledili in spremenili tudi ustrezno zakonodajo, s katero pa bodo med drugim določeni
               tudi pogoji in način izvajanja homeopatske dejavnosti. Kajti moramo vedeti, da je
               homeopatija zdravilska dejavnost, ki jo bodo lahko po spremembi zakonodaje izvajali
               tudi zdravniki, ne da bi jim bila pri tem odvzeta licenca.</p>
               <p>Nadalje tudi poudarjamo, da ministrstvo, neodvisno od odločitve Zdravniške zbornice,
               pristopa tudi k pripravi sprememb na področju zdravilstva. Omenjeno področje bo
               uredilo na način, ki bo primerljiv s prakso in regulacijo po vsebinskih sklopih, tako
               kot je urejeno v drugih evropskih državah.</p>
               <p>Na koncu mi dovolite, da bi pojasnila še, da je zdravilstvo, kamor je uvrščena tudi
               homeopatija, glede na Zakon o zdravilstvu dejavnost, ki jo opravljajo zdravilci z
               namenom izboljšati zdravje uporabnika storitev. Homeopatija pa je definirana kot
               zdravilski sistem in ne kot zdravniška metoda zdravljenja. Hvala.</p>
            </sp>
            <sp xml:id="SDZ7-Redna-04-2015-01-26.sp119">

               <speaker>PREDSEDNIK DR. MILAN BRGLEZ:</speaker>

               <p>Zahteva za dopolnitev odgovora.</p>
               <p>Gospa Nada Brinovšek.</p>
            </sp>
            <sp xml:id="SDZ7-Redna-04-2015-01-26.sp120">

               <speaker>NADA BRINOVŠEK (PS SDS):</speaker>

               <p>Hvala še enkrat. Prej nisem bila verjetno slišana. Postavila sem še dve
               vprašanji.</p>
               <p>Glede na to, da je praksa tudi v vseh ostalih evropskih državah, da zavarovalnice in
               razne agencije krijejo del stroškov tega zdravljena, me zanima še:</p>
               <p>Ali tudi o tem razmišljate?</p>
               <p>In:</p>
               <p>Ali tudi načrtujete oziroma če vam je kaj znano, kako bo s spremembo, če bo, v
               smislu, da bo homeopatija tudi del rednega študija, tako kot v nekaterih evropskih
               državah?</p>
               <p>Hvala.</p>
            </sp>
            <sp xml:id="SDZ7-Redna-04-2015-01-26.sp121">

               <speaker>PREDSEDNIK DR. MILAN BRGLEZ:</speaker>

               <p>Besedo ima ministrica za zdravje gospa Marija Milojka Kolar Celarc.</p>
            </sp>
            <sp xml:id="SDZ7-Redna-04-2015-01-26.sp122">

               <speaker>MARIJA MILOJKA KOLAR CELARC:</speaker>

               <p>Hvala za dopolnilno vprašanje.</p>
               <p>Kar se tiče študija, je to odločitev predvsem stroke, ali bo to vpeljan tudi v redni
               predmet na medicinski študij oziroma medicinsko fakulteto. V tem delu bomo prepustili
               stroki, da bo imela svoj dialog in da bo na osnovi tega dala ustrezne rešitve.</p>
               <p>Prav tako pa bodo tudi vse te spremembe v javni razpravi, kjer bo mogoče eni in drugi
               strani in stroki dati besedo in se potem odločiti, kaj bo za Slovenijo najprimernejša
               rešitev.</p>
               <p>Enako velja tudi za to, ali se bo v zakon dala možnost, da bodo te produkti oziroma
               da bo to zdravljene s homeopatijo tudi delno krito iz obveznega zdravstvenega
               zavarovanja. Vsekakor pa bo mogoče, in to bodo predlogi dani tudi zavarovalnicam, ki
               tržijo prostovoljno zdravstveno zavarovanje, da bodo lahko za ta zdravljena
               vzpostavljale tudi svoje produkte in se bo lahko vsak posameznik prostovoljno
               zavaroval, če se bo za to odločil.</p>
               <p>Hvala.</p>
            </sp>
            <sp xml:id="SDZ7-Redna-04-2015-01-26.sp123">

               <speaker>PREDSEDNIK DR. MILAN BRGLEZ:</speaker>

               <p>Zdaj bo pa vprašanje zastavil Miha Kordiš, Združena levica, in to ministru za finance
               dr. Dušanu Mramorju, ki je opravičeno odsoten, zato ga sprašujem, ali zahteva pisni
               odgovor ali pa vztraja pri ustnem.</p>
            </sp>
            <sp xml:id="SDZ7-Redna-04-2015-01-26.sp124">

               <speaker>MIHA KORDIŠ (PS ZL):</speaker>

               <p>Najlepša hvala za besedo.</p>
               <p>Predsednik Vlade gospod Miro Cerar je v intervjuju na RTV z dne 12. 1. 2015 izjavil,
               pa bom kar citiral: "Mi si bomo prizadevali, da bomo spodbujali maksimalno, dobro
               korporativno upravljanje. Torej, da bo etično, da bo nekoruptivno in tako dalje. To
               tudi pomeni, da želimo, da se s podjetji, ki bodo ostala v državni lasti, tako
               upravlja. ne pa, da bo tu neko leglo napajanja preko nekih lovk, nekih lobijev in
               tako naprej."</p>
               <p>Iz teh in podobnih izjav dr. Cerarja in izjav državnega sekretarja gospoda Dragonje
               je razbrati, da v državnih podjetjih še vedno prihaja do nepravilnosti oziroma mogoče
               celo do oškodovanja premoženja državljank in državljanov. Zato naslavljam na
               resornega ministra Dušana Mramorja vprašanje:</p>
               <p>V katerih podjetjih prihaja do nepravilnosti?</p>
               <p>Za kakšne nepravilnosti gre?</p>
               <p>Kakšne ukrepe za etično in nekoruptivno upravljanje ste oziroma boste sprejeli?</p>
               <p>Glede na to, da minister danes ni prisoten in da imam še malo časa na voljo, mi
               dovolite, da pokomentiram oziroma izpostavim kontekst tega vprašanja, v katerem se
               pojavlja.</p>
               <p>Mislim, da ta izražena skrb, na katero se naslavlja moje vprašanje, se pravi, o nekih
               lovkah, mističnih, skritih lovkah, ni iskrena. Ta skrb se rojeva iz strahu pred tem,
               da so se vsi do sedaj navedeni racionalni argumenti za privatizacijo sesuli v prah,
               zaradi tega ker kratko malo ne pijejo vode. Še naprej, ljudje so spregledali,
               nasprotovanje privatizaciji se krepi. Ljudje presneto dobro vedo, da privatizacija
               pomeni ukinjanje delovnih mest, da to pomeni ukinjanje razvojnih potencialov te
               države in Vlada se pred tem nahaja v paniki, še posebej predsednik Vlade, ki se ob
               taki priložnosti zateka v mistiko nekih lovk iz ozadja. Dodatno to potrjuje tudi
               današnja razprava; namreč, v enem izmed odgovorov na vprašanje na temo privatizacije
               je danes Miro Cerar ponovno dejal, da smo dali ne vem kakšne pravne zaveze za to, da
               bomo izpeljali privatizacijo. To ne drži. Večkrat smo ga že pozvali, naj predloži
               kakršnekoli dokumente, če jih ima na to temo, ampak ker tega ni storil, lahko precej
               upravičeno rečem, da se zaveda, da nismo dali nikakršnih pravnih zavez in da se je
               kratko malo zlagal. Ponavljam, predsednik Vlade se je kratko malo zlagal. Zlagal se
               je temu državnemu zboru, zlagal se je v obraz državljankam in državljanom, samo zato
               da podpre svojo politično agendo, ki je podpiranje privatizacije, porivanje
               privatizacije naprej za vsako ceno, na stroških, ramenih državljank in državljanov,
               zato da zadovolji apetite svojih šefov v Berlinu, Bruslju in Washingtonu. Najlepša
               hvala za besedo.</p>
            </sp>
            <sp xml:id="SDZ7-Redna-04-2015-01-26.sp125">

               <speaker>PODPREDSEDNICA ANDREJA KATIČ:</speaker>

               <p>Odgovor bo dan pisno.</p>
               <p>Zdaj bo gospod Bojan Podkrajšek postavil vprašanje ministru za kmetijstvo, gozdarstvo
               in prehrano mag. Dejanu Židanu, ki je tudi odsoten, pa boste povedali, ali želite
               pisni ali ustni odgovor.</p>
            </sp>
            <sp xml:id="SDZ7-Redna-04-2015-01-26.sp126">

               <speaker>BOJAN PODKRAJŠEK (PS SDS):</speaker>

               <p>Pisnega.</p>
               <p>Spoštovana podpredsednica, kolegice in kolegi, ministrski zbor! Moje vprašanje se bo
               nanašalo na gospodarjenje z državnimi gozdovi.</p>
               <p>Kot vemo, imamo v Sloveniji 80 % gozdov, ki so v privatni lasti, 20% pa v državni
               lasti. Ne moremo biti najbolj ponosni na to, kako smo v preteklosti gospodarili s tem
               velikim bogastvom, ki ga premore Slovenija. S temi državnimi gozdovi so upravljali
               koncesionarji, ki zaposlujejo približno od tisoč 300 do tisoč 500 ljudi. Vsi vemo, da
               bo v naslednjem letu potekla koncesija vsem tem koncesionarjem. Moje vprašanje
               gospodu ministru se nanaša na naslednje:</p>
               <p>Kakšna bo usoda teh koncesionarjev v prihodnje?</p>
               <p>Predvsem pa:</p>
               <p>Kakšno bo gospodarjenje z državnimi gozdovi v prihodnje?</p>
               <p>Hvala.</p>
            </sp>
            <sp xml:id="SDZ7-Redna-04-2015-01-26.sp127">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Odgovor bo posredovan pisno.</p>
               <p>Gospod Jernej Vrtovec bo postavil vprašanje ministru za infrastrukturo dr. Petru
               Gašperšiču.</p>
               <p>Izvolite.</p>
            </sp>
            <sp xml:id="SDZ7-Redna-04-2015-01-26.sp128">

               <speaker>JERNEJ VRTOVEC (PS NSi):</speaker>

               <p>Spoštovani gospod minister, kolegice in kolegi, spoštovana gospa podpredsednica!</p>
               <p>Moje poslansko vprašanje se nanaša na postavljanje baznih postaj ob železniških
               progah, kajti na poslanke in poslance Državnega zbora se skoraj tedensko obračajo
               civilne iniciative, občanke in občani velikega števila slovenskih občin in vse več je
               torej ogorčenih državljank in državljanov zaradi tako imenovanih baznih postaj.</p>
               <p>Za kaj torej gre? Osebno popolnoma razumem potrebo po postavljanju tako imenovanih
               baznih postaj; torej, da se obstoječi analogni komunikacijski sistem na železniškem
               omrežju nadomesti z globalnim mobilnim radijskim sistemom in tako imenovani GSM-R
               sistem naj bi med drugim tudi povečal varnost in infrastrukturo zmogljivosti, manj bi
               bilo tudi motenj in zamujanja vlakov. Ampak kljub celotnemu razumevanju celotne
               zgodbe se namreč postavlja vprašanje, zakaj se bazne postaje mnogokrat postavljajo v
               središču vasi pa tudi ob neposredni bližini vrtcev, osnovnih šol.</p>
               <p>Sam izhajam iz dveh primerov – od tam, kjer sem bil izvoljen, logično. To je primer
               vasi Cesta v Vipavski dolini, kjer je načrtovano, da bi bazna postaja bila
               postavljena v središču vasi, in drugi primer je vas Štanjel, ki ga vsi zelo dobro
               poznate, gre namreč za našo kulturno dediščino. Domačini iz obeh teh vasi mi pravijo,
               da se je začelo postavljanje baznih postaj praktično brez soglasij. Gre za stolpe,
               visoke 30 metrov in vsekakor domačini pravijo – in tudi sam predvidevam –, da ima ta
               bazna postaja škodljive posledice za okolje, tudi ne nazadnje za osnovnošolce ter
               tudi tiste naše najmlajše, ki obiskujejo vrtec. Torej moje vprašanje, gospod
               minister, se glasi najprej glede vasi Cesta. Zanima me:</p>
               <p>Kaj ministrstvo načrtuje v naslednjih mesecih?</p>
               <p>Kajti sedaj se tega objekta, tega stolpa ne gradi, stvar stoji pri miru, neke
               dokončne rešitve pa še ni. Ter tudi, kakšni so nadaljnji postopki v zvezi s tem
               pogovorom, dejansko z domačini, s civilnimi iniciativami, kajti verjamem, da bazne
               postaje potrebujemo, ampak ne nazadnje morajo pa tudi domačini dati soglasje, kajti
               dvomim, da bi se tudi vi strinjali, da bi bazno postajo postavili 50 metrov stran od
               osnovne šole, ki jo obiskuje vaš otrok ali pa naši otroci.</p>
               <p>Zanima me:</p>
               <p>Kako boste vzpostavili ta dialog med ministrstvom in občankami ter občani?</p>
               <p>Najlepša hvala.</p>
            </sp>
            <sp xml:id="SDZ7-Redna-04-2015-01-26.sp129">

               <speaker>PODPREDSEDNICA ANDREJA KATIČ:</speaker>

               <p>Hvala.
                   Odgovor bo podal minister za infrastrukturo dr. Peter Gašperšič. Izvolite.
                  
               
            </p>
            </sp>
            <sp xml:id="SDZ7-Redna-04-2015-01-26.sp130">

               <speaker>DR. PETER GAŠPERŠIČ:</speaker>

               <p>Hvala, predsedujoča. Spoštovani poslanec, hvala za to vprašanje.</p>
               <p>Sistem GSM-R je komunikacijski sistem za vodenje, upravljanje signalizacije
               železniškega prometa. Ta sistem se gradi v skladu z zakonodajo, ki ureja izvajanje
               vzdrževalnih del v javno korist, in v skladu z občinskimi prostorskimi akti v delih,
               ki se nanašajo na vzdrževanje železniške infrastrukture. Pri vzdrževalnih delih v
               javno korist vključevanje javnosti sicer ni predvideno, vendar pa se je pri pripravi
               in izvedbi tega projekta izvajala komunikacija z vsemi občinami, kjer so bila
               predvidena dela. Lahko pa se na tem mestu strinjam z vami in verjetno z večino
               javnosti, da je ta komunikacija bila preskromna oziroma da je bil njen pomen verjetno
               podcenjen, zlasti glede na dejstva, da je do večjega odziva tako s strani samih občin
               kot zainteresirane javnosti prišlo v bistvu šele v fazi izvajanja del. Odtlej naprej
               pa smo predhodne informacije dopolnili s številnimi predstavitvami, sestanki, pisnimi
               pojasnili in dokumentacijo, objavljeno na spletni strani Ministrstva za
               infrastrukturo. Poleg tega strokovno preverjamo vse pobude in predloge v zvezi z
               lokacijami baznih postaj in jih skušamo v največji mogoči meri uskladiti, če to
               dopuščajo tehnične možnosti. Tudi v zvezi z alternativnimi lokacijami teče aktivno
               usklajevanje z občinami in civilnimi iniciativami, ki so se vzpostavile na lokacijah,
               ki so izrazito problematične.</p>
               <p>Glede te lokacije, ki jo omenjate, se pravi, v krajevni skupnosti Cesta v Ajdovščini,
               pa lahko povem, da trenutno poteka iskanje alternativne lokacije ob izpolnjevanju
               zgoraj navedenih pogojev in pogoja ustrezne radijske pokritosti s signalom na sami
               železniški progi. Trenutno so nekatere prioritetne lokacije v preverjanju pri
               radijskem planerju in takoj po obdelavi teh bodo v obdelavo poslane tudi alternativne
               lokacije Cesta, in sicer predlogi, ki bodo izven naselja. Skratka, iščejo se torej
               možne lokacije izven samega območja naselja. Ko bodo pridobljeni rezultati teh
               preverjanj, bo investitor seznanil o tem Krajevno skupnost Cesta z možnimi
               alternativnimi lokacijami, kot smo to storili že tudi v preteklih podobnih
               primerih.</p>
               <p>Tako bo informacija torej še sledila, ko bo ugotovljeno, kje so mogoče te
               alternativne lokacije. Hvala.</p>
            </sp>
            <sp xml:id="SDZ7-Redna-04-2015-01-26.sp131">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospod Vrtovec zahteva dopolnitev odgovora. Izvolite.</p>
            </sp>
            <sp xml:id="SDZ7-Redna-04-2015-01-26.sp132">

               <speaker>JERNEJ VRTOVEC (PS NSi):</speaker>

               <p>Že pred nekaj meseci, če se ne motim, sem vam pisal v zvezi s problematiko. Vse te
               bazne postaje v vasi Štanjel, pa ne zaradi tega, ker jaz bivam poleg te vasi, ampak
               predvsem iz dveh razlogov; zaradi tega, ker je ta bazna postaja res v neposredni
               bližini osnovne šole.</p>
               <p>Zdaj sta dve alternativi, in sicer da bi bila bazna postaja postavljena 100 metrov
               stran od osnovne šole, po zdajšnjem predlogu je samo 30 metrov stran. Jaz ne bom
               ocenjeval, ali bazna postaja škoduje ali ne, ker se na to ne spoznam, ampak ne bi bil
               pa zadovoljen, da bi moj otrok obiskoval osnovno šolo 30 metrov stran od nekega
               30-metrskega stolpa.</p>
               <p>In drugič, Štanjel je kulturnozgodovinska vas, ki ima neverjetno lepo obzidje in ta
               stolp bi bil postavljen direktno, tudi po novem predlogu, direktno pod to vas, ki je
               pod Unescovo zaščito. Zdaj si pa vi predstavljajte enega turista iz Italije ali
               kjerkoli, ki pride, da bi si pogledal to kulturno znamenitost, pa vidi najprej pred
               vasjo ta velik stolp – ne gradu, stolp! Se pravi, hočem povedati to, da domačini v
               tem primeru, ko nasprotujejo postavitvi bazne postaje, imajo popolnoma prav, kajti
               odgovorni so do svojih prednikov in do svoje kulturne dediščine.</p>
               <p>V tem primeru vas tudi iz razloga ohranjanja slovenske kulture in identitete prosim,
               da poiščete najboljšo mogočo rešitev. Verjamem, da rabimo bazno postajo tudi v
               Štanjelu in da infrastruktura mora napredovati, ampak naj bo v sozvočju z našo
               okolico.</p>
               <p>Zaradi tega postavljam konkretno vprašanje:</p>
               <p>Kako stojijo tudi postopki v primeru te bazne postaje in ali je konec koncev mogoča
               rešitev?</p>
               <p>Hvala.</p>
            </sp>
            <sp xml:id="SDZ7-Redna-04-2015-01-26.sp133">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Minister za infrastrukturo bo dopolnil odgovor. Izvolite.</p>
            </sp>
            <sp xml:id="SDZ7-Redna-04-2015-01-26.sp134">

               <speaker>DR. PETER GAŠPERŠIČ:</speaker>

               <p>Hvala.</p>
               <p>V zvezi s temi baznimi postajami bi želel pojasniti sledeče. Glede same bojazni glede
               sevanja je tako, da so te antene zelo usmerjene v snop, skratka zlo ozko sevajo v
               sami smeri železniške infrastrukture, medtem ko bočno sevanje je zelo omejeno in bom
               rekel teh škodljivih vplivov v smeri izven same železniške infrastrukture praktično
               ni. Razumem pa, in to smo tudi pripoznali, prav ta učinek in ta efekt teh baznih
               postaj je bil pri proučevanju teh lokacij izrazito podcenjen – da imajo zelo moteč
               vpliv na samo svojo pojavnostjo v prostoru. Skratka, ne ustrezajo v neka vaška
               jedra.</p>
               <p>Videl sem tudi tisto fotomontažo postavitve pri vasi Štanjel, kjer bi, bom rekel,
               ravno pogled, ko se odpre na vas, zakrival tisti stolp. Mi smo pripoznali ta problem
               in iščemo lokacije ne samo upoštevajoč neškodljivost sevanja, ampak tudi ta čim manj
               moteč vpliv na postavitev v okolje, kjer se te bazne postaje potrebujejo. Skratka,
               želimo doseči tudi ta kompromis. Kot vem, se v vasi Štanjel ta alternativna lokacija
               išče, ne vem vam pa zdaj povedati, kako konkretno; ali so že prišli do nekega
               dogovora ali ne, ampak kot imamo zagotovilo s strani projektantov, načrtovalcev in
               izvajalcev, da se v vseh teh primerih, kjer je bil ta vizualni vidik podcenjen, se
               zdaj te stvari urejajo v iskanju teh kompromisnih rešitev. Hvala.</p>
            </sp>
            <sp xml:id="SDZ7-Redna-04-2015-01-26.sp135">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospa Anja Bah Žibert bo postavila vprašanje ministrici za notranje zadeve mag. Vesni
               Györkös Žnidar ter ministru za pravosodje mag. Goranu Klemenčiču.</p>
               <p>Izvolite.</p>
            </sp>
            <sp xml:id="SDZ7-Redna-04-2015-01-26.sp136">

               <speaker>ANJA BAH ŽIBERT (PS SDS):</speaker>

               <p>Ministra!</p>
               <p>Pred dnevni je bila javnost seznanjena o grožnjah novinarjem Demokracije in
               Reporterja, ki so se pojavile na družabnem omrežju Facebook. Neznanec s profilom
               Zakladnik Matija oziroma s sliko Matija Mačka, ki ga lahko postavljamo ob bok
               velikemu Stalinovemu eksekutorju Beriji, je novinarjem javno grozil s ponovitvijo
               pariškega pokola; novinarju Blažiču pa grozil, da ga bo nataknil na kol. Poziv je
               dodala še oseba pod profilom Janja Burger. Nekaj dni kasneje so razbili avto
               novinarju Financ Lipniku.</p>
               <p>Stanovski združenji sta grožnji ostro obsodili in pozvali, da se sprožijo ustrezni
               postopki. Tovrstnih groženj in napadov, ki jih je v Sloveniji vse več, pravosodni
               sistem nikoli ne odkrije, zato je skrb še toliko večja. Naj ob tem spomnim samo na
               poskus umora novinarja Mira Petka, ki še danes ostaja nepojasnjen. Ob teh dogodkih je
               zaskrbljujoč odziv Nedeljskega dnevnika, češ da se po dogodkih v Parizu tudi pri nas
               pojavljajo razni medijski navihančki, ki so menda takisto ogroženi. Odziv, ki
               dobesedno kliče k stopnjevanju groženj, ki pa lahko prerastejo v mnogo več.</p>
               <p>V skladu s Kazenskim zakonikom, se pravi 297. členom, se javno spodbujanje ali
               razpihovanje sovraštva, nasilja ali nestrpnosti z uporabo grožnje, zmerjanja ali
               žalitev kaznuje z zaporno kaznijo do dveh let. Če je dejanje storjeno z grožnjam
               varnosti, poškodovanjem tujih stvari, se storilec kaznuje do treh let.</p>
               <p>Zato vaju, kot pristojna in odgovorna ministra sprašujem:</p>
               <p>Kakšne ukrepe sta sprejela, da bo zaščitena v ustavi zagotovljena svoboda
               medijev?</p>
               <p>Zastavljeno vprašanje je še toliko bolj aktualno, saj se po nekaterih javno dostopnih
               podatkih zdi, da organi pregona v konkretnih primerih iščejo predvsem izgovore, da do
               pregona in odkritja kaznivega dejanja ne bi prišlo.</p>
               <p>Hvala za vajin odgovor.</p>
            </sp>
            <sp xml:id="SDZ7-Redna-04-2015-01-26.sp137">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Odgovor bo najprej podala ministrica za notranje zadeve mag. Vesna Györkös
               Žnidar.</p>
               <p>Izvolite.</p>
            </sp>
            <sp xml:id="SDZ7-Redna-04-2015-01-26.sp138">

               <speaker>MAG. VESNA GYÖRKÖS ŽNIDAR:</speaker>

               <p>Hvala za besedo.</p>
               <p>Spoštovana poslanka, vaše vprašanje se nanaša na konkreten primer grožnje novinarjema
               časnika Reporter in Demokracija. Policija je takoj po zaznavi izvedla številne
               ukrepe, najprej je poskušala zavarovati sporne vsebine na profilu Facebook, vendar,
               kot vemo, je uporabnik ta svoj profil umaknil že približno pol ure po objavi in ga ni
               bilo moč zavarovati. O vsebini objave je zaradi suma storitve kaznivega dejanja dne
               9. 1. 2015 bila obveščena dežurna okrožna državna tožilka Okrožnega državnega
               tožilstva v Ljubljani. Tožilka je policiji po predstavitvi pojasnila, da v
               konkretnemu primeru glede na vsa že izdelana pravna mnenja in stališča
               Specializiranega državnega tožilstva in Okrožnega državnega tožilstva v Ljubljani
               niso podani elementi kaznivega dejanja po 297. členu, ki ga omenjate, torej javno
               spodbujanje sovraštva, nasilja ali nestrpnosti. Je pa tožilka v nadaljevanju tudi
               povedala, da bi pa lahko bili podani zakonski znaki kaznivega dejanja grožnje po
               prvem odstavku 135. člena Kazenskega zakonika, kjer pa se pregon storilca začne na
               zasebno tožbo, in sicer na škodo enega izmed novinarjev, ki je bil omenjen v
               predmetnem zapisu – seveda ob predpostavki, da so izpolnjeni vsi zakonski pogoji.</p>
               <p>Z ugotovitvami oziroma z možnostjo pregona glede tega kaznivega dejanja je dne 9. 1.
               2015 ob 15.30 uri bil seznanjen tudi novinar. Ob seznanitvi je tudi bil opozorjen na
               samozaščitno ravnanje in na takojšnje obveščanje policije v primeru izkazane njegove
               ogroženosti ali koga drugega.</p>
               <p>Omenjali ste tudi dogodek, povezan z novinarjem časnika Finance, ki ga je policija
               obravnavala kot kaznivo dejanje poškodovanja tuje stvari po 220. členu Kazenskega
               zakonika. Do zdaj zbrani podatki ne kažejo na to, da bi dogodek bil storjen zaradi
               novinarjevega dela, vendar policija v tej smeri nadaljuje z zbiranjem obvestil kot
               tudi s ciljem izsleditve storilca.
                   V ostalem pa verjamem, da me bo dopolnil kolega minister Klemenčič. Hvala.
                  
               
            </p>
            </sp>
            <sp xml:id="SDZ7-Redna-04-2015-01-26.sp139">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Besedo ima še minister za pravosodje mag. Goran Klemenčič. Izvolite.</p>
            </sp>
            <sp xml:id="SDZ7-Redna-04-2015-01-26.sp140">

               <speaker>MAG. GORAN KLEMENČIČ:</speaker>

               <p>Hvala lepa, podpredsednica.</p>
               <p>Spoštovana poslanka, moja dopolnitev je relativno kratka. Zaprosili smo za pojasnilo
               Okrožno državno tožilstvo v Ljubljani, ki nam je sporočilo, da imajo trenutno iz
               prejšnjega tedna dve zadevi v preučevanju; in sicer poročilo policije v konkretni
               zadevi in predlog za pregon. O tem bodo odločili, predpostavljam da, v razumnem
               roku.</p>
               <p>Najprej bi se iskreno pridružil obsodbi kakršnimkoli grožnjam sploh, ko gre za
               grožnje zoper medije in tukaj moramo imeti resnično enako palico, ne glede na to, ali
               nam je kakšen medij všeč ali ne. Tukaj je treba imeti res ničelno toleranco.</p>
               <p>Lahko dodam tudi to, da boste predvidoma poslanke in poslanci prejeli v roku 2
               mesecev po opravljenih medresorskih usklajevanjih na mizo tudi novelo Kazenskega
               zakonika, ki bo med drugim tudi drugače urejal kaznivo dejanje grožnje, ki se sedaj
               primarno preganja na zasebno tožbo, kar je v takih primerih problematično, tako kot
               je tudi – mimogrede – problematično v primerih družinskega nasilja. To nameravamo
               sedaj tudi spremeniti.</p>
               <p>Dodal bi še na koncu, da po tem, kolikor sem se jaz uspel seznaniti s primerom, ni
               mogoče v tem trenutku reči, da se sistem ni odzval, da se ni odzvala policija ali
               tožilstvo. Nikakor ni bilo nobenih ovadb zavrženih, ampak so se pač odločili za
               drugačno kvalifikacijo dejanja, ki pa ni dokončna. Ampak to je stvar presoje
               tožilstva. Hvala lepa.</p>
            </sp>
            <sp xml:id="SDZ7-Redna-04-2015-01-26.sp141">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospa Anja Bah Žibert zahteva dopolnitev odgovora. Izvolite.</p>
            </sp>
            <sp xml:id="SDZ7-Redna-04-2015-01-26.sp142">

               <speaker>ANJA BAH ŽIBERT (PS SDS):</speaker>

               <p>Hvala lepa.</p>
               <p>Najprej obema hvala za odgovor; za drugi veliko bolj izčrpen kot prvi, predvsem zato,
               ker govorimo o dveh profilih, kot sem prej povedala, o enem tako imenovanem Matiji
               Mačku in o drugem – Burger. Odgovorili ste mi zgolj, da je bil umaknjen eden od
               profilov.</p>
               <p>Naj ob tem poudarim, da bi bilo od vseh nas zelo neodgovorno, da bi nas omenjene
               grožnje skrbele zgolj zato, ker se je zgodil pokol v Parizu. To je lahko le dodatni,
               nikakor pa ne edini razlog. Odnos do tovrstnih groženj, da smo do teh problemov
               prevečkrat indiferentni, je tudi na nek način ne samo indiferenten, lahko rečem tudi
               pristranski. Bom povedala.</p>
               <p>Spomnimo se groženj takratnemu predsedniku Vlade Janezu Janši, ki mu je grozil
               policist na funkciji pomočnika komandirja policijske postaje, torej oborožena oseba,
               a je sodišče odločilo, da kaznivega dejanja ni bilo. Ob grožnjah nekemu drugemu
               predsedniku Vlade pa je bila odločitev povsem drugačna. Se pravi, da gre na nek način
               za jasno sporočilo, da se nekaterim v tej državi pač lahko grozi brez posledic,
               drugim ne.</p>
               <p>Zato vaju še enkrat sprašujem:</p>
               <p>Kaj bomo naredili konkretno v državi, da bo nekako veljalo za vse, da so grožnje
               nesprejemljive in da lahko vodijo samo v korake dlje?</p>
               <p>To pa bi nas moralo več kot skrbeti.</p>
            </sp>
            <sp xml:id="SDZ7-Redna-04-2015-01-26.sp143">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Dopolnilni odgovor bo podala ministrica za notranje zadeve, izvolite.</p>
            </sp>
            <sp xml:id="SDZ7-Redna-04-2015-01-26.sp144">

               <speaker>MAG. VESNA GYÖRKÖS ŽNIDAR:</speaker>

               <p>Tukaj bi se samo navezala in dodala, da se nikakor ne more strinjati, da ni bilo
               pravega odziva, glede na to, da so se v konkretnem primeru – tako kot je že kolega
               Klemenčič poudaril – organi ustrezno odzvali in – tako kot je dejal – zadeva še ni
               dokončna. Hvala.</p>
            </sp>
            <sp xml:id="SDZ7-Redna-04-2015-01-26.sp145">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospa Anja Bah Žibert.</p>
            </sp>
            <sp xml:id="SDZ7-Redna-04-2015-01-26.sp146">

               <speaker>ANJA BAH ŽIBERT (PS SDS):</speaker>

               <p>Hvala lepa.</p>
               <p>Ker se očitno zopet ne razumemo, predlagam, da opravimo o tem javno razpravo, vsaj
               kar se tiče odgovorov ministrice za notranje zadeve.</p>
               <p>Govorim o tem, da ste omenjali samo enega od profilov, ki je problematičen, in da jaz
               nikjer nisem uporabljala besed, da ni bilo odziva v javnosti, pa so znani podatki, da
               je prihajalo do nekaterih premikov, se pravi odgovornosti z enega na drugega. To
               lahko preberete in vašega odziva, demantija glede tega nisem zaznala. Tako menim, da
               bila takšna razprava nujna tudi zato, da povsem izkoreninimo tovrstne grožnje in
               tovrstna obnašanja v naši družbi.</p>
            </sp>
            <sp xml:id="SDZ7-Redna-04-2015-01-26.sp147">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>O vašem predlogu bo Državni zbor odločil jutri, 27. januarja 2015 v okviru
               glasovanj.</p>
               <p>Sedaj pa bo gospod Tomaž Gantar zastavil vprašanje ministru za finance dr. Dušanu
               Mramorju, ki je odsoten, ter ministrici za okolje in prostor gospe Ireni Majcen.</p>
               <p>Izvolite.</p>
            </sp>
            <sp xml:id="SDZ7-Redna-04-2015-01-26.sp148">

               <speaker>TOMAŽ GANTAR (PS DeSUS):</speaker>

               <p>Hvala, spoštovana podpredsednica. Ministri, ministrice, kolegice in kolegi!</p>
               <p>Moje vprašanje je tudi povezano s privatizacijo, na sicer malček drugačen način.
               Dejstvo je, da se prodaja Telekom, o katerem je veliko govora v zadnjem času. Ob
               Telekomu pa je v istem paketu predvidena tudi prodaja podjetja Soline d. o. o. To je
               podjetje, ki ima veljavno koncesijo do leta 2023 za upravljanje s Krajinskim parkom
               Sečoveljske soline in za pridelavo soli. To je podjetje, preko katerega se je v
               zadnjih letih obnavljalo ta krajinski park, delno z milijoni iz proračunskih
               sredstev, še bolj pa z evropskimi sredstvi preko projekta LIFE. Mislim, da tukaj
               obstaja neka utemeljena skrb, kakšna bo prihodnost Krajinskega parka Sečoveljske
               soline, glede na to, da bo to podjetje očitno tudi prodano, če bo Telekom prodan.</p>
               <p>Vprašanja se seveda nanašajo na to usodo krajinskega parka. Vedeti moramo tudi, da
               potekajo prizadevanja, da bi bil ta krajinski park pod zaščito Unesca.</p>
               <p>Pred nekaj dnevi se je zgodilo še, da je gradbena inšpekcija zaprla dostope do
               krajinskega parka; kjer so včeraj lahko vozili kamioni, danes ne sme več pešec čez.
               Težko bi me kdorkoli prepričal, da je naključje na eni strani prodaja Telekoma s tem
               podjetjem, na drugi strani pa nenadno nek nesorazmeren ukrep zapore dostopa do tega
               krajinskega parka in povzročanje neposredne škode podjetju, ki se tudi prodaja.</p>
               <p>Moje vprašanje ministru za finance je:</p>
               <p>Kje so razlogi, glede na to, da se je opozarjalo, da se Soline d. o. o. prodajajo
               skupaj s Telekomom?</p>
               <p>Ali je mogoče tukaj še narediti kakšen korak nazaj, da bi se to podjetje iz prodaje
               Telekoma izvzelo – glede na to, da nima prav nobene direktne povezave z dejavnostjo,
               ki se jo daje v druge roke?</p>
               <p>Kje vidi Ministrstvo za okolje možnosti zaščite, da ne bo prišlo do propadanja tega
               naravnega parka?</p>
               <p>Vemo, da je že sama sprememba koncesijske pogodbe izredno zapleten postopek, kaj šele
               za odvzem koncesije, če bi ta novi lastnik ravnal v nasprotju z interesi oziroma
               zaščito tega krajinskega parka.</p>
               <p>Prosim za pisni odgovor. Hvala.</p>
            </sp>
            <sp xml:id="SDZ7-Redna-04-2015-01-26.sp149">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Odgovor bo podala ministrica za okolje in prostor gospa Irena Majcen. Izvolite.</p>
            </sp>
            <sp xml:id="SDZ7-Redna-04-2015-01-26.sp150">

               <speaker>IRENA MAJCEN:</speaker>

               <p>Hvala. Hvala za besedo.</p>
               <p>Spoštovani poslanec Tomaž Gantar, kot je bilo že v samem vprašanju navedeno, je za
               območje Krajinskega parka Sečoveljske soline uvedena Uredba o Krajinskem parku
               Sečoveljske soline, Odlok o razglasitvi muzeja solinarstva za kulturni spomenik
               državnega pomena ter v delu, ki se nanaša na kulturno dediščino, tudi občinski Odlok
               o razglasitvi Krajinskega parka Sečoveljske soline. Vsi ti trije predpisi določajo
               obvezujoče varstvene režime in pravila ravnanja za varstvo naravne in kulturne
               dediščine. Za upravljanje krajinskega parka pa velja Uredba o koncesiji za rabo
               naravne vrednote Sečoveljskih solin in o koncesiji za upravljanje Krajinskega parka
               Sečoveljske soline. Na podlagi teh predpisov je bil izbran koncesionar, to pomeni
               Soline d. o. o., s katerimi je Vlada sklenila koncesijsko pogodbo, s tem da je ta
               koncesijska pogodba pravzaprav v treh delih. Gre za upravljanje s krajinskim parkom,
               potem je koncesija za pridobivanje, za izkoriščanje soli in tretja koncesija, ki
               govori o tem, da je javna služba organizirana v okviru tega podjetja, pristojna tudi
               za vzdrževanje in obnovo vodotokov v tem delu Slovenije. Tako je načelno, načelno
               seveda ne glede na morebitno spremembo lastništva, koncesionar zavezan spoštovati vse
               določbe navedenih predpisov ter nadaljevati izvajanje načrtov upravljanja krajinskega
               parka. Je pa res, da se je od takrat, ko so bile sklenjene te koncesijske pogodbe, pa
               do danes mnogo tega spremenilo in na Ministrstvo za okolje in prostor že kar nekaj
               časa poteka postopek, s katerimi bi te koncesijske pogodbe posodobili, jih osvežili
               in jih tudi zapisali v smislu predpisov. Je pa res, da ta postopek nadaljujemo tudi v
               prihodnje. Najnovejše dejstvo pa je, da se sedaj podjetje na nek način obrača do
               države tudi s tožbo, tako da je zapletenost seveda še toliko večja.</p>
               <p>Ministrstvo se je že lani v avgustu obrnilo z dopisi na MF in MGRT, 10. meseca pa
               tudi na SDH, in sicer s predlogom, da se družba Soline izloči iz prodajne družbe
               Telekom, ker menimo, da je treba odprto vprašanje iz koncesijskega razmerja med
               družbo Soline in državo rešiti, dokler je družba v lasti države. Predhodno je nujno
               posodobiti koncesijsko pogodbo, bolj jasno opredeliti pogoje poslovanja družbe Soline
               kot koncesionarja v prihodnje ter s tem v zvezi opredeliti pogoje, ki bodo tudi v
               prihodnje omogočali zagotavljanje javnega interesa varstva naravnih vrednot in
               kulturne dediščine na Sečoveljskih solinah, kar je ustavna obveznost.</p>
               <p>Obveznost varstva in ohranjanja izhaja tudi iz ratificirane mednarodne konvencije, ki
               Sečoveljske soline uvršča med mokrišča mednarodnega pomena, strinjam pa se z vami, da
               bo verjetno treba poseči ne samo zaradi tega primera, ampak številnih drugih tudi v
               zakonodajo na način, da se koncesija odvzame, kajti prav ti parki, te naravne
               vrednote so izredno ranljivi v primeru, da se z njimi ne upravlja, kot je predpisano.
               Hvala lepa.</p>
            </sp>
            <sp xml:id="SDZ7-Redna-04-2015-01-26.sp151">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospod Zvonko Lah bo zastavil vprašanje ministrici brez resorja, pristojni za razvoj,
               strateške projekte in kohezijo gospe Alenki Smerkolj.</p>
               <p>Izvolite.</p>
            </sp>
            <sp xml:id="SDZ7-Redna-04-2015-01-26.sp152">

               <speaker>ZVONKO LAH (PS SDS):</speaker>

               <p>Hvala lepa za besedo. Spoštovane ministrice, minister, kolegice in kolegi!</p>
               <p>Upam, da bo moje današnje vprašanje tudi na vaše veselje, da boste lahko postregli s
               kakšnimi dobrimi novicami, gospa ministrica, kot je bilo to prejšnjič.</p>
               <p>Namreč, v Sloveniji bi lahko vsako gospodinjstvo že imelo, čas bi bil, da bi imelo
               zdravo pitno vodo. Ravno tako je država obljubila Evropski uniji, da bo do konca leta
               2017 vsa odpadna voda prečiščena, spuščena v podtalnico. Bojim se, da če tega ne bo,
               pa sigurno ne bo, bomo dobili kazen, tako kot sosednja država, in bo ta kazen seveda
               preložena na uporabnike, to se pravi na položnice, ker bodo potem ljudje plačevali to
               kazen.</p>
               <p>V ta namen je 11 kohezijskih projektov v vrednosti preko 200 milijonov. Projekti so
               na območju 34 občin, ki obsegajo približno tretjino vsega prebivalstva v Sloveniji.
               Občine so porabile preko 7 milijonov evrov za pripravo teh projektov, imajo izbrane
               izvajalce, ki že eno leto plačujejo bančno garancijo, podaljšujejo bančno garancijo
               in čakajo, da se bodo ti projekti začeli izvajati. V primeru, da iz tega ne bo nič,
               bodo morale občine plačevati še kazni tem izvajalcem, ker bodo prekinili pogodbe.
               Operativni program je sprejet na področju kohezije, zdaj je na vrsti država Slovenija
               oziroma ministrstvo, da sprejme strategijo oziroma uredbo in pravila. Moje vprašanje
               je, gospa ministrica:</p>
               <p>Kako daleč ste?</p>
               <p>V prejšnjem poslanskem vprašanju sem tudi na to apeliral, da se vključijo
               investitorji v pripravo projektov, v spremembe, karkoli, glede na cilje nove finančne
               perspektive, da bi čim prej prišli do odločb, ko bodo uredba in pravila sprejeta na
               nivoju države. Zato je moje vprašanje:</p>
               <p>Kdaj lahko pričakujejo te odločbe in kakšen bo odstotek sofinanciranja?</p>
               <p>Ali bo tak, kot je bil obljubljen takrat, ko so se projekti pripravljali, to je 85 %
               upravičenih stroškov?</p>
            </sp>
            <sp xml:id="SDZ7-Redna-04-2015-01-26.sp153">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Odgovor bo podala ministrica brez resorja, pristojna za razvoj, strateške projekte in
               kohezijo, gospa Alenka Smerkolj.</p>
            </sp>
            <sp xml:id="SDZ7-Redna-04-2015-01-26.sp154">

               <speaker>ALENKA SMERKOLJ:</speaker>

               <p>Spoštovana podpredsednica, poslanke in poslanci! Spoštovani gospod poslanec Lah!</p>
               <p>Vlada je za 11 kohezijskih projektov, o katerih govorimo, 34 občin 6. 11. 2014
               sprejela sklep, s katerim pravi dve stvari. Prva je, da bodo ti projekti prednostno
               obravnavani, in drugi del, da morajo izpolnjevati pogoje nove finančne perspektive.
               Kaj se je do zdaj v resnici zgodilo? Res, 16. 12. 2014 nam je Evropska komisija
               dokončno potrdila operativni program, ki je osnova za črpanje. V okviru treh mesecev
               morajo države članice vzpostaviti sistem izvajanja kohezijske politike in postaviti
               tudi izvedbeno strukturo. V SVRK intenzivno delamo na uredbi, uredba gre naslednji
               teden v medresorsko usklajevanje. Tu smo res naredili velike korake, tako
               predvidevamo, da bo uredba na seji Vlade sprejeta v začetku marca. Sredi marca pa
               nameravamo vzpostaviti tudi zahtevani odbor za spremljanje. Odbor za spremljanje je
               telo, ki ga predvideva Partnerski sporazum, ki mora biti postavljen zato, da določi
               merila in da se dejansko lahko potem izvedba vseh projektov tudi začne. S temi
               projekti moramo počakati do takrat. Ne samo, da moramo zdaj čakati, ker se z
               nekaterimi že kar precej pogovarjamo, ampak merila morajo biti potrjena, preden lahko
               uradno kakršenkoli postopek začneš. Tako v tem trenutku intenzivno lahko spremljamo.
               Na Ministrstvu za okolje in prostor se tudi pogovarjajo, tudi mi smo imeli kar nekaj
               sestankov z njimi. Cilj vseh nas je, da vsem tem občinam čim bolj približamo in
               omogočimo čimprejšnjo izdajo odločb. Moramo pa absolutno počakati do tega datuma.</p>
               <p>Rada bi samo še opozorila, da bodo občine morale poleg nove vloge in navodil, ki bodo
               sprejeta najkasneje v začetku marca – lahko rečem, da bodo te nove vloge relativno
               zelo zelo podobne obstoječim, tako da verjamemo, da bodo občine lahko to storile
               relativno hitro. Tisto, kar pa bodo morale vse vsekakor še storiti, je pa, da bodo
               morali izpolniti obvezni pogoj, ki pa je v novi perspektivi, to je pa izpeljati
               postopek predhodne presoje vplivov na okolje. Ta postopek je zahteven in ta postopek
               v skladu z uredbo izvede Arso, se pravi Agencija Republike Slovenije za okolje. Takoj
               ko bodo občine imele te pogoje izpolnjene, bomo lahko začeli potem tudi izdajati
               odločbe.</p>
               <p>Verjamem, da vse to, kar smo do sedaj govorili tukaj, pred vami v Državnem zboru ali
               na vseh odborih, da bodo dejansko odločbe lahko izdane pred poletjem. Pa še nekaj mi
               je ostalo. Sofinanciranje pa kasneje.</p>
            </sp>
            <sp xml:id="SDZ7-Redna-04-2015-01-26.sp155">

               <speaker>PODPREDSEDNICA ANDREJA KATIČ:</speaker>

               <p>Poslanec Zvonko Lah želi dopolnitev odgovora.</p>
               <p>Izvolite.</p>
            </sp>
            <sp xml:id="SDZ7-Redna-04-2015-01-26.sp156">

               <speaker>ZVONKO LAH (PS SDS):</speaker>

               <p>Hvala lepa za ta del odgovora. Upam, da bom dobil še drugi del.</p>
               <p>Med tem časom od prejšnjega poslanskega vprašanja pa do zdaj, pred dnevi smo imeli
               priložnost tudi poslušati evropsko komisarko s tega področja, ki je pohvalila
               sodelovanje in vaše delo. Upam, da bo res. Tudi sam sem mnenja, da ste storili dosti
               velik korak naprej, seveda tudi zelo pomemben za državo, da se ta sredstva počrpajo
               do konca letošnjega leta. Vendar, ko sem govoril z nekimi investitorji, s katerimi
               naj bi bili na zvezi, da pravočasno te spremembe postorijo, ni bilo čutiti nekega
               pospešenega sodelovanja v tem času. Zato me skrbi. Skrbi me pa še tole, ker ste
               povedali, da je treba izvesti PVO. To pa, kolikor vem, je včasih trajalo tudi dve
               leti. Upam, da zdaj ne bo, da bo zelo hitro. Me pa zanima:</p>
               <p>Ali bi občine že lahko zdaj pričele s tem postopkom ali morajo počakati tako uredbo
               kot pravila?</p>
               <p>S tem bi pridobili čas, ker kakršne pač roke imajo tam, pri sosednji ministrici,
               upam, da bo šlo hitro, kakršna je praksa bila do sedaj, je to trajalo lahko tudi
               leta. Zato me zanima:</p>
               <p>Ali je mogoče res ta postopek hitro izpeljati?</p>
               <p>Zato pričakujte, gospa ministrica, moje naslednje poslansko vprašanje je naslovljeno
               / znak za konec razprave/… na okolje in prostor, ker bo verjetno to zelo aktualno.
               Mene je strah, da bo to predolgo trajalo.</p>
            </sp>
            <sp xml:id="SDZ7-Redna-04-2015-01-26.sp157">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Odgovor bo dopolnila ministrica brez resorja, pristojna za razvoj, strateške projekte
               in kohezijo, gospa Alenka Smerkolj.</p>
               <p>Izvolite.</p>
            </sp>
            <sp xml:id="SDZ7-Redna-04-2015-01-26.sp158">

               <speaker>ALENKA SMERKOLJ:</speaker>

               <p>Prej mi je zmanjkalo časa za drugi del odgovora, kar se tiče sofinanciranja
               projektov.</p>
               <p>V bistvu lahko povem, da je bila že sprejeta odločitev, da se bo za te projekte v
               operativnem programu, se pravi za prednostno os šest ,v katero spadajo ti projekti,
               ohranil način izračuna stopnje sofinanciranja preko izračuna finančne vrzeli. To pa
               pomeni, da bodo praktično tretirani enako, kot bi bili, če bi bili izvršeni v okviru
               te finančne perspektive. Tako smo ta del dogovorili in sprejeli. Vse ostalo – presoja
               na okolju … Moram reči, da bi verjetno, če bi bila na enem od teh projektov, počakala
               najprej na merila, na to, da izpolnjujemo vse, naredila vlogo, ugotovila na
               posredniškem telesu organov, ki bi bil tam že pripravljen, da je to dejansko
               odkljukano, in verjetno bi šla kasneje na presojo, zato da se ne bi delalo dodatnih
               stroškov, če bi na kakršenkoli način šlo karkoli narobe.</p>
               <p>Ampak to je verjetno res bolj vprašanje za ministrico za okolje in prostor. Jaz vem
               samo, da če bi bila jaz investitor, bi verjetno hotela najprej imeti 100 %, da imam
               vse v rokah, preden grem v kakršenkoli dodatni strošek. Verjamem pa, mi smo skupaj s
               kolegi iz Ministrstva za okolje in prostor sedeli že dvakrat v mesecu januarju ravno
               na to temo. Interes tako v naši službi kot na tem pristojnem ministrstvu je, da tem
               projektom res pomagamo in da jih čim prej spravimo v izvajanje. To je želja od vseh.
               Tukaj imamo skupni interes. Ko je interes skupni, verjamem, da bo tudi potem
               potiskanje na ARSO šlo v enaki luči. Toliko zaenkrat.</p>
            </sp>
            <sp xml:id="SDZ7-Redna-04-2015-01-26.sp159">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospod Zvonko Lah, izvolite.</p>
            </sp>
            <sp xml:id="SDZ7-Redna-04-2015-01-26.sp160">

               <speaker>ZVONKO LAH (PS SDS):</speaker>

               <p>Jaz se vseeno bojim. Ta vaš predlog, da investitor počaka tudi še na pravila, da
               ugotovi vlogo. Mislim, če so investitorji že toliko zapravili, da je šlo 7 milijonov
               za pripravo projektov in da izvajalci plačujejo bančno garancijo in podaljšujejo, kar
               je velik strošek, si investitorji že ne morejo privoščiti, da bi te pogodbe
               prekinili, ker potem je še treba plačati, tudi povrniti škodo izvajalcem, če prekineš
               pogodbo. Po mojem mnenju bi vsi investitorji takoj šli v ta postopek poročila vpliva
               na okolje, če imajo vsa izhodišča, za kar mislim, da imajo; saj je že minister Židan
               v prejšnjem mandatu, ker je bilo pod njegovim resorjem, rekel, da je ministrstvo
               opravilo vse, kar se tiče potrditev teh projektov s tehničnega vidika, da je sedaj
               vse v rokah tistega dela oziroma organa upravljanja, ne več posredniškega telesa. Po
               mojem so pogoji za izdelavo poročila vplivov na okolje dani in da bi bilo treba
               investitorje takoj spodbuditi, da gredo v to poročilo, da čim prej pridobijo
               odločbo.</p>
               <p>Po vašem mnenju pa se lahko zavleče to poročilo tudi do konca tega leta ali pa še
               več, če se res ne bo bistveno pospešilo s temi postopki. To pomeni, da bo šel še
               kakšen milijon stroškov na račun bančnih garancij. Vprašanje, če bodo izvajalci
               vzdržali toliko časa. Občine imajo vse v proračunih, tudi rezervirana finančna
               sredstva za te projekte, tako da bi bilo po mojem treba čim bolj poenostaviti ta
               poročila in pospešiti, da so odločbe čim prej. Najbolje bi bilo takrat, ko so vsa
               merila in vloge notri dane k vam, da je v roku nekaj tednov odločba in vsi pogoji
               izpolnjeni. Ker v nasprotnem primeru se lahko zgodi, da bomo še eno gradbeno sezono
               zapravili, ker v jeseni pričeti z gradnjo, izgubimo skoraj celo leto, ker priprava
               projektov oziroma pričetek gradbenih del, prevzem gradbišča in vse, tudi nekaj časa
               traja, ker so to veliki projekti. Bilo bi škoda, da ne počrpamo čim več teh
               kohezijskih sredstev / znak za konec razprave/ v letu 2015 iz nove finančne
               perspektive, ker mislim, da bo prav prišlo za proračun vsaki vladi, pa tudi tej.
               Hvala.</p>
            </sp>
            <sp xml:id="SDZ7-Redna-04-2015-01-26.sp161">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>To ni bila zahteva, da se na naslednji seji opravi razprava o odgovoru.</p>
               <p>Sedaj bo dr. Franc Trček postavil vprašanje ministrici za okolje in prostor gospe
               Ireni Majcen. Izvolite.</p>
            </sp>
            <sp xml:id="SDZ7-Redna-04-2015-01-26.sp162">

               <speaker>DR. FRANC TRČEK (PS ZL):</speaker>

               <p>Hvala za besedo, predsedujoča. Kolegice in kolegi, gospa ministrica!</p>
               <p>Slovenija spada med evropske države z najvišjim deležem zasebnega lastništva
               stanovanj. Mogoče bi nekdo celo pomislil, kako ta kazalec kaže na visoko stanovanjsko
               in bivanjsko kvaliteto v naši družbi, a temu žal ni tako. Narašča število
               starostnikov pod ali na robu praga revščine, ki ne zmorejo plačevati osnovnih
               komunalnih stroškov, kaj šele vzdrževati ali celo prenavljati stanovanja. Na
               nasprotni strani starostne kohorte so mladi, za katere je reševanje stanovanjskega
               vprašanja za večino od njih znanstvena fantastika. Vmes je srednja generacija,
               prezadolžena s stanovanjskimi krediti, pogosto tudi v obliki toksičnega bančnega
               produkta, ki sliši na ime posojilo v švicarskih frankih. Stanovanja republiškega
               sklada so bila slabo grajena in so še po nekaj letih pogosto skorajda neprimerna za
               bivanje. Sočasno imamo v Sloveniji okoli 120 tisoč praznih stanovanj in slabo
               urejeno, zelo slabo urejeno področje najemanja le-teh. Ob tem klavrnem stanju na
               področju stanovanjske politike še vedno čakamo Nacionalni stanovanjski program,
               čeprav bi ga morali sprejeti že pred šestimi leti. Sočasno v novem stanovanjskem
               svetu – posvetovalnemu organu, ki naj bi se ukvarjal s temi perečimi problematikami –
               ni vodilnih strokovnjakinj in strokovnjakov s področja stanovanjskih politik in tudi
               predstavnikov ljudstva z eno častno izjemno ne. Glede na vse navedeno gre za
               problematiko, ki jo ta država dobesedno nikoli ni ustrezno premislila, kaj šele
               razvijala, kaj šele udejanila.</p>
               <p>Zato vas, gospa ministrica, sprašujem:</p>
               <p>Kako se boste v letu 2015 ukvarjali z očitno prioritetnim področjem stanovanjske
               politike Republike Slovenije?</p>
               <p>Hvala.</p>
            </sp>
            <sp xml:id="SDZ7-Redna-04-2015-01-26.sp163">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Odgovor bo podala ministrica za okolje in prostor gospa Irena Majcen. Izvolite.</p>
            </sp>
            <sp xml:id="SDZ7-Redna-04-2015-01-26.sp164">

               <speaker>IRENA MAJCEN:</speaker>

               <p>Hvala za besedo. Spoštovani poslanec dr. Franc Trček!</p>
               <p>Za stanovanjsko problematiko je bilo na Ministrstvu za okolje in prostor posvečeno
               veliko skrbi že v lanskem letu. Seveda se to nadaljuje, okrepili smo tudi ekipo, ki
               pripravlja ta program. Je pa res, da je bil ta Nacionalni stanovanjski program v
               lanskem letu razgrnjen v neformalni obliki. Možno je bilo do njega dostopiti na
               spletni strani, v mesecu januarju se sedaj nekatera izhodišča prilagajo vsem tistim
               pripombam, ki smo jih prejeli. V mesecu februarju bo dan v javno obravnavo. Javna
               obravnava traja en mesec in je namenjena vsem, kar pomeni, da lahko morebitne
               pripombe na tak dokument podajo številni, ki jih ta tematika zanima. Priznam, da je
               naš cilj, da ga v parlamentu sprejmete še letos. Ali bo ta cilj dosežen ali ne, pa je
               na vsak način odvisno veliko tudi od nas. Zakaj sem tako previdna? Previdna sem
               predvsem zaradi tega, ker se je že v tej neformalni javni razgrnitvi pokazalo, da je
               kar nekaj teh vsebin pri pripombah diametralno nasprotnih. In je seveda treba
               previdno pristopiti k uresničitvi oziroma k sprejemanju tistih pobud, ki nekako v
               kontekstu zasledujejo cilj, da se z načrtom, Nacionalnim stanovanjskim programom
               zagotovi čim širša osnova za zagotavljanje reševanja stanovanjske problematike
               mlajših in seveda tudi starejših. Jaz vam dam priznanje, spoštovani poslanec, vas ta
               tematika zanima, nas spremljate. Mi smo vam že v začetku decembra in potem tudi konec
               decembra pisno odgovarjali. Upam, da smo bili v odgovorih dovolj natančni, da ste
               zadovoljni z odgovori. Res je, ko sama navajam prioritete MOP, ta prioriteta ni med
               prvimi tremi, je pa med prvimi šestimi prioritetami. Res se posvečamo ne samo
               nastajanju Nacionalnega stanovanjskega programa, predvsem vsebini, ki bi zadovoljila
               potrebe vseh tistih, ki si še morajo v svojem življenju rešiti ta stanovanjski
               problem. Toliko. Hvala.</p>
            </sp>
            <sp xml:id="SDZ7-Redna-04-2015-01-26.sp165">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Dr. Franc Trček želi dopolnitev odgovora. Izvolite.</p>
            </sp>
            <sp xml:id="SDZ7-Redna-04-2015-01-26.sp166">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>Jaz z odgovorom žal nisem zadovoljen. Res je, da ne le jaz, ekipa sodelavcev v
               Združeni levici delamo na tem, spremljamo situacijo, delamo tudi neke mednarodne
               primerjave. Jaz sem lahko zadovoljen s promptnostjo odgovorov z ministrstva za
               razliko od nekih drugih ministrstev, kjer čakam več časa, čeprav imajo bolj
               popolnjeno sestavo. Vsekakor pa ne morem biti zadovoljen s stanjem. Vi ste recimo
               rekli, da je bila neka neformalna oblika razgrnitve. Se grem pogovarjati na
               Urbanistični inštitut in mi neki vodilni strokovnjaki za to področje skorajda ne vedo
               reči; ja, saj nekaj so obesili. Skratka, kot sem navajal, v stanovanjskem svetu je
               samo ena predstavnica najemnikov, v stanovanjskem svetu ni nobenega od pol ducata ali
               mogoče 10 – ne, kar pol ducata bom rekel – vodilnih strokovnjakinj in strokovnjakov
               za to področje, niti z Urbanističnega inštituta, niti s FDV, niti kolegica Cirmanova
               z Ekonomske fakultete. Malo se po eni strani čudim, da jih ni, po drugi strani pa se
               nič ne čudim, ko berem tisti osnutek, ki je tudi za nas, ki malo obvladamo področje,
               težko berljiv. Saj ima neke teme, ki so izpostavljene, ampak v tej državi pričakujemo
               ne 50 strani neke solate, ampak lahko zaradi mene ducat, 15 strani, ki bodo
               sleherniku zanimive in razumljive.</p>
               <p>Skratka, kaj je stanovanjska politika, kako se bomo v tej državi ukvarjali z njo. Ne
               gre le za mlade, ki še nimajo stanovanja, polovica upokojencev živi na robu ali pod
               robom revščine. Kaj se bo dogajalo z njimi, iz kje bodo zagotovili denar za
               avtonomijo v nekih stanovanjih, katerih kvaliteta bo padala; in lahko bi še tri ure
               govoril. Hvala za … /izklop mikrofona/</p>
            </sp>
            <sp xml:id="SDZ7-Redna-04-2015-01-26.sp167">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Želi ministrica za okolje in prostor dopolniti odgovor?</p>
               <p>Izvolite.</p>
            </sp>
            <sp xml:id="SDZ7-Redna-04-2015-01-26.sp168">

               <speaker>IRENA MAJCEN:</speaker>

               <p>Hvala.</p>
               <p>Jaz pri samem odgovoru ne bi kaj dopolnjevala, bi pa povedala, da če so strokovnjaki,
               ki so pripravljeni sodelovati pri pripravi tega dokumenta, se vsaj na ministrstvo ni
               obrnil nihče. Pri ustanavljanju različnih komisij doživljamo ravno obratno, se
               zahvaljujejo za sodelovanje, ker je v samem sistemu, pravijo, dovolj drugih možnosti.
               Dokumentacija se mora dati v javno obravnavo in pravijo, da bodo takrat koristili
               možnosti in se vključevali v pripravo dokumentov. Hvala.</p>
            </sp>
            <sp xml:id="SDZ7-Redna-04-2015-01-26.sp169">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Dr. Franc Trček, izvolite.</p>
            </sp>
            <sp xml:id="SDZ7-Redna-04-2015-01-26.sp170">

               <speaker>DR. FRANC TRČEK (PS ZL):</speaker>

               <p>Delno lahko razumem to zagato strokovnjakov, verjetno iz zgodovine nekih
               pretentanosti v zadnjih dvajsetih letih. Seveda bom izkoristil možnost in predlagal
               javno razpravo in glasovanje o tej tematiki. Ampak prej sem razmišljal, ali naj to
               sploh predlagam ali ne, ker na prejšnji redni seji, vse, kar je opozicija predlagala,
               je bilo preglasovano; čeprav je bilo mogoče od tistih predlogov preko palca kvečjemu
               kakšna tretjina, bom rekel, lokalnih in mogoče za nekoga, ki ne pozna zadeve, celo
               eksotičnih; dve tretjini pa je bilo nekih nujnih zadev, s katerimi bi se morali v tej
               družbi in državi ukvarjati. Žalosti me, kako zelo hitro je zlasti SMC privzela to
               navado preteklega četrt stoletja v Sloveniji na način, kaj nam pa morete.</p>
               <p>Skratka, jaz bom predlagal javno razpravo, ampak že vnaprej vem, da bom verjetno
               preglasovan. Hvala za besedo.</p>
            </sp>
            <sp xml:id="SDZ7-Redna-04-2015-01-26.sp171">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>O vašem predlogu bo Državni zbor odločil jutri, 27. januarja 2015, v okviru
               glasovanj.</p>
               <p>Dr. Franc Križanič bo postavil vprašanje ministru za finance dr. Dušanu Mramorju, ki
               je odsoten. Izvolite.</p>
            </sp>
            <sp xml:id="SDZ7-Redna-04-2015-01-26.sp172">

               <speaker>DR. FRANC KRIŽANIČ (PS SD):</speaker>

               <p>Spoštovana predsedujoča, spoštovani visoki zbor!</p>
               <p>Slovenija je bila v letih 2012 in 2013 v umetno organiziranem gospodarskem šoku. In v
               tem šoku so bile sprejete nekatere izjemno škodljive makroekonomske poteze. Ena od
               hujših je bilo veliko povečanje javnega dolga na rovaš državnega prevzemanja
               obveznosti iz povsem privatnih razmerij. Da je do tega prišlo, so bili krediti
               poslovnih bank prikazani kot nasedli, v obsegu in strukturi, ki nikakor ne more
               ustrezati slovenskemu gospodarstvu. Šlo je v glavnem za kredite do gospodarskih
               organizacij, do podjetij. Nadaljevanje scenarija je očitno, javni dolg ostane državi,
               podjetja in banke pa se poceni razprodajo kot pogoj, da je država v skladu s
               standardi državnih pomoči lahko tako nesmiselno prevzela tako velik dolg. Socialni
               demokrati menimo, da prodaja državnega deleža v različnih bankah in podjetjih ne more
               služiti temu namenu. Upoštevati je treba, da so bile obenem banke še nacionalizirane,
               da bodo nacionaliziranci terjali nazaj svoje deleže in da bodo zelo verjetno v tem
               uspešni. Za kaj je šlo? Ocene, ki so privedle do velikega prevzema državnih
               obveznosti v slovenski javni dolg, so bile izvedene s tako imenovanimi stres testi.
               Ti testi so bili v bistvu trije. Prvega je maja 2013 že globoko sredi orkestrirane
               histerije, tudi v javnosti ustvarjene, izvedla Banka Slovenije in ugotovila, da ima
               celoten slovenski bančni sistem 2,4 milijarde evrov primanjkljaja v primeru
               neugodnega scenarija, se pravi globoke recesije. Drugega je po metodi od spodaj
               navzgor izvedlo svetovalno podjetje Oliver Wyman, tretjega pa po metodi od zgoraj
               navzdol svetovalno podjetje Ronald Berger Strategy Consultants. Ronald Berger je
               ocenil v primeru osnovnega scenarija 2,7 milijarde evrov primanjkljaja, v primeru
               neugodnega scenarija 3,3 milijarde evrov primanjkljaja v slovenskem bančnem sistemu.
               Oliver Wyman pa je ocenil v primeru osnovnega scenarija 4 milijarde evrov in v
               primeru neugodnega scenarija 4,8 milijarde evrov primanjkljaja. Uganite, koga so
               vzeli kot pokazatelja za prenos terjatev na slabo banko? Vzeli so, jasno, najslabše –
               4,8 milijarde. Oba testa sta se razlikovala za skoraj 50 %; 45 %, če štejemo Ronalda
               Bergerja kot osnovo. In od tod sledi, da bi teste morali ponoviti. Na osnovi teh
               testov so prelili precejšen del kreditov v slabo banko, država pa je prevzela
               obveznosti.</p>
               <p>In zdaj me zanima:</p>
               <p>Koliko bo iz javnih sredstev v letu 2015 namenjenih za poplačilo obresti iz naslova
               izdanih obveznic in dokapitalizacije Družbe za upravljanje terjatev bank?</p>
            </sp>
            <sp xml:id="SDZ7-Redna-04-2015-01-26.sp173">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Odgovor bo posredovan pisno.</p>
            </sp>
            <sp xml:id="SDZ7-Redna-04-2015-01-26.sp174">

               <speaker>DR. FRANC KRIŽANIČ (PS SD):</speaker>

               <p>Predlagam, da je na naslednji seji, da javnost to številko izve. Jaz pa jo bom,
               jasno, uporabljal v političnem delu naprej.</p>
            </sp>
            <sp xml:id="SDZ7-Redna-04-2015-01-26.sp175">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospod Ljubo Žnidar bo postavil vprašanje ministru za infrastrukturo dr. Petru
               Gašperšiču.</p>
            </sp>
            <sp xml:id="SDZ7-Redna-04-2015-01-26.sp176">

               <speaker>LJUBO ŽNIDAR (PS SDS):</speaker>

               <p>Hvala, podpredsednica. Spoštovana ministra, kolegice in kolegi!</p>
               <p>Ob spremljanju evropskega statističnega urada Eurostat lahko ugotovim naslednje. Pri
               pregledu obsega gradbenih del je lani na območju celotne Evropske unije ta naraščal,
               v Sloveniji pa je v lanskem letu krepko upadel. Če pogledam še bolj konkretne
               podatke, zadnji kvartal oziroma kar zadnji mesec gradbene sezone v lanskem letu, je v
               novembru na območju Evropske unije obseg gradbenih del narasel za 2,5 %, v Sloveniji
               upadel za 11,2 %. To je krepko največ med vsemi članicami Evropske unije. Sam ne
               razumem tako drastičnega znižanja investicijskih sredstev tako občinam kot tudi
               državnim projektom na nivoju države oziroma projektom državnega pomena. Še veliko
               manj pa razumem, da priprava projektov, velikih projektov državnega pomena, ne teče s
               tako veliko dinamiko, kot bi morala teči; kjer pa ni napredovanje teh projektov,
               umeščanje v sam prostor toliko odvisno od sredstev. Tu ne gre za pomanjkanje
               sredstev, tu gre za slabo zakonodajo, tu gre za veliko birokratskih ovir, gre za skup
               segmentov, ki krepko upočasnjujejo napredovanje, priprave velikih projektov, priprave
               v samo umeščanje.</p>
               <p>Zaradi tega sprašujem ministra za infrastrukturo in prostor gospoda Gašperšiča tudi
               ob dejstvu, da že teče finančna perspektiva 2014–2020:</p>
               <p>Kakšen je plan aktivnosti pri umeščanju v prostor tretje razvojne osi od avtoceste do
               Velenja?</p>
               <p>To gre za severni del tretje razvojne osi v tem spodnjem odseku. Pa me zanima, kakšno
               je predvideno napredovanje umeščanja v prostor v letu 2015 … / znak za konec
               razprave/</p>
            </sp>
            <sp xml:id="SDZ7-Redna-04-2015-01-26.sp177">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Odgovor bo podal minister za infrastrukturo dr. Peter Gašperšič. Izvolite.</p>
            </sp>
            <sp xml:id="SDZ7-Redna-04-2015-01-26.sp178">

               <speaker>DR. PETER GAŠPERŠIČ:</speaker>

               <p>Hvala, predsedujoča. Hvala spoštovanemu poslancu gospodu Ljubu Žnidarju za
               postavljeno vprašanje.</p>
               <p>Uvodoma bi sicer tudi sam podvomil v statistične podatke, ki ste jih navajali v zvezi
               z velikim upadom gradbeništva v letu 2014. Kajti že samo na področju infrastrukture
               so bile v tem letu kar intenzivna vlaganja; samo v železniško infrastrukturo preko
               okrog 400 milijonov evrov, kar je že zelo blizu temu, kar se je v času intenzivnega
               izvajanja avtocestnega križa vlagalo letno v cestno infrastrukturo. Pa vemo, da so se
               izvajala še druga dela, tako da bom prav preveril te statistične podatke, ki ste jih
               navedli, ker me, kot rečeno, presenečajo.</p>
               <p>Glede področja cest v finančni perspektivi 2014–2020 moram tudi reči, da to ni sicer
               prioritetno področje, za katerega bi Evropska unija želela vlagati večji del
               sredstev. Prednostne naložbe bodo namreč osredotočene na področje železnic in javnega
               potniškega prometa. Kljub temu pa je Slovenija v svojih načrtih v naslednji finančni
               perspektivi predvidela financiranje cestnih projektov, ki so v tem trenutku sicer
               pripravljeni za izvedbo, to sta zlasti odsek Draženci–Gruškovje in tretja razvojna os
               mimo Novega mesta, pa tudi druga cev karavanškega predora. Pri umeščanju tretje
               razvojne osi od avtoceste A1 do Velenja pa smo bili soočeni s kar precejšnjimi
               težavami, ki so povezane predvsem s področji varovanja okolja in kmetijskih zemljišč.
               V tem trenutku potekajo dela na umeščanju v prostor v sredinskem koridorju pri
               Podlogu, kjer pa se nakazujejo tudi precejšnje okoljevarstvene težave v nadaljevanju
               sprejemanja državnega prostorskega načrta. Danes je ministrica že omenjala težave z
               vodovarstvenimi območij. Zato je bilo tudi že na posvetu v Velenju konec leta 2014
               napovedano, da se bo poleg nadaljevanja postopka v tem delu še enkrat preverila
               sprejemljivost trase na območju priključka Šentrupert, kjer smo postopek zaradi
               varovanja kmetijskih zemljišč pred leti že ustavili. To je bilo v letu 2012.</p>
               <p>Lahko vam zagotovim in potrdim, da napore na tem projektu skupaj z Ministrstvom za
               okolje in prostor usmerjamo v iskanje najhitreje izvedljivega postopka, ki bi
               pripeljal do sprejetja DPN, kar bi potem omogočilo tudi čim hitrejšo gradnjo tega
               prepotrebnega odseka. Ne moram pa vam tukaj še dejansko terminsko potrditi, ali bo to
               možno zagotoviti že v letošnjem letu, ker moramo pač – tako kot je tudi ministrica že
               omenjala – preveriti še možnosti, da bi prišlo do te sprejemljivosti umestitve v
               prostor tudi z vidika varovanja kmetijskih zemljišč. Hvala lepa.</p>
            </sp>
            <sp xml:id="SDZ7-Redna-04-2015-01-26.sp179">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospod Ljubo Žnidar, želite dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-04-2015-01-26.sp180">

               <speaker>LJUBO ŽNIDAR (PS SDS):</speaker>

               <p>Spoštovani minister, hvala lepa za odgovor.</p>
               <p>Naj dodam, iz Eurostata sem povzel podatke, s konca meseca novembra, ti podatki so
               tamle navedeni, jaz sem jih tam povzel. To je vir za to oceno. Se pa strinjam, da so
               nekateri infrastrukturni projekti na področju železnic držali. Tisti, jaz bi rekel
               nekako statističen, visok procent izvajanja gradbenih del, ki pa je res kar bolj
               statističen. Jaz bi tukaj opozoril na prakso v preteklosti pri umeščanju vseh
               največjih infrastrukturnih projektov v državi. Zelo redki so ti projekti, ki so bili
               umeščeni prej kot v desetih let. Če se tukaj vprašamo, koliko nas kot državo to
               stane, lahko na hitro ugotovim, da smo tukaj neracionalni. Velikokrat se izgovarjamo
               na kmetijsko zakonodajo, okoljsko zakonodajo, naravovarstveno zakonodajo. Ja, potem
               pa dajmo te zakone spremeniti, popraviti. V tem je težava. Zdaj bom ocenil, mislim,
               da tudi to umeščanje tretje razvojne osi teče osem, devet let, tukaj nekje smo že
               blizu. Tudi tukaj se zopet ponavlja ta slaba praksa.</p>
               <p>Jaz verjamem, da si prizadevate za to aktivnost, vendar bi tukaj le želel, da se gre
               korak dlje. Kjer določena zakonodaja ni operativna, ni izvedljiva ali tako drastično
               ovira, potem je treba to zakonodajo spremeniti, se resorsko uskladiti in to
               zakonodajo spremeniti. Cilj je najti in priti do rešitev; ne pa, "ja, se ne da, so
               ovire takšne in drugačne," … / izklop mikrofona/</p>
            </sp>
            <sp xml:id="SDZ7-Redna-04-2015-01-26.sp181">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Minister za infrastrukturo, želite dopolniti odgovor?</p>
               <p>Izvolite.</p>
            </sp>
            <sp xml:id="SDZ7-Redna-04-2015-01-26.sp182">

               <speaker>DR. PETER GAŠPERŠIČ:</speaker>

               <p>Hvala lepa.</p>
               <p>Jaz bi mogoče dodal samo še čisto kratek svoj pogled v zvezi s to zakonodajo, ki je
               dejansko zelo zahtevna za umeščanje objektov v prostor. Tudi iz svojih izkušenj na
               tem področju bi rekel, da nisem preveč naklonjen tem kar naprejšnjim spreminjanjem
               zakonodaje. Mislim, da moramo narediti napredek pri izvajanju te zakonodaje. Na ta
               način bomo tudi lahko hitreje prišli do rešitev in umeščanja v prostor, če bi le to
               zakonodajo, ki jo imamo, ustrezno izvajali; in ti postopki so velikokrat, po moji
               oceni, tudi po nepotrebnem tako dolgotrajni, velikokrat tudi projektanti pri teh
               svojih rešitvah niso preveč dejavni oziroma se lovijo v nekih procedurah. Mislim, da
               je velikokrat potrebno tudi – in država že dela na tem –, da se razne svoje baze
               podatkov dopolnjuje, izpopolnjuje. Zlasti recimo na področju poplavne varnosti je že
               precej tega narejenega, tako da bodo vse te procedure lahko hitreje tekle. Hvala.
            </p>
            </sp>
            <sp xml:id="SDZ7-Redna-04-2015-01-26.sp183">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospod Ljubo Žnidar želi še proceduralno. Izvolite.</p>
            </sp>
            <sp xml:id="SDZ7-Redna-04-2015-01-26.sp184">

               <speaker>LJUBO ŽNIDAR (PS SDS):</speaker>

               <p>Hvala lepa.</p>
               <p>Jaz bi predvsem s tega stališča predlagal, da se opravi javna razprava, da se poudari
               oziroma da se še bolj izkristalizirajo tista problematična polja, ki ovirajo
               umestitev večjih državnih projektov v sam prostor. Predlagam, da se opravi javna
               razprava, da se opozori na vse te birokracijske, zakonodajne in ostale zaviralce in
               da pridemo do hitrejšega umeščanja v prostor. Mislim, da bi bilo za nas vse koristno
               in seveda tudi za stroko kot tudi za samo ministrstvo.</p>
            </sp>
            <sp xml:id="SDZ7-Redna-04-2015-01-26.sp185">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>O vašem predlogu bo Državni zbor odločil jutri, 27. januarja 2015, v okviru
               glasovanj.</p>
               <p>Sedaj pa bo gospa Janja Sluga zastavila vprašanje ministrici za izobraževanje,
               znanost in šport dr. Stanislavi Setnikar Cankar. Izvolite.</p>
            </sp>
            <sp xml:id="SDZ7-Redna-04-2015-01-26.sp186">

               <speaker>JANJA SLUGA (PS SMC):</speaker>

               <p>Hvala, gospa podpredsednica. Spoštovani ministrici, oba ministra, kolegi
               poslanci!</p>
               <p>Ministrico za izobraževanje, znanost in šport dr. Stanislavo Setnikar Cankar
               sprašujem naslednje:</p>
               <p>Ali menite, da sedanji sistem potrjevanja novih srednješolskih izobraževalnih
               programov omogoča dovolj razvojnih in zaposlitvenih možnosti v določenem lokalnem
               okolju oziroma regiji?</p>
               <p>Kje vidite probleme in ali lahko na tem področju pričakujemo kakšne spremembe?</p>
               <p>Pogosto namreč slišimo, kako izobraževalni programi ne sledijo potrebam delodajalcev,
               po drugi strani pa nas v Deklaraciji o usmeritvah za delovanje Republike Slovenije v
               institucijah Evropske unije v obdobju od julija 2014 do decembra 2015 opozarjate, da
               obstaja preveliko poudarjanje prilagajanja sistema izobraževanja trgu dela. V
               povezavi s tem se mi zdi, da so kriteriji, po katerih se odloča o ustreznosti in
               potencialni uvedbi nekega novega izobraževalnega programa v srednjih šolah,
               pomanjkljivi, to pa prav gotovo ne prispeva k napredku. Letos so bili programi za
               srednje šole že razpisani, vendar nekateri dobri programi niso bili odobreni, kljub
               temu, da so bili izdelani elaborati z natančno analizo ter zagotovljenimi kadrovskimi
               in materialnimi kapacitetami. Tako je bilo v primeru novega poklicno-tehniškega
               programa Ustvarjalec modnih oblačil v Šolskem centru Celje, umetniškega oddelka na
               Gimnaziji Ljutomer ter v primeru oddelka Zdravstvene nege na Gimnaziji Ormož. Za
               primer bom podala samo kratek opis za Srednjo šolo za storitvene dejavnosti in
               logistiko iz Šolskega centra Celje, ki je podala prošnjo za odobritev novega
               poklicno-tehniškega programa Ustvarjalec modnih oblačil. Po novem programu naj bi se
               dijaki izobraževali o področjih, kot so biologija, kemija in tekstil, ki jih lahko
               izobražujejo učitelji, ki že izobražujejo na teh področjih na tej šoli. Na zavodu
               imajo tudi vso opremo, učilnice in delavnice za izvajanje programa, prav tako pa
               srednješolski program odgovarja na potrebe trga dela, saj je šola pridobila tudi
               oceno, koliko učnih mest bi podjetja v regiji lahko ponudila za praktično
               izobraževanje ter tudi za kasnejšo zaposlitev. Za praktično izobraževanje je na
               podlagi ocene 15 podjetij predvidenih 30 do 31 učnih mest za vsako leto
               izobraževanja, v letih 2017–2021 pa bi lahko podjetja zaposlila okoli 20 dijakov;
               vendar ta program ni bil odobren. Hvala.</p>
            </sp>
            <sp xml:id="SDZ7-Redna-04-2015-01-26.sp187">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Odgovor bo podala ministrica za izobraževanje, znanost in šport dr. Stanislava
               Setnikar Cankar. Izvolite.</p>
            </sp>
            <sp xml:id="SDZ7-Redna-04-2015-01-26.sp188">

               <speaker>DR. STANISLAVA SETNIKAR CANKAR:</speaker>

               <p>Spoštovana predsedujoča, spoštovani poslanke in poslanci!</p>
               <p>Spoštovana poslanka, zahvaljujem se za vprašanje, ki je res zadelo v bistvo
               problematike; in sicer kako ujeti ravnotežje med potrebami trga dela, torej
               delodajalcev, željami dijakov, staršev ter tudi lokalne skupnosti in organizacij, ki
               izobražujejo za te potrebe. Gre namreč za razmeščanje, ne potrjevanje izobraževalnih
               programov, ampak razmeščanje razpisnih mest, ki so predmet vsakokratne odločitve
               Ministrstva za izobraževanje, znanost in šport. Soočamo se z mrežo šol, ki je očitno
               nastajala v obdobju, ko so bile demografske potrebe drugačne, ko je bilo število
               otrok v osnovnih šolah višje in ko je bila tudi gospodarska aktivnost drugačna. Danes
               ni mogoče spregledati, da je ta mreža šol sposobna izobraževati večje število
               dijakov, kot se jih bo vpisovalo, in da so zaradi preteklih odločitev pred 10, 15, 20
               leti zrasle srednješolske izobraževalne inštitucije, ki so bile zgrajene v
               oddaljenosti 20, 25, 30 kilometrov ena od druge. In danes imajo dve, tri, ki smo jih
               razvrščali in zelo podrobno analizirali tudi v tem širšem regijskem okviru, velike
               težave, kako pridobiti zadostno število otrok za izvajanje programov. Še več, ko smo
               se sestajali z veliko večino vodstev teh izobraževalnih inštitucij in tudi lokalnih
               skupnosti – naj povem, da je bilo eno od zadnjih srečanj sestanek z županom Občine
               Ormož, županom Občine Ptuj in ravnatelji Gimnazije Ormož, Gimnazije Ljutomer in
               Gimnazije Ptuj –, smo ugotovili, da ne samo, da si konkurirajo v tem delu za
               premajhno število osnovnošolskih otrok, ampak da se v zadnjih letih starši odločajo
               in zdaj že več kot razred otrok šolajo v sosednji Avstriji. Tako se je na tako
               majhnem prostoru pojavila še četrta konkurenčna inštitucija, za katero se odločajo
               mladi in njihovi starši. Zato je to res eno od najbolj perečih vprašanj, kateremu se
               pridružuje še problematika dijaških domov. Tudi ta je bila zgrajena, postavljena za
               čase, ko je bilo otrok več; dijaški domovi se praznijo in že kar nekaj let iščejo
               možnosti za svojo dejavnost. Povezali smo se z drugimi resorji, ko smo iskali
               odgovore na ta vprašanja. Za dijaške domove smo se sestali z Ministrstvom za delo,
               družino in socialne zadeve, za to mrežo šol pa z lokalnimi skupnostmi in tudi
               inštitucijami, ki delajo v nekoliko širšem okolju. Ugotovili smo, da moramo samo
               skupaj najti rešitve. Naj omenim nekaj, kar ste jih omenili. Kar se tiče Gimnazije
               Ormož, je problematika najbolj pereča. Zakaj ni bil razpisan program Zdravstvene
               nega? Zato, ker ni bilo predloga; predvsem pa zaradi tega, ker med kriteriji za svojo
               odločitev poleg materialnih pogojev, kadrovskih pogojev, poleg podatkov o tem, koliko
               otrok je bilo vpisanih v preteklem letu, koliko je bilo razpisanih mest in koliko
               vpisanih mest, upoštevamo tudi mnenje Zbornice. Mnenje Zbornice zdravstvene in
               babiške nege in tudi Ministrstva za zdravje je, da je treba spoštovati evropsko
               direktivo in da se bodo tukaj kriteriji zaposlovanja povišali. Glede Šolskega centra
               Celje je bilo ugotovljeno, da se že izvaja program Ustvarjalec modnih oblačil v
               okviru srednjega strokovnega izobraževanja … / znak za konec razprave/ Za
               nadaljevanje pa je predvideno, da bo v okviru evropskih kohezijskih sredstev mogoče
               črpati ta sredstva za nadaljnje specializacije. Ker se možnost koriščenja nakazuje
               šele konec leta 2015, bo to mogoče v naslednjem študijskem letu.</p>
            </sp>
            <sp xml:id="SDZ7-Redna-04-2015-01-26.sp189">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospod Franc Breznik bo zastavil vprašanje ministru za pravosodje mag. Goranu
               Klemenčiču. Izvolite.</p>
            </sp>
            <sp xml:id="SDZ7-Redna-04-2015-01-26.sp190">

               <speaker>FRANC BREZNIK (PS SDS):</speaker>

               <p>Najlepša hvala, gospa podpredsednica. Spoštovani minister!</p>
               <p>Rad bi povedal svoje poslansko vprašanje, rad bi opozoril na problematiko, ki se je
               že v lanskem letu začela dogajati številnim slovenskim državljanom in državljankam.
               Več kot 15 tisoč slovenskih državljanov dobiva, je dobivalo z navadno pošto opomine
               Odvetniške pisarne Platovšek, da morajo v osmih dneh plačati parkirnino, ki naj bi jo
               že tri leta in več dolgovali hrvaškemu podjetju Sanitat Dubrovnik in tudi nekaterim
               drugim hrvaškim podjetjem. Račun je znašal 22,21 evra za parkiranje in 50 evrov
               odvetniških stroškov. V nasprotnem primeru bodo iztoženi pred slovenskimi sodišči. Že
               hiter izračun pokaže, da bi nekateri odvetniki in hrvaška podjetja iz žepov
               slovenskih državljanov radi neupravičeno dobili več kot en milijon evrov. Podlaga za
               te terjatve bi naj bile samo fotografije parkiranih vozil, na podlagi katerih sploh
               ni mogoče ugotoviti, kje se je vozilo nahajalo, kdaj se je vozilo nahajalo. In seveda
               zraven tudi ni pojasnil, ali je sploh to podjetje imelo kakršnokoli koncesijo za
               opravljanje takšnih storitev; kar pa je nedvomno in kar danes dokazujejo številni
               spori in mediji na Hrvaškem, da so številna podjetja zahtevala neko plačilo, kjer
               sploh nimajo koncesije, v nekih turističnih krajih po Hrvaškem. In da zahtevajo to,
               bi lahko v bistvu celo opredelili kot neko goljufijo.</p>
               <p>Zato vas sprašujem:</p>
               <p>Prvič. Kako bo izvršilna oblast zaščitila slovenske državljane pred neupravičenimi
               terjatvami hrvaških podjetij?</p>
               <p>Saj so mnogi od njih tudi parkiranje plačali, dokazila o plačilu po treh in več letih
               pa seveda nimajo; drugi pa celo nikoli niso parkirali na njihovih parkiriščih.</p>
               <p>Drugič. Kako bo izvršilna oblast zaščitila državljane pred neupravičenim dostopom do
               njihovih osebnih podatkov, saj nekatere odvetniške družbe zlorabljajo prvi in drugi
               odstavek 10. člena Zakona o odvetništvu?</p>
               <p>Tretjič. Ali bo izvršilna oblast zaradi očitnih zlorab v škodo vseh slovenskih
               državljanov spremenila prvi in drugi odstavek 10. člena Zakona o odvetništvu; in če
               bo, kdaj bo to storila?</p>
               <p>Četrtič. Kako bo izvršilna oblast ukrepala zoper oderuške odvetnike, ki slovenskim
               državljanom brez vsake pravne podlage zaračunavajo nesorazmerno visoke odvetniške
               stroške?</p>
               <p>Petič. Kaj meni o očitni zlorabi Zakona o odvetništvu informacijska pooblaščenka?</p>
               <p>To seveda ni vprašanje za vas, ampak na splošno v neki sugestiji; po vsej verjetnosti
               gre tudi za zlorabe informacijske narave. Ali je tudi z njene strani predlagana
               kakršnakoli sprememba zakonodaje, predvsem mislim na Zakon o odvetništvu, ki sem ga
               omenil. Najlepša hvala za odgovor.</p>
            </sp>
            <sp xml:id="SDZ7-Redna-04-2015-01-26.sp191">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Odgovor bo podal minister za pravosodje mag. Goran Klemenčič, izvolite.</p>
            </sp>
            <sp xml:id="SDZ7-Redna-04-2015-01-26.sp192">

               <speaker>MAG. GORAN KLEMENČIČ:</speaker>

               <p>Hvala lepa za besedo.</p>
               <p>Spoštovani gospod poslanec! Mislim, da ste mi šest konkretnih vprašanj postavili. Žal
               na nekatera ne morem odgovoriti, ker nisem pravi naslov, bom pa poskušal na tista, za
               katera sem pravi naslov. Problema se zavedamo, ampak problem je večplasten. Najprej
               je tukaj vprašanje …, bom poskušal skrajšati. Prva stvar je, saj veste, odvetništvo
               je samostojna služba, ministrstvo ne more voditi disciplinskih postopkov zoper
               posamezne odvetnike in tako naprej. Smo pa že, ko so se oziroma mislim, da je že
               prejšnja vlada, ko so se pojavile te stvari v medijih, stopili v kontakt z Odvetniško
               zbornico, ki nam je povedala, da v zvezi s tem že vodi dva disciplinska postopka, ki
               pa še nista zaključena. Zdaj smo, ko smo pri vašem zadnjem vprašanju, spet
               povprašali. Nato sem se jaz 21. 11. 2014 obrnil na Odvetniško zbornico s predlogom,
               da to problematiko obravnava tudi etična komisija Zbornice. Ne gre samo za poseg v
               pridobivanje osebnih podatkov, mimogrede – po mnenju Odvetniške zbornice, ki je to
               pristojna presojati – tukaj naj ne bi šlo zlorabo. Glede tega je tudi informacijska
               pooblaščenka dala mnenje, češ da v tem primeru naj ne bi šlo za zlorabo, ker
               odvetniki, kakorkoli že, imajo podlago v sklenjenih pogodbah v zvezi s tem. In
               dejstvo je, da odvetniki pri opravljanju svojih nalog imajo vpogled ob sklenjenem
               pooblastilu v skladu z 10. členom Zakona o odvetništvu do pridobivanja podatkov, ki
               so v zbirkah osebnih podatkov, ki jih vodijo državni organi.</p>
               <p>Problematično je to, da z izterjavo nekaj evrov ali nekaj 10 evrov glob zaračunavajo
               tudi okrog 50 evrov odvetniških storitev; in to kljub temu, da je zakon zelo jasen
               pri tem in določa, da mora stroške odvetniške storitve plačati stranka oziroma
               naročnik storitve, se pravi parkirišče, ne pa tisti, ki naj bi to plačal. In
               navsezadnje še ena zadeva, ki je pomembna. Če bi delali po odvetniški tarifi, bi na
               en tak postopek pripadalo približno 5 evrov. Vendar so pač s temi parkirišči sklenili
               posebne pogodbe. Mi smo mnenja, da to zasluži disciplinski postopek. Upamo, da bo čim
               prej tudi končan pred Odvetniško zbornico. Zaradi zakona, novele zakona, ki je bil
               sprejet v tem državnem zboru pred novim letom, pa bodo rezultati tega disciplinskega
               postopka, kakorkoli se bo že odvrtel, in odločitev etične komisije javno dostopni
               tudi na internetu.</p>
               <p>Drugače pa gre v bistvu za zasebnopravni spor, tukaj država ne posega, država tega ne
               bo izvrševala ne z represivnimi metodami. Čeprav je mogoče prepogumno, da to rečem,
               ampak jaz bi vsakemu državljanu svetoval – plačilo parkirnine je ena stvar. Če si ga
               dolžan, če veš, da si ga dolžan, ga plačaj. Plačilo tovrstnih odvetniških storitev,
               ki si jih nisi sam nakopal na glavo, je pa druga stvar. Če bi bil zasebnik, jaz tega
               ne bi plačal in ne verjamem, da bi bilo kdaj iztoženo. Hvala lepa.</p>
            </sp>
            <sp xml:id="SDZ7-Redna-04-2015-01-26.sp193">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospod Franc Breznik želi zahtevati dopolnitev odgovora. Izvolite.</p>
            </sp>
            <sp xml:id="SDZ7-Redna-04-2015-01-26.sp194">

               <speaker>FRANC BREZNIK (PS SDS):</speaker>

               <p>Najlepša hvala.</p>
               <p>Spoštovani gospod minister, tisto, kar mene zanima kot člana zakonodajne veje
               oblasti, je seveda to, ali obstaja neka pravna praznina. Kdo so lobiji, ki so tudi
               zlobirali prvi in drugi odstavek 10. člena Zakona o odvetništvu? Ali je bila tu neka
               implementacija evropske zakonodaje, dogovorov, ali pa bi vseeno morali premisliti, če
               obstaja nek praznina, da bi ta dva, vsaj ta dva odstavka 10. člena nekako novelirali.
               Zaradi tega tudi danes ne bom predlagal instituta javne obravnave, ampak da bi vsaj
               do naslednje seje mogoče naredili pregled, mogoče mi dali še en pisni odgovor, da bi
               šli v neko novelacijo tega prvega in drugega odstavka. Menim, da gre za zlorabo in da
               dopuščamo z neko zakonsko dikcijo širšo zlorabo številnih odvetnikov. Mislim, da tudi
               etično razsodišče v okviru Odvetniške zbornice ne bo tega moglo storiti, popraviti
               vseh teh krivic.</p>
               <p>Drug problem je pa ta, da so ta številna podjetja tudi že zgubila številne sodne
               spore na Hrvaškem. Po nekaterih podatkih, ki jih imam, ki sem jih tudi dobil s strani
               policije, so zgubila in nimajo nobene koncesije, nimajo nobene pravne podlage, da bi
               sploh bili upravičeni do tega. V bistvu lahko temeljito sumimo, da gre za čisto
               zlorabo, gre za čisto goljufijo v navezavi teh odvetniških pisarn, skupaj s temi
               podjetji; morda ne z vsemi, morda obstajajo neka podjetja, ki imajo koncesije. Tudi
               po navedbi medijev, tudi nekaterih naših policijskih strokovnjakov obstaja resna
               pravna praznina. In seveda gre za neko zlorabo. In to je tisto, kar bi nas moglo kot
               poslance, kot zakonodajno vejo oblasti nekako zanimati.</p>
               <p>Tu bi predlagal, da premislimo, če bi šli v neko novelacijo teh dveh odstavkov, ker
               menim, da bi s tem nekako stopili na prste tem ljudem, ki poskušajo takšne goljufije
               preko naših državljanov in državljank. Najlepša hvala.</p>
            </sp>
            <sp xml:id="SDZ7-Redna-04-2015-01-26.sp195">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Dopolnitev odgovora bo podal minister za pravosodje, izvolite.</p>
            </sp>
            <sp xml:id="SDZ7-Redna-04-2015-01-26.sp196">

               <speaker>MAG. GORAN KLEMENČIČ:</speaker>

               <p>Hvala lepa.</p>
               <p>Vaš predlog sprejemam kot izrazito dobronameren. Bomo pogledali, čeprav smo že
               gledali s strokovnimi sodelavci na ministrstvu. Treba je vedeti, ta člen Zakon o
               odvetništvu potrebuje, ker v 99 % opravlja svojo dolžnost odvetnik, če ima
               pooblastilo stranke, mora imeti dostop do pridobivanja osebnih podatkov v bazah. Ta
               člen je navsezadnje prisoten tudi v drugi področni zakonodaji. Recimo zasebni
               detektiv, če ga vi pooblastite, da gre nekaj delati, ima pravico do pridobivanja
               določenih osebnih podatkov. Kar je pomembno in vendarle je prav, da ljudje to vedo,
               da se vsak tak vpogled tudi registrira. To ni tako na črno pridobljeno.</p>
               <p>V tem konkretnem primeru pa se bi pridružil temu, čeprav nočem prejudicirati, da gre
               za zlorabe. Nič drugega vam ne morem reči, kot da vam obljubim, da bom na prvem
               kolegiju kolegov iz Direktorata za zakonodajo spet izpostavil to, da bomo še enkrat
               vrgli oko na problematiko; pa se mogoče pogovorili tudi z Odvetniško zbornico, za
               katero verjamem, da ji taki ekscesi niso v interesu. Hvala lepa.</p>
            </sp>
            <sp xml:id="SDZ7-Redna-04-2015-01-26.sp197">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospod Tilen Božič bo zastavil vprašanje ministru za javno upravo gospodu Borisu
               Koprivnikarju. Izvolite.</p>
            </sp>
            <sp xml:id="SDZ7-Redna-04-2015-01-26.sp198">

               <speaker>TILEN BOŽIČ:</speaker>

               <p>Hvala za besedo.</p>
               <p>Spoštovani gospod minister – upam, da se nam bo pridružil –, moje vprašanje se bo
               nanašalo na hiperprodukcijo zakonodaje na eni strani ter pomanjkljivo izvrševanje
               le-te na drugi. Naj kot uvod k vprašanju dam primer, ki je na Obali – v Državni zbor
               sem bil namreč izvoljen s strani Izolank in Izolanov – posebej pereč. Črne gradnje.
               Na Obali gre število črnih gradenj v tisoče. Težave so tako na zemljiščih zasebnikov,
               kot na primer Sklada kmetijskih zemljišč. Pri tem je posebej pomenljivo to, da je bil
               sklad ustanovljen z namenom zaščite teh zemljišč, sicer v povezavi s postopki
               denacionalizacije, pa vendar. Primeri so pisani, od nekdanjih poljskih hišic,
               počitniških prikolic ali tovornih zabojnikov za orodje, ki so se počasi na črno
               obzidali, dozidali in postali bivalne enote z bogatim pogledom na morje. Pogled na ta
               zemljišča z morja pa postaja sila siromašen, do kolibnih zemljank, sušilnic sadja ter
               pravcatih kmečkih dvorcev. Na področju preprečevanja črnih gradenj imamo po
               zakonodaji številne zaposlene na različnih nivojih ter resorjih, ti so poleg vlade
               prvi poklicani, da se zakonodaja izvršuje. V tej verigi, ki bi morala brezhibno
               delovati, je izpadel člen, ki postavlja celoten sistem pod vprašaj. Lahko mu rečemo
               kar klasični slovenski politični paradoks – nimamo denarja za rušenje črnih gradenj.
               Izjema je seveda le, ko država za potrebe osveščevalskih oziroma oglaševalskih akcij
               de facto poruši nepremičnino sama sebi. Najbrž je vsem znan primer gospoda Kuzmiča iz
               Bohinja. Na terenu najdemo različne zgodbe. Na primer, inšpektor obišče prijavljeno
               gradbišče za dvig nadstropja, saj mora; čez cesto pa se sočasno gradi popolnoma enak
               ukrep na črno, brez gradbenega dovoljenja – tega ne obišče. Kmet bi rad dogradil
               gospodarski objekt za širitev kmetijske dejavnosti in v boju z birokratskimi mlini na
               veter tega nikakor ne more. Nekdo pa na sosednji parceli vehementno zgradi tako
               imenovani pomožni objekt, ki to ni, in se celo brez podlage priklopi na vodo in
               elektriko. Takšni primeri so bili večkrat izpostavljeni v medijih. Izogibanje
               pravilom se dogaja tudi v tesnem sodelovanju z nekaterimi projektanti, ki imajo
               licence. O odvzemih zaradi zlorab nimam podatkov. Kot kaže, so nekateri projektanti,
               tudi upokojeni, izjemno produktivni, saj podpišejo nekaj desetkrat več projektov kot
               njihovi konkurenčni kolegi v panogi. Smo v času, ko ob hiperprodukciji zakonodaje
               obstajajo skladovnice predpisov, ki se ne implementirajo ali se ne implementirajo v
               celoti; spremljanje, ki bi zagotavljalo sistematično uveljavljanje teh predpisov, pa
               je pomanjkljivo, bodisi se predpisi spreminjajo, še celo preden se začnejo v praksi
               izvajati. Gre torej za pomen načrtovanja implementacije in izvajanje teh potrebnih
               virov ob sprejemanju zakonodaje. Gre za pomen analize učinkov oziroma rezultatov, ki
               jih … / znak za konec razprave/ … zakonodaja po določenem času izkazuje.</p>
               <p>Sedaj pa vprašanje:</p>
               <p>Zanima me, katere ukrepe bo Vlada vpeljala na področju spremljanja implementacije
               oziroma izvrševanja zakonodaje v roku naslednjega pol leta? Hvala.</p>
            </sp>
            <sp xml:id="SDZ7-Redna-04-2015-01-26.sp199">

               <speaker>PODPREDSEDNICA ANDREJA KATIČ:</speaker>

               <p>Odgovor bo podal minister za javno upravo gospod Boris Koprivnikar.</p>
            </sp>
            <sp xml:id="SDZ7-Redna-04-2015-01-26.sp200">

               <speaker>BORIS KOPRIVNIKAR:</speaker>

               <p>Hvala, predsedujoča.</p>
               <p>Hvala, gospod poslanec, za vprašanje. Se opravičujem, ker sem zaradi neke druge
               obveznosti malce pozen, ampak k sreči je bilo poslansko vprašanje vnaprej najavljeno.
               Na kratko bi pojasnil, samo z nekaj ključnimi projekti, ki se dejansko izvajajo in se
               že implementirajo v praksi. Od leta 2009 smo pregledali 3 tisoč 500 predpisov in jih
               izmerili s tako imenovanim sistemom merjenja bremen predpisov v praksi po evropski
               metodologiji, kjer je ugotovljeno, da je celotno breme predpisov v smislu stroškov in
               časa, ki ga zanje porabimo, približno milijardo in pol. Takrat je bil zastavljen
               ambiciozen cilj, da se bo zmanjšalo breme za 25 % zaradi teh posameznih predpisov.
               Ukrepi se letos zaključujejo in ravno v preteklih tednih smo pričeli z zaključno
               fazo, torej z merjenjem, koliko dejansko je bilo predpisov izboljšanih, kakšno je
               zmanjšanje tega bremena; in to bo do novembra 2015 znano. Vsi ukrepi so tudi
               objavljeni na portalu www.stopbirokraciji.si kjer so konkretno predstavljeni ukrepi,
               njihovi učinki, finančno ovrednotenje, pa tudi predpisi, ki so bili spremenjeni. Je
               pa od 250 evidentiranih predpisov ca. 50 že v celoti spremenjenih, 100 jih je v
               postopku. Prav v tem času pa tudi prenašamo nadzor nad izvajanjem debirokracijskih
               postopkov, ki se tičejo podjetnikov, z Ministrstva za javno upravo na Ministrstvo za
               gospodarstvo. Druga pomembna aktivnost je odpravljanje administrativnih ovir. To je
               posebna procedura. Tudi tu smo, če samo pogledamo konkretne podatke, v letu 2012 dali
               negativna mnenja na skupaj 303 preverjene predpise, v letu 2013 177 negativnih mnenj
               na več kot 500 preverjenih predpisov in v letu 2014 96 negativnih mnenj na 530
               preverjenih predpisov; kar pomeni, da vsak predpis, ki pride v končni fazi tudi preko
               Ministrstva za javno upravo do mnenja, ga mi preverimo, kakšna so njegova bremena in
               kakšna je njegova usklajenost z ostalimi predpisi. In ugotavljamo, da se tudi ti
               učinki oziroma vsebina predpisov izboljšuje, predvsem pa je pomembno, da je bilo v
               tem času tudi že veliko podzakonskih aktov dejansko ukinjenih ali združenih. To je
               eden od tistih ukrepov, ki daje največje učinke.</p>
               <p>V letošnjem letu pa začenjamo tako imenovani MSP test, kar pomeni test učinka
               posameznega predpisa na gospodarstvo v smislu porabljenega časa, ki ga ima
               gospodarstvo z izvajanjem nekega predpisa, in porabljenih sredstev, ki se vežejo za
               ta posamezni predpis. Zato je zgrajena posebna aplikacija, povezana z e-predpisi, kar
               pomeni, da ni samostojna, ampak je povezana s sedanjim procesom sprejemanja
               predpisov, tudi IPP. Posebna prednost te aplikacije je ta, da lahko predpis pripraviš
               v različnih variantah, jih spustiš skozi tako imenovani kalkulator in neposredno
               ugotoviš, koliko časa in denarja bo potrebno za izvajanje določenega predpisa. Tukaj
               je pa še en sklop dejavnosti, ki jih tudi na našem ministrstvu koordiniramo, to je pa
               projekt vključevanja javnosti. Prav v letošnjem februarju se začenja za ta RIA
               projekt, kot mu rečemo, konkretno usposabljanje, ki poteka po posameznih
               ministrstvih. Tudi v okviru tega projekta je bilo ugotovljeno eno zanimivo dejstvo,
               da smo imeli leta 1991 tisoč 360 predpisov, trenutno pa jih imamo nekaj več kot 19
               tisoč. To pomeni, da res obstaja velika hiperprodukcija predpisov, način njihovega
               ukinjanja pa ni tako enostaven, kajti vsak predpis določeno zadevo dejansko ureja. In
               je možno samo, ali prenesti odgovornost, ki jo določa nek predpis na enega
               odločevalca, ali pa dejansko predpise združiti in na tak način tudi poenostaviti.
               Torej ne moreš preprosto ukiniti nekega predpisa, ampak moraš vedno oceniti, kakšen
               je njegov učinek na dejansko izvajanje. Tukaj nas v prihodnosti čaka zahtevna naloga
               – sinhronizacija celotne zakonodaje, ta je bolj odmaknjena v prihodnje.</p>
               <p>Mogoče bi na tem mestu samo pokazal recimo ta, verjetno vam je znan logo Stop
               birokraciji. Predlagam, da si res ogledate to spletno stran, ker je tam zelo jasno
               predstavljeno, kaj se z našimi predpisi dogaja. In zanimiva kampanja, ki je namenjena
               izvajalcem predpisov, ki pa tangira točno tisto področje, da se v zgodnji fazi v
               pripravo predpisov vključuje čim širšo javnost; in so s tem le-ti tudi bolj
               kvalitetni.</p>
            </sp>
            <sp xml:id="SDZ7-Redna-04-2015-01-26.sp201">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospod Danijel Krivec bo zastavil vprašanje ministru za kmetijstvo, gozdarstvo in
               prehrano mag. Dejanu Židanu, ki je odsoten. Prosim, če lahko izjavite tudi, ali
               zadostuje pisni odgovor ali vztrajate pri ustnem odgovoru. Izvolite.</p>
            </sp>
            <sp xml:id="SDZ7-Redna-04-2015-01-26.sp202">

               <speaker>DANIJEL KRIVEC (PS SDS):</speaker>

               <p>Hvala lepa, spoštovana predsednica. Lep pozdrav vsem kolegicam in kolegom! Lep
               pozdrav ministrom, ki so prisotni!</p>
               <p>Ministra za kmetijstvo mag. Dejana Židana sprašujem o novi Uredbi o dopolnilnih
               dejavnostih na kmetiji. Uredba je bila spremenjena tik pred zaključkom prejšnje
               vlade. Nova uredba je datirana na julij 2014, objavljena je bila 12. 8. 2014.</p>
               <p>Sprašujem ministra:</p>
               <p>Zakaj v novi Uredbi o dopolnilnih dejavnostih na kmetiji, ki je v veljavi od 12. 8.,
               ni več proizvodne in prodaje energije iz vodnih, vetrnih in sončnih obnovljivih
               virov?</p>
               <p>Stara uredba, ki jo imam tudi pred sabo, iz februarja, 13. februar 2014, se pravi, da
               je veljala približno pol leta, govori o pridobivanju in prodaji energije iz
               obnovljivih virov, kjer govori o lesni biomasi, gnojnici, drugih vrstah biomase,
               vodnih virih, vetrnih virih in sončnih virih; kar je meni tudi razumljivo. V začetnih
               členih govori o pridobivanju in prodaji iz obnovljivih virov. V novi uredbi, ki je
               bila sprejeta tik pred zaključkom dela prejšnje vlade, pa ni več priloge o tem, kaj
               so obnovljivi viri in kateri so omogočeni kot dopolnilna dejavnost na kmetiji. V 19.
               členu je kot dopolnilna dejavnost predelave rastlinskih odpadkov ter proizvodnja in
               prodaja energije iz obnovljivih virov samo soproizvodnja iz biomase in gnoja,
               gnojnice ter rastlinskih substratov.</p>
               <p>Sprašujem ministra za kmetijstvo:</p>
               <p>Zakaj so izločeni obnovljivi viri, kot so vodni viri, vetrni in sončni viri?</p>
               <p>Mislim, da je to pomembno vprašanje, na katerega do zdaj nisem dobil odgovora
               navkljub spraševanju, zakaj so bili ti obnovljivi viri izločeni iz Uredbe o
               dopolnilni dejavnosti na kmetiji. Mislim, da je za precejšen del Slovenije kar
               pomembna dopolnila dejavnost vodnih virov na kmetij. Gre tudi za zelo majhne enote,
               kjer je nesmiselno, da bi ti ljudje v skladu z novo uredbo morali odpirati espeje,
               deooje in podobne stvari. Razumel bi uredbo, ki bi opredelila neko moč teh elektrarn,
               in na osnovi tega tudi opredelila, kaj je še dovoljeno in kaj ni. Da pa se ključni
               obnovljivi viri, ki jih imamo v Sloveniji na razpolago, to je voda, izločijo iz take
               uredbe, je pa zame nesprejemljivo.</p>
               <p>Pričakujem pisni odgovor ministra.</p>
            </sp>
            <sp xml:id="SDZ7-Redna-04-2015-01-26.sp203">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospod Ivan Hršak bo postavil vprašanje ministru za infrastrukturo dr. Petru
               Gašperšiču. Izvolite.</p>
            </sp>
            <sp xml:id="SDZ7-Redna-04-2015-01-26.sp204">

               <speaker>IVAN HRŠAK (PS DeSUS):</speaker>

               <p>Hvala za besedo, spoštovana podpredsednica. Spoštovana ministrica, minister,
               spoštovani kolegice in kolegi!</p>
               <p>Vsem nam je znana problematika Termoelektrarne Trbovlje. 17. novembra lani je bil na
               seji skupščine termoelektrarne sprejet sklep o začetku postopka redne likvidacije
               družbe. Ta seja je bila, po moji osebni oceni, sklicana izjemno hitro, celo prehitro,
               kot da bi se nekomu strašno mudilo poslati termoelektrarno v likvidacijo; in v
               nasprotju s sprejetim sklepom na ORZ v Zagorju, kjer ste bili prisotni tudi vi,
               spoštovani minister. 8. decembra lani je bil na zahtevo zasavskih poslancev sklican
               delovni posvet na Občini Trbovlje. Navedeni posvet vseh deležnikov in strokovnjakov s
               področja energetike, od katerih so se pričakovale najboljše ideje za rešitev Tet in
               zaposlenih v njej, se je na mojo pobudo odvil v Zasavju, točneje v Trbovljah; seje pa
               se je osebno udeležil tudi predsednik Vlade dr. Miro Cerar. Na tem sestanku je bila
               ustanovljena posebna koordinacijska skupina, ki naj bi s svojim delovanjem poskušala
               najti in udejanjiti najboljšo možno rešitev za Tet in njene zaposlene. Vse od tedaj
               ni bilo s strani ministrstva, ne s strani omenjene koordinacijske skupine zaslediti
               nobene uradne informacije glede tega, kakšne rešitve so se, če so sploh se, našle za
               termoelektrarno in njene zaposlene.</p>
               <p>Zato vam danes tudi zastavljam to poslansko vprašanje. Zanima me in prosim za
               konkretne odgovore:</p>
               <p>Kaj točno je bilo do sedaj sploh narejeno v postopku likvidacije Termoelektrarne
               Trbovlje?</p>
               <p>Imam pa še dodatno vprašanje glede samih prezaposlitev zaposlenih v termoelektrarni.
               Pred dnevi sem namreč dobil v roke program razreševanja presežnih delavcev
               Termoelektrarne Trbovlje v likvidaciji z dne 14. januarja 2015, ki ga je izdelal
               likvidacijski upravitelj Luka Podjed. Nad vsebino programa sem bil izjemno razočaran,
               da ne rečem šokiran. V njem namreč piše, da bo v prvi fazi likvidacijskega postopka
               delo takoj izgubilo 24 delavcev, to se pravi, da bodo prejeli odločbe s 30-dnevnim
               odpovednim rokom. V drugi fazi pa v razmiku od 3 do 24 mesecev še preostalih 57
               delavcev, torej skupaj kar 151 delavcev termoelektrarne. Več kot očitno navkljub
               maksimalnemu trudu, tako je bilo vsaj zapisano v tem programu, ki naj bi menda bil
               vložen v to, niso uspeli prezaposliti niti enega delavca, še tiste ne s statusom
               invalida. Ne v HSE, tudi v Eles ne, ki je prej edini napovedal, da bo zaradi svojih
               potreb zaposlil večje število delavcev iz termoelektrarne.</p>
               <p>Zato vas sprašujem:</p>
               <p>Kakšna usoda pravzaprav čaka te delavce, kako sploh kaže s prezaposlitvami?</p>
               <p>Zahvaljujem se vam, spoštovani minister, za te odgovore ter za najino dosedanje
               korektno sodelovanje, katerega pričakujem tudi v bodoče. Hvala lepa.</p>
            </sp>
            <sp xml:id="SDZ7-Redna-04-2015-01-26.sp205">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Odgovor bo podal minister za infrastrukturo dr. Peter Gašperšič. Izvolite.</p>
            </sp>
            <sp xml:id="SDZ7-Redna-04-2015-01-26.sp206">

               <speaker>DR. PETER GAŠPERŠIČ:</speaker>

               <p>Hvala, predsedujoča, za besedo. Hvala spoštovanemu poslancu Ivanu Hršaku za
               postavljeno vprašanje.</p>
               <p>Na Ministrstvu za infrastrukturo ves čas z veliko pozornostjo spremljamo dogajanje v
               Termoelektrarni Trbovlje. Vendar pa se moramo zavedati, da je družba Tet gospodarska
               družba, ki je morala tako kot vse ostale gospodarske družbe preživeti s svojo
               dejavnostjo na trgu. Poudaril bi rad, da z vsem znanimi spremembami na področju
               kapitalskega upravljanja podjetji Ministrstvo za infrastrukturo de facto in tudi de
               jure nima možnosti vplivanja na poslovanje družbe Tet, saj je Tet v večinski lasti
               družbe HSE, katerega pa upravlja Slovenski državni holding. Glede Tet želim tudi
               ponovno povedati, da je država v okviru sheme prevzema obveznosti uporabe domačega
               vira primarne energije za zagotavljanje zanesljive oskrbe z energijo v letih
               2001–2012 namenila družbi Tet nekaj več kot 175 milijonov evrov. Ta shema se je sicer
               s prenehanjem pridobivanja premoga v Rudniku Trbovlje-Hrastnik zaključila, je pa v
               tem času omogočila obratovanje in razvojne možnosti za Termoelektrarno Trbovlje.
               Poleg tega je država do sedaj namenila več kot 186 milijonov evrov za zapiranje
               Rudnika Trbovlje-Hrastnik. Ob tem si je prizadevala, da bi zagotovila čim lažje
               prestrukturiranje z dodatnimi denarnimi pomočmi za razvojne programe v regiji.
               Problematika Tet je bila večkrat obravnavana tudi na že omenjenem ekonomsko-socialnem
               odboru energetike, kjer sindikati s področja energetike, delodajalci in Ministrstvo
               za infrastrukturo obravnavamo teme, ki so pomembne za socialne partnerje. Direktor
               Elesa je na ESOE, to je na ekonomsko-socialnem odboru, predstavil vlogo obratovanja
               Tet na Elektroenergetski sistem Republike Slovenije. Lahko ponovimo dve ključni
               točki, ki jih je izpostavil. Zanesljivost obratovanja na področju osrednje Slovenije
               je praktično neodvisna od delovanja družbe Tet in nespametno bi bilo opustiti to
               energetsko lokacijo. Eles je iz teh razlogov že odkupil in prevzel stikališče, ki je
               del prenosne infrastrukture. Glede na tržne razmere se je lastnik, to je družba HSE,
               odločil za likvidacijo družbe Tet. Likvidacijski upravitelj je na tem odboru 22.
               januarja, torej v preteklem tednu, predstavil program presežnih delavcev, in sicer da
               bo v naslednjem tednu delo izgubilo 94 delavcev; kasneje, v obdobju do dveh let pa še
               preostali, kot ste tudi vi že omenil. Seje se je udeležil tudi koordinator delovne
               skupine za Zasavje pri predsedniku Vlade, ki je predstavil rezultate koordinacije v
               primeru Tet in številčno naštel možnosti zaposlitev in možne nove delodajalce. Pri
               tem je Ministrstvo za infrastrukturo tudi aktivno pozivalo vse energetske družbe, da
               proučijo možnosti zaposlitve presežnih delavcev iz Termoelektrarne Trbovlje.
               Likvidacijski upravitelj je poudaril, da še vedno dopušča več poti za izpeljavo
               likvidacije, to je prodajo delujoče celote, prodajo funkcionalnih delov in prodajo po
               posameznih delih. Ministrstvo za infrastrukturo sicer pripravlja sektorsko
               strategijo, ki pa ne more posegati na tovrstne poslovne odločitve odvisnih družb.
               Ocenjujem sicer, da reševanje problematike Tet, predvsem preteklo dvoletno
               prodajanje, ni bilo optimalno, saj je bilo izgubljenega veliko časa, ki bi ga lahko
               uporabili za iskanje učinkovitejših rešitev. Pogrešamo sinergijsko vodenje
               Slovenskega državnega holdinga na področju energetike, saj si ne predstavljamo, da bi
               lahko bilo optimalno upravljanje podjetij na način, da usposobljene kadre iz sistemov
               odpuščamo in jih nato na trgu iščemo drugje in na novo. Prezaposlovanje bi bilo sicer
               lažje izvedljivo, če bi bile določbe 188. člena ZUJF razširjene tudi na zaposlene v
               pretežni državni lasti. Gre za določbe, ki omogočajo odpuščanje delavcev, ki so že
               izpolnili pogoje za upokojitev. Ocenjujemo namreč, da je v elektroenergetiki okoli
               550 zaposlenih, ki že izpolnjujejo vse pogoje za upokojitev, vendar se še ne
               upokojijo oziroma, bom rekel, se ne želijo upokojiti. Hvala.</p>
            </sp>
            <sp xml:id="SDZ7-Redna-04-2015-01-26.sp207">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Gospod Žan Mahnič bo zastavil vprašanje ministru za infrastrukturo dr. Petru
               Gašperšiču. Izvolite.</p>
            </sp>
            <sp xml:id="SDZ7-Redna-04-2015-01-26.sp208">

               <speaker>ŽAN MAHNIČ (PS SDS):</speaker>

               <p>Hvala za besedo, gospa podpredsednica. Ministrice, ministri, drage kolegice poslanke
               in poslanci!</p>
               <p>Stanje na državnem cestnem omrežju v Republiki Sloveniji je katastrofalno. Zadnja
               leta se je v Sloveniji največji poudarek, predvsem z finančnega vidika, dal izgradnji
               avtocestnega križa, ki je zagotovo pozitivno pripomogel k prometni ureditvi, predvsem
               z vidika pretočnosti in mobilnosti. Zdaj, ko je le-ta dokončan, pa lahko opazimo, da
               smo v vseh teh letih pozabili na vzdrževanje državnih cest. Manj sredstev za le-te se
               pozna kot dolgotrajna škoda oziroma neizvajanje potreb po obnavljanju in sanaciji.
               Nekaj cest je še makadamskih, nekatere so ozke in nevarne, v veliki meri pa tudi
               dotrajane in potrebne temeljite sanacije. Tudi novogradnje so načrtovane in umeščene
               v razvojne programe, pa vendar čakajo na ugodnejši čas za financiranje. Mnogi cestni
               projekti se iz leta v leto premikajo iz proračuna v proračun. Tudi če so dela že
               začeta, so marsikje obstala zaradi propada, se pravi stečaja gradbenih podjetij.
               Marsikje so ceste bolj uničene tudi zaradi tega, ker so se uporabljale pri gradnji
               avtoceste in pri obnovi železniške infrastrukture. Pogosto so težave pri odkupu
               zemljišč, oderuške cene seveda potem onemogočajo, in gre več sredstev za same nakupe,
               manj ostane za gradnjo.</p>
               <p>Najbolj zaskrbljujoč pa je vpogled v proračun Republike Slovenije za leto 2015, saj
               so sredstva v primerjavi z letom 2014 za investicije za obnovo cestne infrastrukture
               še nižje. Po štirih mesecih od prevzema ministrstva ni ne duha ne sluha o tem, da bi
               imeli kakšen načrt glede financiranja obnove cest, čeprav je bila to ena od
               predvolilnih obljub Stranke Mira Cerarja. V sklopu te obljube bi osebno pričakoval,
               da boste takoj ob začetku mandata spremenili zgrešen ukrep vlade Boruta Pahorja, ki
               je dovolil prerazporeditev sredstev iz naslova povračila za uporabo cest ob tehničnem
               pregledu vozila v železniško infrastrukturo.</p>
               <p>Zato vas, gospod minister, sprašujem:</p>
               <p>Kakšne kriterije boste uporabili glede prioritet pri vzdrževanju, modernizaciji in
               rekonstrukciji državnih cest, ki so v precejšnjem zaostanku?</p>
               <p>Kdaj lahko pričakujemo odpravo ukrepa, po katerem se lahko sredstva, ki bi jih morali
               vložiti v obnovo cestne infrastrukture, vlagajo v železniško infrastrukturo?</p>
               <p>Ali lahko v rebalansu za leto 2015 pričakujemo povišanje sredstev na postavki,
               namenjeni Direkciji Republike Slovenije za ceste?</p>
               <p>Ali boste vztrajali pri trenutnih letnicah, ki so določene za načrt razvojnih
               programov; ali pa lahko ponovno pričakujemo, da jih boste preložili neznano kam v
               prihodnost?</p>
               <p>Ali podpirate ideje občin o bencinskem centru?</p>
               <p>Hvala za odgovore.</p>
            </sp>
            <sp xml:id="SDZ7-Redna-04-2015-01-26.sp209">

               <speaker>PODPREDSEDNICA ANDREJA KATIČ:</speaker>

               <p>Hvala.</p>
               <p>Odgovor bo podal minister za infrastrukturo dr. Peter Gašperšič. Izvolite.</p>
            </sp>
            <sp xml:id="SDZ7-Redna-04-2015-01-26.sp210">

               <speaker>DR. PETER GAŠPERŠIČ:</speaker>

               <p>Hvala.</p>
               <p>V zvezi s tem vprašanjem vzdrževanja oziroma obnavljanja državnega cestnega omrežja
               bi začel takole. Obnova tega omrežja, s katerim upravlja Družba Republike Slovenije
               za infrastrukturo, je odvisna zgolj in izključno le od zagotavljanja finančnih
               sredstev. Izdelane so že bile natančne analize, koliko teh sredstev na letni ravni bi
               Direkcija potrebovala za svoje optimalno delo; in sicer je ta ocena na ravni okoli
               300 milijonov evrov. Na ta način, če bi bila ta sredstva zagotovljena v taki višini,
               bi se začelo stanje državnih cest izboljševati, zagotovljena pa bi bila tudi večja
               prometna varnost. Pri pripravi rebalansa proračuna za leto 2015 pa se žal srečujemo z
               omejitvami, ki ne bodo omogočile tolikšnega vlaganja v to cestno infrastrukturo. Iz
               tega razloga smo pripravili tri scenarije financiranja, s prioritetami na treh
               ravneh; in sicer so to prioritete na nivoju A kot najnujnejše, potem pa še prioritete
               B in C kot recimo bolj optimalne rešitve.</p>
               <p>Če se zadržim na prioriteti A, ki predstavlja izvajanje najnujnejših zakonskih
               obveznosti in realizacijo že podpisanih pogodb, kjer bi torej bila zagotovljena
               sredstva za redno vzdrževanje, upravljanje in prometno varnost, za izvajanje že
               podpisanih pogodb na področju investicij, za izvajanje obveznosti na področju
               sanacije brežin, plazov, mostov, za odškodnine za zemljišča, za pridobivanje
               zemljišč, za samo osnovno administracijo Direkcije in za izvajanje evropskih
               projektov, potem bi morala biti ta sredstva dodeljena v višini 190 milijonov evrov. S
               sredstvi za to prioriteto sicer še ne izboljšujemo stanja državnih cest, temveč se s
               tem zagotavlja le sanacija najnujnejših poškodb, izvajanje rednega vzdrževanja cest v
               minimalnem obsegu. Ne zagotavljamo pa prevoznosti na vseh državnih cestah in objektih
               brez omejitev.</p>
               <p>Prioriteta B bi predstavljala višino sredstev, ki so potrebna za zagotavljanje
               prometne varnosti in prevoznosti na državnih cestah ter ohranjanje obstoječega stanja
               le-teh. Poleg tega pa so v tej prioriteti upoštevani tudi občinski projekti iz
               evropskih sredstev, ki jih v skladu s sofinancerskimi sporazumi delno sofinancira
               tudi Direkcija. Ocena teh sredstev znaša dodatnih skorajda 80 milijonov evrov. Za
               izvajanje vseh aktivnosti po prioriteti A in B bi potrebovali približno 270 milijonov
               evrov. Če pa bi želeli v državno cestno infrastrukturo vlagati v tolikšni meri, da bi
               tudi izboljševali obstoječe stanje, se pravi da bi zagotovili sanacijo mostov,
               brežin, sanacijo plazov in uredili ceste skozi naselja, obvoznice ter še druge
               aktivnosti, pa bi potrebovali sredstva v dodatni višini približno 30 milijonov evrov.
               To je skupno tistih 300 milijonov evrov, kot sem omenil že na začetku.</p>
               <p>Sedanji viri žal ne zadoščajo niti za popolno izvajanje najnujnejših aktivnosti pod
               prioriteto A. Zato na ministrstvu že pospešeno iščemo rešitve v smeri zagotavljanja
               stalnega vira financiranja v zadostni višini, ki bi omogočil ciljno, namensko in
               ekonomično upravljanje cestne ter železniške infrastrukture. Za enkrat še ne morem na
               tem mestu povedati nekih rešitev o tem, na kakšen način bomo ta sredstva, ta stalen
               vir zagotovili.</p>
               <p>Razmišljanja so bila, tako kot je bil predlog s strani občin, da bi se uvedel nek
               dodatni bencinski cent. To je sicer možno. Mi vemo, da od približno vsakega centa se
               zbere približno 20 milijonov evrov v proračunu. Vsakega centa, recimo trošarin;
               vendar po drugi strani tudi vemo, da imamo s trošarinami goriva že sedaj močno
               obremenjena in da to povzroča, da se z gorivi oskrbujejo izven Slovenije. Tukaj
               moramo na nek razumen in ustrezen način zagotoviti še druge vire poleg te letne
               dajatve, ki ste jih že omenjali … / znak za konec razprave/ … zagotavljale vzdržno in
               stalno financiranje teh ukrepov v vzdrževanje cestne in tudi železniške
               infrastrukture. Hvala.</p>
            </sp>
            <sp xml:id="SDZ7-Redna-04-2015-01-26.sp211">

               <speaker>PREDSEDNIK DR. MILAN BRGLEZ:</speaker>

               <p>Zahtevo za dopolnitev odgovora ima ima gospod Žan Mahnič.</p>
            </sp>
            <sp xml:id="SDZ7-Redna-04-2015-01-26.sp212">

               <speaker>ŽAN MAHNIČ (PS SDS):</speaker>

               <p>Hvala za odgovor, minister.</p>
               <p>Naj vam samo kot primer, kakšen odnos ima država do svoje cestne infrastrukture in s
               tem posledično do državljank in državljanov, ponazorim na primeru ceste iz mojega
               kraja; verjamem, da poznate. To je cesta v Sorico, v Selški dolini. Začetek
               rekonstrukcije sega v leto 2005 s prvo fazo. Celoten projekt rekonstrukcije slabih
               treh kilometrov ceste naj bi bil zaključen po prvotnih informacijah v štirih fazah in
               tudi v doglednem času. In kje smo zdaj? Kot sem že dajal, se je leta 2005 pričela
               prva faza rekonstrukcije v dolžini 0,8 kilometra. Dela so se izvajala na najmanj
               zahtevnem delu in izvajalcem je uspelo izvesti grobo asfaltacijo tik pred prvim
               snegom v novembru. Sama kvaliteta opravljenega dela je bila vprašljiva. Že do
               naslednje spomladi so se pojavile na cesti prve razpoke. Leta 2007 je sledilo
               nadaljevanje del z začetkom druge faze v dolžini 0,8 kilometra, ki se je končala leta
               2008. Leto kasneje, leta 2009 se je pričela gradnja 3 faze v dolžini 0,9 kilometra.
               Potem se ni zgodilo nič leta 2010 in leta 2011. Cesto so odpirali, zapirali, odprla
               se je z omejitvami in tako naprej. Tudi leta 2012 se prav tako ni nič naredilo, cesta
               je ostala odprta z omejitvami. Šele leta 2013 se je cesta zaprla in na enem od
               sestankov je bil sklenjen ustni dogovor z občino, izvajalcem in krajevno skupnostjo,
               da bodo dela končana do konca leta 2013 do te mere, da bo cesta čez zimo prevozna
               tudi z avtobusom. Tudi od četrte etape ni bilo kaj dosti, da ne govorim o tem, da je
               pred nami še peta etapa v dolžini 500 metrov. To se pravi, da država v 10 letih ni
               sposobna urediti približno 3 kilometrov dolge ceste. Cesta še vedno ni prevozna za
               avtobuse, s tem da je Direkcija že dajala, da stanje, v kakršnem je trenutno cesta v
               Sorico v Selški dolini, v takem stanju ceste kmalu ne bo več mogla vzdrževati.
               Zahvaljujem se vam, da ste mi dali konkretno te tri točke oziroma A, B in C.</p>
               <p>In zato vas še enkrat sprašujem:</p>
               <p>Ali lahko cesto v Sorico računamo pod ukrep A?</p>
               <p>Ker je zadeva urgentna, kako boste pristopili k reševanju? Kdaj lahko pričakujemo
               zadnjo fazo?</p>
               <p>Kako je z železnicami; ali boste prekinili ukrep?</p>
            </sp>
            <sp xml:id="SDZ7-Redna-04-2015-01-26.sp213">

               <speaker>PREDSEDNIK DR. MILAN BRGLEZ:</speaker>

               <p>Besedo ima minister za infrastrukturo dr. Peter Gašperšič.</p>
            </sp>
            <sp xml:id="SDZ7-Redna-04-2015-01-26.sp214">

               <speaker>DR. PETER GAŠPERŠIČ:</speaker>

               <p>Sredstva, ki so bila namenjena vzdrževanju cestne infrastrukture, so se v zadnjih
               letih neprestano zmanjševala in niso bila redna. To je tudi razlog, da so se
               projekti, ki ste jih omenjali, tako financirali – neekonomično, nelogično, da so se
               začeli, pa se niso dokončali. Skratka, da so tudi že začeta dela potem vmes
               propadala. Tudi to je razlog, da smo v preteklem letu kar nekaj projektov, ki so bili
               že financirani celo z evropskimi sredstvi, morali prekiniti. In tako nedokončani
               projekti čakajo na zagotavljanje teh virov. Ključno je, da bomo v naslednjih letih –
               poskušali bomo že tudi v letu 2015, vendar z rebalansom to, kot kaže, še ne bo možno
               zagotoviti – zagotovili te ustrezne vire, ki bi zagotavljali redno načrtovano
               vzdrževanje. Ocenjujemo, da bi najmanj 200 milijonov evrov moralo biti zagotovljenih
               za cestno infrastrukturo, za železniško infrastrukturo pa tudi približno takšen
               znesek. Ta sredstva, ki se zbirajo iz letne dajatve, so še vedno razdeljena približno
               na polovico; pol na cestno ter pol na železniško infrastrukturo. Verjetno v
               nadaljevanju tega še ne bomo morali prekiniti, ampak bomo, kot rečeno, morali
               zagotoviti neke dodatne vire, ki bodo predstavljali nek stalen dotok, na podlagi
               katerega bo potem možno načrtovati ukrepe na usposabljanju in vzdrževanju cestnega
               omrežja.</p>
               <p>Za ta konkreten odsek tudi še ne morem zagotoviti, ali bo v letošnjem letu moč
               zagotoviti njegovo dokončanje ali ne, ker se v rebalansu ravno sedaj, v teh dneh
               razporejajo sredstva. Konkretno za vsak posamezen projekt še nimam podatka, koliko bo
               možno zagotoviti; lahko pa v naslednjih dneh že kaj več povem.</p>
            </sp>
            <sp xml:id="SDZ7-Redna-04-2015-01-26.sp215">

               <speaker>PREDSEDNIK DR. MILAN BRGLEZ:</speaker>

               <p>Torej imamo postopkovno, gospod Žan Mahnič.</p>
            </sp>
            <sp xml:id="SDZ7-Redna-04-2015-01-26.sp216">

               <speaker>ŽAN MAHNIČ (PS SDS):</speaker>

               <p>Hvala za besedo, predsednik.</p>
               <p>V skladu s Poslovnikom predlagam, da Državni zbor opravi razpravo na odgovor ministra
               dr. Gašperšiča. Ne bom rekel, da z odgovorom nisem zadovoljen. Minister mi je
               korektno povedal, kakšna je situacija, kakšno je stanje, kako je s proračunom, kdaj
               lahko zadevo pričakujemo in kdaj ne. Vendar menim, da je potrebna razprava, da se
               pogovorimo o tem, kakšno infrastrukturo v Sloveniji imamo, kako jo naprej
               financirati, predvsem pa kje najti te vire. Gospod minister, jaz bi vam res svetoval,
               če greva malo vprašat ljudi, ki plačujejo ob registracijah in tehničnih pregledih,
               kako se strinjajo, da gre tista dajatev potem v železniško infrastrukturo. Po eni
               strani gre / nerazumljivo/, po drugi strani pa še vedno vozi avtobus iz Ljubljane v
               Koper, ker posledice žledoloma še niso bile odpravljene. Tukaj imam številke za leto
               2014. Letna dajatev za uporabo vozil – iz tega naslova je prišlo 144 milijonov. Davki
               od prometa motornih vozil – iz te postavke je prišlo približno 28 milijonov evrov. Za
               Direkcijo pa damo 105,7 milijonov evrov. To se pravi, da od teh dajatev mi poberemo
               172 milijonov, za Direkcijo damo 105 milijonov, manko 67 milijonov pa gre na
               železnice. In teh 67 milijonov, če bi vsaj delček tega več vlagali v cestno
               infrastrukturo, verjamem, da takih problemov, kot je recimo cesta v Sorico – 10 let
               morajo čakati za 3 kilometre. Ko sem bil takrat gor, sem bil res presenečen, da se
               morajo ljudje vsak dan voziti po taki cesti, pa mislim, da to res ni noben standard.
               Ne vem, kje to imajo, so res v slabem stanju. Jaz bi vas res prosil, ko boste
               načrtovali rebalans proračuna, da bi mogoče predhodno izvedli ta ukrep, ki sem ga
               omenil, glede financiranja oziroma glede zneska, ki pride iz letne dajatve za uporabo
               vozil in ga potem namenjamo za železniško infrastrukturo, da bi potem vsaj tu nekaj
               spremenili, ker ceste so v slabem stanju. Vemo, v preteklosti smo imeli kar nekaj
               hudih zim, od soljenja, peska, poplav, ceste so slabe, denarja ni, da bi se
               vzdrževalo. Tudi pri nas, v Občini Gorenja vas v Poljanski dolini, na območju bivšega
               rudnika urana Žirovski vrh imamo industrijsko cono s približno 60 zaposlenih, ampak
               cesta Gorenja vas–Todraž je v slabem stanju. Ne zahtevamo ne vem česa, ampak vsaj
               tisto osnovno, za kar pa je država zadolžena. In da bi država preko te razprave, v
               kateri bi lahko dorekli neke cilje oziroma vsaj neke osnovne smernice na področju
               cestne infrastrukture, pa mislim, da bi se lahko potrudili in tudi na vladi potem
               sprejeli nek načrt oziroma neke prioritete, bodisi v okviru NRP, ki so že; seveda pa
               so problem letnice. Hvala.</p>
            </sp>
            <sp xml:id="SDZ7-Redna-04-2015-01-26.sp217">

               <speaker>PREDSEDNIK DR. MILAN BRGLEZ:</speaker>

               <p>O vašem predlogu bo Državni zbor odločil jutri, 27. januarja 2015, v okviru
               glasovanj.</p>
               <p>Zdaj bo dr. Vinko Gorenak, SDS, zastavil vprašanje ministrici za notranje zadeve mag.
               Vesni Györkös Žnidar.</p>
            </sp>
            <sp xml:id="SDZ7-Redna-04-2015-01-26.sp218">

               <speaker>DR. VINKO GORENAK (PS SDS):</speaker>

               <p>Hvala lepa, gospod predsednik. Ugotavljam, da ima ministrica za notranje zadeve z
               menoj težave. Zlasti ima težave, kadar je treba odgovoriti na moja vprašanja, tudi
               kadar se je treba soočiti pred kamerami, pošlje koga drugega. Predsednik, ministrici
               sem poslal naslednje vprašanje. To je tako enostavno vprašanje, saj je smešno, da sem
               šel na tak nivo, da sem tako elementarno stvar vprašal.</p>
               <p>Moje vprašanje se je glasilo:</p>
               <p>Gospa ministrica, kakšna je vaša vizija vodenja Ministrstva za notranje zadeve, na
               podlagi katere ste ocenili, da bo novi direktor bolje opravljal naloge kot stari?</p>
               <p>Evo, ministrica je najela "odvetnico", ki mi je že odgovorila, tako da sem zdaj malo
               v dilemi in ne vem, kaj naj naredim. Namreč, odgovor že imam, veste. Ker to ni po
               Poslovniku – po Poslovniku mora ministrica sama odgovoriti, ne preko svoje
               "odvetnice" gospe Elizabete Planinšič –, vas moram opozoriti, gospa ministrica, da bi
               vas želel poleg tistega, kakšna je vizija, tako kot sem postavil tudi vprašanje,
               opozoriti na nekatere napake, ki jih je storila vaša "odvetnica" Elizabeta Planinšič.
               Gospod Veniger vam je takrat ponudil, ko ste ga razrešili, da sam odide, in sicer da
               odide v teh dneh v mesecu januarju, zato da bi se s tem izognili temu, da bi plačala
               država 70 tisoč evrov. Ampak vi tega niste sprejeli. Vi ste ga hoteli in ste ga tudi
               razrešili ­– immediately in takoj, vrata, pojdi! In to pač državo stane 70 tisoč
               evrov. Zato vas prosim, da pojasnite, kakšna je ta vaša fantastična vizija, ki jo je
               nov direktor boljše ponujal kot stari. Mimogrede, jaz nimam nič proti novemu
               direktorju, je čisto v redu zadeva, da smo si na jasnem. Če pa so izbire po sistemu,
               če sva skupaj potičke delala v peskovniku, je pa nekaj narobe. Potem pa je nekaj
               narobe. To je ena zadeva. Zdaj pa tisto, kar je tu napačnega. Prva stvar, gospod
               Veniger ni dobil 70 tisoč, ampak 26 tisoč evrov, tako da veva; in od tega bo plačal
               dohodnino. Vaša "odvetnica" pa poroča, da je dobil 70 tisoč – ni res. To je ena
               zadeva. Druga zadeva. Tu je sporočilo, da je bil neupravičeno poslan na DCAF in je
               tam preveč zaslužil, tam ste ga malo diskreditirali. Ne, ni res. Tja sta ga poslala
               gospa Kresalova in gospod Klemenčič. Onadva sta podpisala akt o njegovi napotitvi in
               višini plače. Dajte gospoda Klemenčiča diskreditirati, ne bivšega direktorja. Naprej.
               Sporočili ste mi, da sem jaz kriv za višino odpravnine. Ko smo mi pisali zakon o
               organizaciji in delovnem področju policije, nismo vnesli člena, ki bi kakorkoli
               bivšemu direktorju omogočil kakršnokoli odpravnino. zakonodajno-pravna služba Vlade
               in Ministrstva za upravo pa sta me opozorili, da to moram narediti. Bom potem
               dopolnil vprašanje, vas pa prosim predvsem o viziji … / izklop mikrofona/</p>
            </sp>
            <sp xml:id="SDZ7-Redna-04-2015-01-26.sp219">

               <speaker>PREDSEDNIK DR. MILAN BRGLEZ:</speaker>

               <p>Odgovarja ministrica za notranje zadeve mag. Vesna Györkös Žnidar.</p>
            </sp>
            <sp xml:id="SDZ7-Redna-04-2015-01-26.sp220">

               <speaker>MAG. VESNA GYÖRKÖS ŽNIDAR:</speaker>

               <p>Gospod predsednik, hvala za besedo.</p>
               <p>Spoštovani poslanec Gorenak! Vi meni to vprašanje postavljate, kot sami ugotavljate,
               že tretjič. Prvič ste mi ga postavili lani in ste dobili odgovor. Nato ste mi ga
               ponovno postavili letos, rok je še odprt, v roku 30 dni boste dobili odgovor. Sedaj
               pa mi postavljate ustno poslansko vprašanje z enako vsebino, samo malo ste premetali
               besede.</p>
               <p>Vam bom odgovorila, ker vztrajate, da končno razčistimo to situacijo okoli vizije,
               ker vam je ta beseda očitno zelo všeč. Odgovorila vam bom tako, da bom primerjala
               mojo vizijo z vašo vizijo. Moja vizija se udejanja, vaša pa se je že udejanila v
               času, ko ste vi bili minister za notranje zadeve, tako da bomo bolj razumeli koncept
               vizije. Celotno vizijo sem vam jaz že predstavila na hearingu, je trajal več kot eno
               uro. Danes tudi ni časa, da vam to v celoti ponavljam, je pa zanimivo, da vas je
               najbolj zmotil del, ko sem rekla, da minister pod nobenim pogojem in nikakor ne sme
               posegati v operativno delo policije. Vi ste takrat rekli, da minister lahko ve vse.
               In tukaj, gospod Gorenak, se moja vizija razlikuje od vaše vizije. Ker minister je
               namreč politik in dokler sem jaz na funkciji ministrice za notranje zadeve, bom
               dosledno spoštovala Zakon o organiziranosti in delu v policiji, ki kristalno jasno
               določa, kakšno je razmerje med ministrstvom in policijo ter med ministrom in
               generalnim direktorjem policije. Vi prav tako ves čas pogrevate primerjavo
               Veniger–Fank, sedaj to vežete na vizijo, da ste vi na nekem višjem nivoju. Bolj kot z
               gospodom Fankom se vi ves čas ukvarjate z gospodom Venigerjem, ki ste ga dejansko vi
               predlagali Vladi za generalnega direktorja policije. Vi celo zahajate tako daleč, da
               mi pišete pisna poslanska vprašanja, v katerih nastopate kot davkoplačevalec, in mi
               ugovarjate njegovi odpravnini, ki mu je bila izplačana v skladu z zakonom, torej
               povsem zakonito, na podlagi Zakona o organiziranosti in delu policije. Vi meni pišete
               pisna vprašanja in vi ugovarjate zoper odpravnino. Ta zakon pa je bil sprejet v času
               vaše vlade oziroma vašega ministrovanja.</p>
               <p>Po drugi strani pa vas nekako ne razumem, ker izbiri novega generalnega direktorja ne
               nasprotujete. Oba se strinjava, da je gospod Fank vrhunski strokovnjak in tudi
               človek, ki uživa veliko stopnjo spoštovanja v policiji. In kot veste, kot sem tudi že
               povedala, ko sem govorila v javnosti o svoji odločitvi, da pride do menjave
               generalnega direktorja policije, midva z gospodom Stanislavom Venigerjem sva se
               razšla na visokem profesionalnem nivoju. Dogovorila sva se, da menjave v javnosti ne
               bova komentirala, česar se je gospod Veniger tudi držal, držala sem se tudi jaz. Ta
               članek, ki ga vi kažete, žal tega članka še nisem prebrala. Tudi novinarka ni
               odvetnica, te pojme moramo razčistiti, ker me je zelo začudilo, da teh pojmov ne
               ločite na začetku.</p>
               <p>Zato menim, da ni prav, da vi gospoda Venigerja izpostavljate sedaj, ko ni več na
               funkciji, ker menim, da to ni dostojno do bivšega uniformiranega policista, in se s
               tem nikakor ne morem strinjati. Hvala.</p>
            </sp>
            <sp xml:id="SDZ7-Redna-04-2015-01-26.sp221">

               <speaker>PREDSEDNIK DR. MILAN BRGLEZ:</speaker>

               <p>Zahtevo za dopolnitev odgovora ima dr. Vinko Gorenak.</p>
            </sp>
            <sp xml:id="SDZ7-Redna-04-2015-01-26.sp222">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Greva po vrsti. Pisna poslanska vprašanja ali ustna poslanska vprašanja so v domeni
               poslanca, ki jih postavlja; vi pa ste tista oseba, ki morate odgovoriti. Kaj jaz
               pišem v poslanskih vprašanjih, pa presoja še predsednik Državnega zbora, ki zadevo
               pošlje vam ali pa meni zavrne; tako da sva to razčistila. Drugo, minister lahko ve
               vse ali pa ne, je reklo Ustavno sodišče. Verjetno vi kot pravnica Ustavno sodišče
               spoštujete, vsaj domnevam, da ga spoštujete. To namreč piše leta 2002 v odločbi
               Ustavnega sodišča, ki je to zelo jasno napisalo; in jaz sem vam rekel, da si jo
               preberite. Jaz sem večkrat poudaril, da mora dober minister za notranje zadeve vedeti
               vse, kar se dogaja v policiji. Jasno je, da mora vedeti. Potem pa so omejitve, ki so
               predpisane v zakonu; saj zakon sem pa sam pisal, pa seveda vem, kaj sem napisal. To
               morava vedeti.</p>
               <p>Jaz ne ugovarjam zoper odpravnino, ne ugovarjam, čeprav jo je vnesla Služba Vlade za
               zakonodajo in Ministrstvo za upravo – in ne Ministrstvo za notranje zadeve, ki sem ga
               jaz vodil, to moramo vedeti. Ugovarjam pa zoper način, kako vi to počnete. Vi ga
               razrešite oktobra iz nekih ne vem kakšnih vzgibov, če pa bi on januarja sam šel, kar
               vam je fizično ponudil, pa teh stroškov ne bi bilo. Jaz, mimogrede, direktorja
               policije sploh nisem menjaval, da sva si na jasnem, zato tudi stroškov ni bilo
               nobenih.</p>
               <p>Kar se tiče "odvetnice", bodiva resna. Mislim, da morate biti resni kot ministrica za
               notranje zadeve. Če jaz v petek postavim poslansko vprašanje, novinarka mi pa v
               ponedeljek odgovori in opljuva bivšega šefa policije, opljuva mene in govori, kako
               imate vi prav; potem je vse jasno, da je to zraslo na zelniku med vami in med
               novinarko. Seveda sem o odvetnici govoril v narekovajih. Vi dajte meni stvari
               argumentirati, ne novinarka, prosim.</p>
            </sp>
            <sp xml:id="SDZ7-Redna-04-2015-01-26.sp223">

               <speaker>PREDSEDNIK DR. MILAN BRGLEZ:</speaker>

               <p>Besedo ima ministrica za notranje zadeve mag. Vesna Györkös Žnidar.</p>
            </sp>
            <sp xml:id="SDZ7-Redna-04-2015-01-26.sp224">

               <speaker>MAG. VESNA GYÖRKÖS ŽNIDAR:</speaker>

               <p>Menim, da tukaj ni več kaj dopolnjevati. Tudi se ne bom spuščala v vaše domneve, ker
               so popolnoma nepreverjene. Ponovno apeliram na vas, da pustite gospoda Stanislava
               Venigerja pri miru.</p>
            </sp>
            <sp xml:id="SDZ7-Redna-04-2015-01-26.sp225">

               <speaker>PREDSEDNIK DR. MILAN BRGLEZ:</speaker>

               <p>Postopkovno ima dr. Vinko Gorenak.</p>
            </sp>
            <sp xml:id="SDZ7-Redna-04-2015-01-26.sp226">

               <speaker>DR. VINKO GORENAK (PS SDS):</speaker>

               <p>Jaz predlagam razpravo o odgovoru ministrice, ker to pa res ni bil odgovor. Vi imate
               na razpolago 5 minut in 3 minute ter lahko odgovorite, to pa ni odgovor – ne bom se
               spuščala na tak nivo in tako naprej. Vi ste s svojimi odločitvami, gospa ministrica,
               zapravili 70 tisoč evrov; in to zaradi 3 mesecev. Imate pa to zakonsko pravico,
               seveda to ni kak očitek. Ampak stopite pred kamero in recite: Da, to sem naredila. To
               ni bilo dobro.</p>
               <p>Predsednik, prosim, da o tem opravimo razpravo. Verjamem pa, če bo ta razprava
               izglasovana, da bo čez kak mesec dni in se bo lahko ministrica pripravila na soočanje
               z menoj. Hvala lepa.</p>
            </sp>
            <sp xml:id="SDZ7-Redna-04-2015-01-26.sp227">

               <speaker>PREDSEDNIK DR. MILAN BRGLEZ:</speaker>

               <p>O vašem predlogu bo Državni zbor odločil jutri, 27. januarja 2015, v okviru
               glasovanj.</p>
               <p>Zdaj pa bo mag. Branislav Rajić, SMC, zastavil vprašanje ministru za kmetijstvo,
               gozdarstvo in prehrano mag. Dejanu Židanu, ki pa je opravičeno odstoten.</p>
               <p>Zato ga ob tem prosim, da pove, ali želi pisni ali ustni odgovor.</p>
            </sp>
            <sp xml:id="SDZ7-Redna-04-2015-01-26.sp228">

               <speaker>MAG. BRANISLAV RAJIĆ (PS SMC):</speaker>

               <p>Spoštovani gospod predsednik, hvala za besedo.</p>
               <p>Ne samo jaz, tudi občani Maribora bi želeli ustni odgovor.</p>
               <p>Za prvi odsek tako imenovane mariborske južne obvoznice, to je od zaključka zahodne
               obvoznice pri rondoju s Streliško cesto do Kardeljeve ceste je ureditveni akt sprejet
               in dokumentacija urejena. Odkupljena je že večina potrebnih zemljišč. Za preostali
               del južne obvoznice, torej od Kardeljeve do navezave na avtocestni križ, še ni
               sprejet državni prostorski načrt, saj nobena od predlaganih variant trase ni bila
               sprejemljiva za pristojna ministrstva. Leta 2012 je bila izvedena javna razgrnitev
               študije variant za gradnjo zahodne mariborske obvoznice. Kot najugodnejša je bila
               izbrana varianta 1. Ker bi izbrana trasa zasegla 43 hektarjev kmetijskih zemljišč,
               Ministrstvo za kmetijstvo ni izdalo soglasja k sprejemu državnega prostorskega
               načrta. Je pa predlagalo modificirano varianto 2, ki sicer zasede manj kmetijskih
               zemljišč, vendar pa je neustrezna, ker promet na zahodni obvoznici nelogično in
               dolgoročno gledano potratno odvleče na vzhodni del mesta ter šele nato veže na
               obstoječo avtocesto. Kot takšne je ne podpirata ne mesto ne stroka. V cilju iskanja
               rešitve, ki bi bila sprejemljiva za Ministrstvo za kmetijstvo, je bila trasa variante
               1 optimizirana na način, da so v njen minimalizirani posegi v kmetijska zemljišča.
               Zasedba kmetijskih zemljišč je tako znižana iz 43 na 25 hektarjev. Ta varianta ima
               podporo mestne oblasti, stroke in lokalne skupnosti. Nemogoče prometne razmere zaradi
               nezgrajene južne obvoznice v Mariboru so v mestnih četrtih Razvanje, Spodnje in
               Zgornje Radvanje, Nova vas, Studenci in Pekre pripeljale revolt krajanov do takšne
               mere, da je lahko pričakovati konkretne oblike izražanja nezadovoljstva; prav tako pa
               tudi začetek postopkov za izterjavo odškodnin zaradi prekomernega hrupa.</p>
               <p>Moje vprašanje ministru za kmetijstvo, gozdarstvo in prehrano se glasi:</p>
               <p>Ali ste na Ministrstvu za kmetijstvo, gozdarstvo in prehrano pripravljeni v kratkem
               preučiti optimizirano varianto 1 mariborske južne obvoznice, po kateri bo zasedba
               kmetijskih zemljišč zanjo znižana iz 43 na 25 hektarjev; in se glede na ugodnejšo
               bilanco zasedbe kmetijskih zemljišč na njo odzvati pozitivno?</p>
               <p>S tem bi se ustvarili pogoji, da Vlada Republike Slovenije ponovno skliče prostorsko
               konferenco in v ustreznem postopku sprejme državni prostorski načrt za izgradnjo
               prepotrebne mariborske južne obvoznice. Skrb Ministrstva za kmetijstvo je povsem
               razumljiva, kljub temu pa se moramo zavedati, da osnovanje prostorskih posegov
               državnega pomena, kot je denimo cestna obvoznica okoli drugega največjega mesta v
               državi, nedotakljivost … / izklop mikrofona/</p>
            </sp>
            <sp xml:id="SDZ7-Redna-04-2015-01-26.sp229">

               <speaker>PREDSEDNIK DR. MILAN BRGLEZ:</speaker>

               <p>Vaše vprašanje bom uvrstil na naslednjo redno sejo Državnega zbora, glede na vašo
               željo.</p>
               <p>Zdaj pa mag. Bojana Muršič, SD, zastavlja vprašanje ministrici za zdravje gospe
               Mariji Milojki Kolar Celarc.</p>
            </sp>
            <sp xml:id="SDZ7-Redna-04-2015-01-26.sp230">

               <speaker>MAG. BOJANA MURŠIČ (PS SD):</speaker>

               <p>Hvala lepa, predsednik. Ministrici, minister, kolegice, kolegi, prav lepo
               pozdravljeni.</p>
               <p>Ministrici za zdravje postavljam naslednje vprašanje. Konec lanskega leta je Zavod za
               zdravstveno zavarovanje sporočil, da namerava s 1. 1. 2015 uveljaviti belo napotnico,
               s katero bi lahko zasebni zdravnik svojega pacienta poslal k specialistu v javni
               zdravstveni sistem pod enakimi pogoji kot z zeleno napotnico. Taka namera je naletela
               na ostra nasprotovanja, zaradi česar se je generalni direktor Zavoda za zdravstveno
               zavarovanje odločil, da bo z uvedbo bele napotnice počakal. Po mnenju nekaterih, ki
               glede predloga izražajo pomisleke, bi tak sistem omogočil preskakovanje čakalnih
               vrst. Gibanje za ohranitev in izboljšanje javnega zdravstva je na več naslovov
               poslalo protestno pismo, v katerem izražajo svoje nasprotovanje in izpostavljajo, da
               se bele napotnice, ki jih določa uredba o uveljavljanju zdravstvenih storitev,
               uveljavljajo v breme sredstev obveznega zavarovanja. Opozarjajo tudi, da je širša
               javnost za to izvedela iz medijev in da za uveljavitev takšnega ukrepa ni doseženega
               konsenza. V protestnem pismu med drugim tudi zapišejo, da se bo s to uredbo še bolj
               prepletalo javno in zasebno zdravstvo, pri čemer gre za odvajanje denarja iz javne
               zdravstvene blagajne. Izražajo pa bojazen, da bodo v bodoče lahko zasebniki brez
               koncesije izbrani zdravniki, ter opozarjajo na diskriminacijo med revnimi in
               bogatimi.</p>
               <p>Koalicijski partnerji smo se v koalicijski pogodbi zavezali, da bomo krepili javno
               zdravstvo in se zavzemali za jasnejšo mejo med izvajanjem javne in zasebne
               zdravstvene dejavnosti ter da bomo krepili javni zdravstveni sistem na način, da bomo
               imeli za vse zavarovane osebe enake možnosti do zdravstvenega varstva.</p>
               <p>Na podlagi vsega navedenega in z ozirom na vsa opozorila ter bojazni, ki se porajajo,
               vas zato sprašujem:</p>
               <p>Kakšno je stališče ministrstva do uvedbe bele napotnice?</p>
               <p>Kdaj lahko pričakujemo začetek obravnave novega predloga Zakona o zdravstvenem
               varstvu in zdravstvenem zavarovanju ter Zakona o zdravstveni dejavnosti, za katera
               pričakujemo, da bosta bolj jasno postavila ločnice med javnim in zasebnim?</p>
               <p>Hvala lepa.</p>
            </sp>
            <sp xml:id="SDZ7-Redna-04-2015-01-26.sp231">

               <speaker>PREDSEDNIK DR. MILAN BRGLEZ:</speaker>

               <p>Odgovarja ministrica za zdravje gospa Marija Milojka Kolar Celarc.</p>
            </sp>
            <sp xml:id="SDZ7-Redna-04-2015-01-26.sp232">

               <speaker>MARIJA MILOJKA KOLAR CELARC:</speaker>

               <p>Spoštovani predsednik, ostali poslanke in poslanci! Hvala za besedo in za poslansko
               vprašanje.</p>
               <p>Res je tako, kot je gospa poslanka ugotovila, da je decembra Zavod za zdravstveno
               zavarovanje izdal navodila, kako naj zasebniki napotujejo na preglede v
               javnozdravstveno mrežo, in predpise, katere elemente mora ta tako imenovana bela
               napotnica vsebovati. Vendar je treba iti malo bolj nazaj v zgodovino in povedati, da
               je leta 1998 Ustavno sodišče s svojo odločbo razveljavilo določbo 257. člena Pravil
               obveznega zdravstvenega zavarovanja; v delu, ki se je nanašal na zavrnitev povračila
               stroškov zdravstvenih storitev, ki so bile opravljene na podlagi napotnice, izdane v
               samoplačniški ambulanti. Svojo odločitev je Ustavno sodišče utemeljevalo s tem, da
               zavarovana oseba z izbiro osebnega zdravnika izven javne mreže, za katerega storitev
               je plačala polno ceno, kljub plačanim prispevkom obveznega zdravstvenega zavarovanja,
               ne more biti kaznovana še s tem, da mora v celoti plačati še storitve vseh drugih
               zdravstvenih delavcev, ki jih v svoji situaciji potrebuje.</p>
               <p>Zavod, kot zavarovalnica, je dolžan odpustiti svobodno izbiro zdravnika in
               zdravstvenega zavoda na vseh ravneh zdravstvene dejavnosti. Zato je Zavod za
               zdravstveno zavarovanje po izdaji odločbe izvajalcem že nekajkrat podal pojasnilo, da
               je v skladu s to odločbo zavarovana oseba, ki uveljavlja storitve pri zasebnem
               izvajalcu, ki z zavodom za zdravstveno zavarovanje nima pogodbe o opravljanju
               storitev v breme zdravstvenega zavarovanja, lahko napotena k zdravniku javnega
               izvajalca in na podlagi te napotitve uveljavlja zdravstvene storitve pod enakimi
               pogoji, kot če bi jih uveljavljala na podlagi napotnice, tako imenovane zelene, ki jo
               poznamo vsi. Hkrati je izvajalcem zavod tudi pojasnil, kateri podatki so nujno
               potrebni za obravnavo tako zavarovane osebe pri javnem izvajalcu.</p>
               <p>Situacija v praksi torej ni nova. Možnost uveljavljanja pravic iz obveznega
               zdravstvenega zavarovanja na podlagi napotitve od zasebnega izvajalca v javno
               zdravstveno mrežo, na podlagi odločbe ustavnega sodišča torej obstaja že od, bom
               rekla, kar davnega leta 1998. Se pa je seveda v praksi izvajala neenotno. Uvedba tako
               imenovane bele napotnice tako ne vpeljuje drugačnih pravil ravnanja, temveč po mnenju
               zavoda omogoča bolj enotno obravnavo zavarovanih oseb.</p>
               <p>Kot ste pravilno omenili, je Zavod za zdravstveno zavarovanje na svoji seji skupščine
               v decembru leta 2014, na katerem so nekateri opozorili, da bi lahko sistem bele
               napotnice pomenil tudi legalizacijo preskakovanja čakalnih vrst, in na osnovi te
               debate na skupščini se je zavod odločal, da naj o tem razpravlja najprej Upravni
               odbor zavoda, o tem zavzame stališče in šele potem ponovno razpravlja na skupščini.
               Zadnje informacije s seje Upravnega odbora zavoda so, da bo o tem ponovno sprejet
               sklep, da bo o beli napotnici ponovno razpravljal čez 3 mesece.</p>
               <p>In zdaj še odgovor na drugo vprašanje. Kot ste pravilno ugotovili, je v skladu s
               koalicijskim sporazumom v programu naveden tudi zakon o zdravstvenem varstvu in
               zdravstvenem zavarovanju kot tudi priprava zakona o zdravstveni dejavnosti. Naj
               povem, da priprava zakona o zdravstvenem varstvu in zdravstvenem zavarovanju je
               načrtovana v letu 2015 in bo dokončno sprejeta v začetku leta oziroma v prvi polovici
               leta 2016, je pa pogojena s predhodno celovito analizo izdatkov in pa oceno
               uspešnosti zdravstvenega sistema ter resolucijo nacionalnega programa. Takoj po tem
               zakonu bomo pripravili tudi predlog … / znak za konec razprave/… javnosti. Hvala.</p>
            </sp>
            <sp xml:id="SDZ7-Redna-04-2015-01-26.sp233">

               <speaker>PREDSEDNIK DR. MILAN BRGLEZ:</speaker>

               <p>Sedaj bo gospa Marjana Kotnik Poropat, Desus, zastavila vprašanje ministru za
               infrastrukturo dr. Petru Gašperšiču.</p>
            </sp>
            <sp xml:id="SDZ7-Redna-04-2015-01-26.sp234">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovani predsednik.</p>
               <p>Poslansko vprašanje naslavljam na spoštovanega ministra za infrastrukturo gospoda
               Gašperšiča.</p>
               <p>Zaradi negotovega roka dokončanja rekonstrukcije regionalne ceste Ruše–Puščava, vas
               sprašujem, spoštovani gospod minister:</p>
               <p>Kdaj bo naročnik del, Direkcije Republike Slovenije za ceste, v nadaljevanju DRSC,
               poskrbel za to, da bo izvajalec dokončal investicijo in s tem preprečil povzročanje
               nadaljnje škode na že zgrajeni infrastrukturi?</p>
               <p>Za lažje razumevanje navajam naslednje. Investitor in nosilec projekta DRSC in Občina
               Ruše, kot sofinancer, sta v maju 2011 sklenila Sporazum o sofinanciranju o ureditvi
               druge etape regionalne ceste Ruše–Puščava skozi naselje Ruše. Pogodba, ki je bila
               marca 2012 na podlagi tega sporazuma sklenjena med izvajalcem, Cestnim podjetjem
               Ptuj, sofinancerjem Občino Ruše in naročnikom DRSC, določa dela, ki jih bo opravili
               izvajalec, vrednost pogodbenih del v višini nekaj več kot milijon 800 evrov, rok
               dokončanja del, ki bi naj bil 31. maj 2013 in tako dalje, da ne citiram vsega.
               Kasneje so bili k tej pogodbi podpisani kar štirje aneksi, s katerimi se je
               spreminjala pogodbena cena ter rok za dokončanje del, ki se je seveda zamaknil v
               prihodnost, in projekt izgradnje še vedno ni končan. Zaradi nedokončane investicije
               se na že izvedenih delih povzroča nepopravljiva škoda, saj se pojavljajo usadi,
               posedajo se jaški in pokrovi vodovodnih ventilov in tako naprej. Občina izgradnje
               infrastrukture ne more predati namenu, kar posledično pomeni, da občina občanom ne
               more zagotoviti priključkov na novo infrastrukturo. Torej sprašujem vas, gospod
               minister, če lahko odgovorite:</p>
               <p>Kdaj lahko pričakujemo, da bi se ta investicija nadaljevala in zaključila?</p>
               <p>Hvala lepa. Hvala za vaš odgovor.</p>
            </sp>
            <sp xml:id="SDZ7-Redna-04-2015-01-26.sp235">

               <speaker>PREDSEDNIK DR. MILAN BRGLEZ:</speaker>

               <p>Odgovarja minister za infrastrukturo dr. Peter Gašperšič.</p>
            </sp>
            <sp xml:id="SDZ7-Redna-04-2015-01-26.sp236">

               <speaker>DR. PETER GAŠPERŠIČ:</speaker>

               <p>Hvala, gospod predsednik. Spoštovana poslanka!</p>
               <p>Na to vprašanje bom malo zapleteno odgovarjal. Namreč zgodovina tega projekta je res
               nekoliko bolj zapletena. Vsem je znano, da smo bili zaradi omejenih proračunskih
               sredstev tudi na tem projektu primoran gradbena dela v decembru leta 2014 žal
               zaustaviti. Za ta projekt smo konec leta 2013 sklenili aneks za podaljšanje roka
               izgradnje do 30. maja 2014. Do izteka tega roka potem sredstva za dokončanje in
               izpolnitev pogodbene obveznosti niso bila dodeljena v proračunu. Zaradi tega smo
               potem že v aprilu 2014 pripravili nov aneks za podaljšanje roka do konca leta 2014,
               vendar pa ga na žalost Občina Ruše kot sofinancer ni podpisala. Tako je z dnem, 1. 6.
               2014, pogodbeni rok po sklenjeni pogodbi in aneksu žal potekel. Objekt bi sicer lahko
               bil dokončan že do roka, 30. 11. 2013, če ne bi na zahtevo sofinancerja, to je Občine
               Ruše, ki je bil tudi naročnik projektnih rešitev, prihajalo med gradnjo do sprememb
               na urejanju komunalne infrastrukture. Celovita problematika je bila tako občini sicer
               že večkrat pisno razložena in tudi pojasnjena. V oktobru 2014 je Vlada Republike
               Slovenije z novim rebalansom proračuna sicer zagotovila sredstva za dokončanje
               nekaterih nujnih že ustavljenih del na podpisanih pogodbah in aneksih. Če bi Občina
               Ruše v maju 2014 sicer podpisala aneks, bi lahko tudi že v lanskem letu, torej konec
               leta 2014, ta investicijski projekt v celoti zaključili. V tem primeru pa mora
               Direkcija Republike Slovenije za infrastrukturo kot naročnik sedaj izvesti nov
               razpis, ko bodo sredstva v proračunu za leto 2015 zagotovljena, če jih bo moč
               zagotoviti seveda. Po potekli pogodbi bi bilo treba namreč zagotoviti za dokončanje
               teh del še nekaj manj kot 335 tisoč evrov. Sklenitev te pogodbe pa bo možno šele, ko
               bo rebalans proračuna za leto 2015 sprejet in veljaven, in če bodo finančni pogoji z
               rebalansom proračuna 2015 to dopuščali, bo možno vsa dela zaključiti okvirno do konca
               junija prihodnje leto. Tako da je zgodba, kot rečena, zapletena. Pogodba trenutno ni
               veljavna, če bodo sredstva v rebalansu to dopuščala, bo treba narediti nov razpis in
               potem ta dela dokončati. Hvala lepa.</p>
            </sp>
            <sp xml:id="SDZ7-Redna-04-2015-01-26.sp237">

               <speaker>PREDSEDNIK DR. MILAN BRGLEZ:</speaker>

               <p>Zahteva za dopolnitev odgovora.</p>
            </sp>
            <sp xml:id="SDZ7-Redna-04-2015-01-26.sp238">

               <speaker>MARJANA KOTNIK POROPAT (PS DeSUS):</speaker>

               <p>Hvala, minister, za ta odgovor. Jaz pričakujem, da se bodo stvari tako odvijale, da
               bomo res lahko prišli, kot ste pač povedali, do zaključka teh del in da se bo zadeva
               zaključila. Bile so pa res okoliščine take, da so pripeljale do vsega tega. Hvala
               lepa.</p>
            </sp>
            <sp xml:id="SDZ7-Redna-04-2015-01-26.sp239">

               <speaker>PREDSEDNIK DR. MILAN BRGLEZ:</speaker>

               <p>Ja. Ne bom dajal besede ministru, pa tudi vas ne bom opozarjal. Moral bi vam jaz dati
               besedo najprej, ampak v redu. S tem smo zaključili prvi krog vprašanj poslank in
               poslancev.</p>
               <p>Prehajamo na drugi krog vprašanj poslank in poslancev. Kot prvi bo vprašanje zastavil
               gospod Jani Möderndorfer, Zavezništvo, in sicer ministrici za okolje in prostor,
               gospe Ireni Majcen.</p>
            </sp>
            <sp xml:id="SDZ7-Redna-04-2015-01-26.sp240">

               <speaker>JANI (JANKO) MÖDERNDORFER (PS ZaAB):</speaker>

               <p>Hvala lepa. Lep pozdrav po vseh teh silnih urah še enkrat!</p>
               <p>Moje vprašanje se nanaša na okoljsko agencijo oziroma predvsem na poročilo, ki ga je
               podala glede hrupa v Evropi, glede na to, da ugotavlja, da v letu 2014 več kot 125
               milijonov Evropejcev trpi zaradi prekomernega hrupa. Ta hrup pa povzročajo naslednji
               dejavniki: cestni promet, sledijo železnice, letališča in industrija. Zakaj to
               omenjam? Predvsem zato, ker je razlika med državami v Evropi zelo velika. Največji
               onesnaževalci s hrupom so Belgija, Danska, Malta in Nizozemska. Med onesnaževalci, ki
               imajo tega hrupa najmanj, pa so Finska, Islandija, Norveška, Švedska in med njimi
               tudi Slovenija. Tisto, kar je v mojem poslanskem vprašanju, ministrica, za vas
               pomembno, je predvsem to, da smo v letu 2013 na predlog vašega takratnega
               predhodnika, ministra Dejana Židana, ki je takrat pokrival tudi ta resor, sprejeli
               zakon na podlagi Direktive 2002/49/ES, ki ureja hrup, ki je opredeljen kot nezaželen
               ali škodljiv zunanji zvok. Tisto, kar je za mene najbolj pomembno pri tem vprašanju,
               pa je, da vsi vemo, da smo takrat naredili veliko napako. Danes se sicer sprašujem,
               kdo je v resnici odgovoren za to, minister, ki je predlog predlagal, Državni zbor, ki
               je to sprejel, ali tisti, ki so ministru to podtaknili, govorim o ARSO ali pa o
               komurkoli drugemu. Zaključno vprašanje, ki bo naslovljeno na vas, bom pa še podal.
               Namreč, sprememba tega 94. člena je pomenila to, da nimamo več izjem pri hrupu,
               namreč, pri gradnji objektov. Spomnite se, da smo imeli pred kratkim nek problem, da
               neko veliko gradbišče zaradi tega spremenjenega zakona ni dobilo dovoljenja. Mene
               zanima predvsem to, namreč, ker na podlagi tega zakona v državi ne moremo več imeti
               velikih gradbenih jam, kjer bodo velike investicije, ki jih ta vlada napoveduje, in
               predvsem zaradi tega, ker ta investicija ne bo možna točno zaradi te spremembe. Jaz
               vem, da se je ta napaka ugotovila. Tudi vem, da se pripravlja uredba, ki je v
               razpravi, s katero me boste verjetno danes uradno seznanili.</p>
               <p>Vendar me predvsem zanima naslednje:</p>
               <p>Sprememba uredbe, ki bo sledila, kako boste torej ukrepali, da bo ta uredba in kdaj
               bo sprejeta na Vladi?</p>
               <p>In drugo, kar je bolj pomembno, v nasprotju bodo tudi vsi zahtevki za investicije
               preprečeni.</p>
               <p>Poleg tega pa še: 
                   Kako mislite ukrepati, da se to ne bi več ponovilo? Hvala. 
               
            </p>
            </sp>
            <sp xml:id="SDZ7-Redna-04-2015-01-26.sp241">

               <speaker>PREDSEDNIK DR. MILAN BRGLEZ:</speaker>

               <p>Odgovarja ministrica za okolje in prostor, gospa Irena Majcen.</p>
            </sp>
            <sp xml:id="SDZ7-Redna-04-2015-01-26.sp242">

               <speaker>IRENA MAJCEN:</speaker>

               <p>Hvala, predsednik, za besedo.</p>
               <p>Spoštovani poslanec, gospod Möderndorfer! V vprašanju ste pravzaprav že nakazali vse
               postopke, ki so bili na ministrstvu v preteklih dveh letih. Res pa je, da se je
               uredba o mejnih vrednostih kazalcev hrupa v okolju pripravila lani v mesecu
               septembru, bila dana v javno razgrnitev, kjer so se poleg tistih, ki si želijo, da bi
               se te mejne vrednosti spremenile na višje, v javni razpravi oglašali tudi tisti, ki
               pa želijo, da se ne bi. No, in prav zaradi razlag v smislu tega, kaj je v strokovnem
               pogledu dovoljeno in kaj ni, se je izkazalo, da niso bile izdelane ustrezne strokovne
               podlage. In ugotavlja se, da so mejne vrednosti v veliki meri različne med državami,
               tako se zanašati na nek predpis EU v sprejemanju te uredbe ni možno. Zato bomo, če že
               nismo šli v naročilo za ustrezne strokovne podlage, in v programu ministrstva za delo
               Vlade je seveda tudi sprejetje te uredbe, nekje jo imamo v časovnici do sredine leta.
               Ni pa samo tisto, kar pripravi ministrstvo, odločujoče, prav gotovo je v javni
               razpravi v takih primerih možno pričakovati zelo nasprotujoča si mnenja in je že sam
               sprejet zakon seveda kar velika omejitev. Namreč mi ugotavljamo, da so te mejne
               vrednosti in kritične vrednosti, ki so – te kritične vrednosti so možne v času
               gradnje seveda – še vedno nekoliko nizke za tiste, ki želijo v pri poslovanju ali pa
               pri gradnji dosegati to hitrost oziroma zagotavljati si ekonomično gradnjo. In v tem
               delu pa mislim, da do spremembe v tako kratkem času ne more priti. Hvala.</p>
            </sp>
            <sp xml:id="SDZ7-Redna-04-2015-01-26.sp243">

               <speaker>PREDSEDNIK DR. MILAN BRGLEZ:</speaker>

               <p>Zahteva za dopolnitev odgovora, gospod Jani Möderndorfer.</p>
            </sp>
            <sp xml:id="SDZ7-Redna-04-2015-01-26.sp244">

               <speaker>JANI (JANKO) MÖDERNDORFER (PS ZaAB):</speaker>

               <p>Na eno vprašanje, ki je bilo na koncu, mi še niste odgovorili. Kako boste ukrepali,
               da se to več ne bo ponovilo? Namreč vsak eksces seveda pogojuje tudi neke določene
               varovalke. Namreč, minister se je v Državnem zboru skliceval na to, da je treba z
               direktivo urejati kompleten zakon in seveda veste, kadar se to reče, vse tukaj
               utihne. V resnici pa vsi vemo, da temu ni tako. Mene zanima predvsem naslednje. Vi
               ste videli pred kratkim, da za Bežigradom se, recimo, ne more zgraditi bežigrajski
               stadion, da imamo propadli projekt Emonika, ki takega dovoljenja tudi ne bo
               dobil.</p>
               <p>In mene zanima glede na to, da ne bo v doglednem času še ta uredba sprejeta:</p>
               <p>Kako lahko investitorji pridejo do takšnih projektov, ker verjamem, da stojijo?</p>
               <p>In drugo, kar je meni bolj pomembno, ARSO je izdajal odločbe za projekte, katere zdaj
               enostavno ne izdaja več zaradi okoljskega poročila. Zato me zanima glede na to, da
               vem, kako nastajajo takšni predlogi zakonov:</p>
               <p>Kdo v ARSO je dal takšen predlog, ki je v resnici na škodo Republike Slovenije?</p>
               <p>In takega je treba pri priči eliminirati. O teh varovalkah govorim. Eliminirati v
               smislu, da ne more več opravljati tega dela in predlagati nezakonite ali pa škodljive
               procese v Državnem zboru. In, žal mi je ministrica, ampak to je zdaj pod vašo
               jurisdikcijo, vem pa, da ste to vse skupaj podedovali.</p>
            </sp>
            <sp xml:id="SDZ7-Redna-04-2015-01-26.sp245">

               <speaker>PREDSEDNIK DR. MILAN BRGLEZ:</speaker>

               <p>Besedo ima ministrica za okolje in prostor gospa Irena Majcen.</p>
            </sp>
            <sp xml:id="SDZ7-Redna-04-2015-01-26.sp246">

               <speaker>IRENA MAJCEN:</speaker>

               <p>Spoštovani poslanec, jaz nisem prepričana, da so te vaše trditve verodostojne v
               smislu, da je nekdo iz ARSO nekaj predlagal. To pač povem zaradi številnih delovnih
               procesov, ki se sedaj odvijajo na ministrstvu in v postopkih prenosa direktiv,
               prenosa direktiv, seveda ARSO tega ne počne. Če pa imate vi, bi rekla, kakšno osebo v
               mislih, bom to tudi sprejela, da mi to poveste, bom potem ustrezno urgirala. Namreč
               okolje je ena tistih dobrin, ki je v zadnjih letih posebej varovano tudi s številnimi
               nevladnimi organizacijami. Njihovo dejavnost, njihovo delo, njihovo zavzemanje ne
               samo v primeru hrupa, gre seveda za številne druge primere, na ministrstvu redno
               obravnavamo in jim tudi prisluhnemo. Je pa seveda še vedno možnost, da potem poslanci
               odločite na podlagi vaše politične volje. Ministrstvu pa nekako preprečiti, da se
               srečuje s temi nevladnimi organizaciji, upošteva njihove pripombe v manjši ali višji
               meri, je pa seveda naloga našega ministrstva. Tako da, kako v nadalje preprečiti
               ekscese, strinjam se z vami, res je na našem ministrstvu kar nekaj predpisov, kjer je
               pri prevzemanju uredbe iz evropskega pravnega reda, bilo zapisano strožje pravilo,
               kot je v Evropski uniji. S temi uredbami se bomo srečevali med dela v prvi polovici
               dela. Meni je tudi žal, da je tega toliko in da je pravzaprav poslovanje številnih
               organizacij – v tem primeru konkretnem, ko govoriva pa o hrupu, gre pa za gradbene
               izvajalce – tako otežkočeno. Tega dejstva, tega problema se zavedamo in ga bomo
               poskušali ne samo na tem področju, ampak na številnih področjih odpraviti. Je pa
               seveda pri vsakdanjem delu, bi rekla, v smislu sprejemanja aktov potem tudi Državni
               zbor tisti, ki v končni fazi pri zakonih sprejema ureditve. In meni je tudi žal, da
               je do te napake prišlo. Hvala.</p>
            </sp>
            <sp xml:id="SDZ7-Redna-04-2015-01-26.sp247">

               <speaker>PREDSEDNIK DR. MILAN BRGLEZ:</speaker>

               <p>Zdaj pa bo dr. Franc Trček, Združena levica, zastavil vprašanje ministrici za zdravje
               gospe Mariji Milojki Kolar Celarc.</p>
            </sp>
            <sp xml:id="SDZ7-Redna-04-2015-01-26.sp248">

               <speaker>DR. FRANC TRČEK (PS ZL):</speaker>

               <p>Hvala za besedo, predsedujoči. Spoštovani kolegice in kolegi! Spoštovana
               ministrica!</p>
               <p>Na pretekli redni seji Državnega zbora sem spraševal predsednika Vlade, če se zaveda
               naraščajočih razlik v kvaliteti življenja med posameznimi predeli, regijami
               Slovenije. Govoril sem o tem, kako neko dejstvo, kje bivate, vpliva na vašo kvaliteto
               življenja. Danes bi nek lokalni problem iz meni bližnjega okolja povedal, primer
               problematike nujne medicinske pomoči v tako imenovani enoti B največji v Sloveniji,
               ki pokriva prebivalce občin in območje Makole, Oplotnica, Poljčane in Slovenska
               Bistrica. Zakaj? Ker ta problem kaže, da lokacija vašega bivanja lahko dobesedno
               vpliva tudi na to, ali boste preživeli ali ne. Financiranje nujne medicinske pomoči
               se ureja na državni ravni, sistem enot A, B, C je preživet. V konkretnem primeru
               največje enote v Sloveniji, ki pokriva območje vse do Ruške koče na Pohorju, se je
               zaradi varčevanja zgodila situacija, da ko gre enota nujne medicinske pomoči na
               teren, so vrata zdravstvenega doma zaprta, saj imajo priznanega le enega zdravnika,
               ki je sočasno na terenu in dežuren v zdravstvenem domu, enega medicinskega tehnika,
               voznika reševalnega vozila in voznika reševalnega vozila, ki je tudi medicinski
               tehnik. Občine očitno nimajo več denarja za plačevanje, bom rekel plačevanje
               nadstandarda, še enega medicinskega tehnika. Gre za problem, na katerega neuspešno
               opozarjajo že tam nekje od leta 2010. Ministrstvo jim svetuje, naj počakajo do
               jeseni, ko bo vzpostavljena mreža urgenc.</p>
               <p>Spoštovani zbor, verjetno vam je jasno, da ogrožena življenja ne morejo čakati do
               septembra ali oktobra letošnjega leta, saj se, citiram, "možnost uspešnega oživljanja
               …", citiram vodjo te reševalne službe nujne medicinske pomoči v Slovenski Bistrici
               gospo Alenko Antolinc Košak "… vsako minuto zmanjša za 10 %."</p>
               <p>Gospa ministrica, sprašujem vas:</p>
               <p>Kaj boste nemudoma storili, da teh približno 35 tisoč oseb ne bo več tretjerazrednih
               državljank in državljanov s sistemsko ogroženimi življenji?</p>
               <p>Hvala.</p>
            </sp>
            <sp xml:id="SDZ7-Redna-04-2015-01-26.sp249">

               <speaker>PREDSEDNIK DR. MILAN BRGLEZ:</speaker>

               <p>Odgovarja ministrica za zdravje gospa Marija Milojka Kolar Celarc.</p>
            </sp>
            <sp xml:id="SDZ7-Redna-04-2015-01-26.sp250">

               <speaker>MARIJA MILOJKA KOLAR CELARC:</speaker>

               <p>Hvala za vprašanje. Lepo pozdravljeni vsi še enkrat!</p>
               <p>Moram reči, da sem prav vesela vašega vprašanja, ker to vprašanje tudi dokazuje, da
               je reorganizacija službe nujne medicinske pomoči v Sloveniji nujno potrebna in da je
               sedanja ureditev, kot ste že sami rekli, zastarela in preživeta. Vendar pa to ne
               pomeni, da bi bila s tega vidika življenja ogrožena. Kot verjetno veste, v Sloveniji
               s pomočjo EU sredstev gradimo 9 urgentnih centrov oziroma 10. En center je že bil
               izgrajen in je že v svoji funkciji, to je v Brežicah. 9 jih bomo dokončali v
               letošnjem letu in jih bomo skupaj s tako imenovanim dispečerskim centrom, o katerem
               se v Sloveniji pogovarjamo že zadnjih 20 let in ki je velika pomanjkljivost
               organizacije nujne medicinske pomoči, uspeli vzpostaviti in aktivirati tudi v
               letošnjem letu. Delovna skupina, ki sem jo imenovala za pripravo analiz, podlag
               podatkov in ki pripravlja nov pravilnik, ta pravilnik bo sprejet v marcu letošnjega
               leta in bo urejal v celoti na novo organizacijo in financiranje nujne medicinske
               pomoči. Naj povem, da ga pripravljajo priznani strokovnjaki iz prakse. In naj omenim,
               da je bila ravno gospa zdravnica, ki ste jo omenjali, tudi članica te delovne
               skupine, ki je s svojimi izkušnjami pripomogla tudi k bodoči organizaciji in
               organiziranju te pomoči. Naj dodam še, da bomo istočasno vzpostavili dispečersko
               službo. Zakaj? Zaradi tega, ker je ta služba oziroma dispečerski center tako zelo
               pomemben, ker bo zagotovil, da bo z enotnim pregledom pozicije interventnih
               reševalnih vozil na enem samem ekranu na enem mestu tako, da bo v primeru klica nujne
               medicinske pomoči možno takoj vpoklicati reševalno vozilo in tisto ekipo, ki bo
               najbližje osebi, ki to nujno pomoč potrebuje. V tem dispečerskem centru bosta na
               voljo zdravnik in diplomirana medicinska sestra, ki bosta odgovarjala na vprašanja in
               ki bosta tudi iz prve informacije znala pravilno oceniti, kakšno pomoč potrebuje
               pacient na terenu in zaradi tega poslala pravilno vozilo in pa usposobljeno pravilno
               ekipi za to pomoč. Ministrstvo za zdravje je seznanjeno z razmerami v Slovenski
               Bistrici, ki pa po naših informacijah glede na to, da je tudi gospa zdravnica
               sodelovala v tej ekipi, je ena izmed boljših organizacij nujne medicinske pomoči v
               tej državi. Zagotovim vam lahko s tega mesta, da se bo s to organizacijo do konca
               letošnjega leta izboljšalo stanje v celotni Sloveniji, s tem seveda tudi v Slovenski
               Bistrici, da se bo ta služba okrepila, izvajala se bo triažna služba, kjer bodo
               bolniki razporejeni glede na svojo triažno kategorijo, kar pomeni na zahtevnost
               zdravstvenega stanja bolnika. Bolniki, ki bodo življenjsko ogroženi, bodo takoj
               obravnavani. Tisti, ki lahko počakajo, bodo počakali, o tem bo seveda odločila
               strokovna oseba. V novem sistemu se namreč ne bo moglo zgoditi, da bolnik pride pred
               zaprta vrata, recimo, zdravstvenega doma, ker je splošni zdravnik lahko nekje na
               kraju nesreče in na nekem drugem urgentnem obisku, zato ker bo tam vedno usposobljen
               zdravstveni delavec, ki bo poskrbel za sprejem bolnika in njegovo triažo. Zato bo
               dobro organizirana mreža reševalnih vozil z dispečersko službo nam vsem zagotavljala
               boljše dostopne čase za življenjsko ogrožene bolnike. Hvala.</p>
            </sp>
            <sp xml:id="SDZ7-Redna-04-2015-01-26.sp251">

               <speaker>PREDSEDNIK DR. MILAN BRGLEZ:</speaker>

               <p>Zahtevo za dopolnitev odgovora ima dr. Franc Trček.</p>
            </sp>
            <sp xml:id="SDZ7-Redna-04-2015-01-26.sp252">

               <speaker>DR. FRANC TRČEK (PS ZL):</speaker>

               <p>Hvala na odgovoru.</p>
               <p>Me veseli, da se bo vse to zgodilo, ampak zdi se mi, da en bistveni del mojega
               vprašanja ste nekako preslišali. Do konca letošnjega leta. Kaj pa v vmesnem času? V
               vmesnem času bodo pa ta vrata zdravstvenega doma zaprta. Govorim o zaposlitvi enega
               medicinskega tehnika, včasih smo v šali rekli medicinskega brata ali pa medicinske
               sestre, če to zdaj traja do konca leta, verjetno govorimo tukaj o bruto nekje cirka
               20, recimo, 25 tisoč evrov. Kaj se bo zgodilo, gospa ministrica, če se vam bo zgodil
               primer kot v Brežicah? Vi boste objektivno odgovorni za to, da je nekdo umrl. In še
               neka druga zadeva. V bistvu dve zadevi. Ena zadeva, govorite o devetih urgentnih
               centrih, zdaj ne vem, mediji lažejo ali ne – jaz imam tudi samo 24 ur dan, ne morem
               vse preverjati na terenu pri informatorjih –, piše se, aha, center v Brežicah je
               začel funkcionirati, ampak še ne funkcionira v celoti, saj še niso sprejeti ustrezni
               predpisi. Mislim, pa saj niso ti centri padli iz kinder jajčka, saj se je vedelo, da
               se bodo zgradili. Zakaj ni še ustreznih predpisov, verjetno ste to podedovali, ampak
               ne vem, zaprite ljudi v klet za 14 dni, pa naj spišejo, bom rekel, nekako ustrezne
               predpise. Upam, da boste v kratkem rešili tudi na naši strani Trojan nujno
               helikoptersko reševanje, ki ga še vedno nimamo, čeprav plačujemo, bom rekel, iste
               dajatve kot na tej strani Trojan, kjer imajo nujno helikoptersko reševanje. Hvala.
            </p>
            </sp>
            <sp xml:id="SDZ7-Redna-04-2015-01-26.sp253">

               <speaker>PREDSEDNIK DR. MILAN BRGLEZ:</speaker>

               <p>Besedo ima ministrica za zdravje, gospa Marija Milojka Kolar Celarc.</p>
            </sp>
            <sp xml:id="SDZ7-Redna-04-2015-01-26.sp254">

               <speaker>MARIJA MILOJKA KOLAR CELARC:</speaker>

               <p>Hvala za besedo.</p>
               <p>To ni točno, da ni predpisov, ki bi urejali nujno medicinsko pomoč. Veljajo vsi
               obstoječi predpisi in ravnanja. Jaz pa govorim o celoviti prenovi in reorganizaciji
               nujne medicinske pomoči po tem, ko bo vseh 10 urgentnih centrov spravljeno v svojo
               funkcijo, skupaj z dispečerskim centrom, ki bo na enoten način povezal vseh teh 10
               urgentnih centrov. In to, da so vrata zdravstvenega doma v Slovenski Bistrici po
               zagotovilu gospe Alenke Antolinc Košat, ki je bila v delovni skupini, ni točna
               oziroma se ne more zgoditi, ker veljajo ravno tako pravila, sedanja, za nujno
               medicinsko pomoč in so v vseh zdravstvenih domovih zagotovljene dežurne službe, ki
               poskrbijo za te nujne klice.</p>
            </sp>
            <sp xml:id="SDZ7-Redna-04-2015-01-26.sp255">

               <speaker>PREDSEDNIK DR. MILAN BRGLEZ:</speaker>

               <p>Postopkovno dr. Franc Trček.</p>
            </sp>
            <sp xml:id="SDZ7-Redna-04-2015-01-26.sp256">

               <speaker>DR. FRANC TRČEK (PS ZL):</speaker>

               <p>Ja, malo ga bom moral zlorabiti. Zdaj ne vem, nekdo laže. Bom preveril pri sami gospe
               zdravnici, ki jo osebno poznam, bom preveril tudi pri Večeru, našem lokalnem
               dnevniku, upam, da ne lažejo, če lažejo, bom zelo zgrožen. Seveda pa predlagam v
               skladu s poslovnikom razpravo na to temo in upam, da bomo to izglasovali, navsezadnje
               upam, da je tudi koaliciji v interesu, da zaradi takšne birokratske šlamastike v
               Sloveniji ljudje ne umirajo. Hvala.</p>
            </sp>
            <sp xml:id="SDZ7-Redna-04-2015-01-26.sp257">

               <speaker>PREDSEDNIK DR. MILAN BRGLEZ:</speaker>

               <p>Ker ste podali veljaven predlog, ne gre za zlorabo poslovnika, zato bo o vašem
               predlogu Državni zbor odločil jutri, 27. januarja 2015, v okviru glasovanj.</p>
               <p>Zdaj pa bo dr. Vinko Gorenak, SDS, zastavil vprašanje ministru za obrambo gospodu
               Janku Vebru.</p>
            </sp>
            <sp xml:id="SDZ7-Redna-04-2015-01-26.sp258">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Čas je dragocen, bom zelo kratek, minister, spraševal sem po politični
               uravnoteženosti inšpektorata za obrambo. Namreč, organi v sestavi so organi v sestavi
               prav zato, da so, bom rekel, neodvisni, da delajo enakopravno, korektno, v skladu z
               zakoni.</p>
               <p>Zanimalo me je:</p>
               <p>Kako je z Inšpektoratom za obrambo?</p>
               <p>Namreč inšpektor je kaznoval gospoda Dežmana, ki je plačal kazen, ker je nosil nek
               znak od Teritorialne obrambe, kar je vse v redu in zakonito.</p>
               <p>In sem spraševal, kako pa je z Dražgošami, tam vidimo pa celo orožarno:</p>
               <p>Ali inšpektor tudi tam kaj ukrepa?</p>
               <p>Saj sem tudi napisal. Hvala lepa.</p>
            </sp>
            <sp xml:id="SDZ7-Redna-04-2015-01-26.sp259">

               <speaker>PREDSEDNIK DR. MILAN BRGLEZ:</speaker>

               <p>Odgovarja minister za obrambo gospod Janko Veber.</p>
            </sp>
            <sp xml:id="SDZ7-Redna-04-2015-01-26.sp260">

               <speaker>JANKO VEBER:</speaker>

               <p>Predsednik, hvala za besedo in tudi hvala za vprašanje dr. Vinko Gorenak.</p>
               <p>Seveda, če smo korektni, vprašanje, ki je bilo pisno postavljeno, se glasi nekoliko
               drugače. Tri vprašanja ste postavili, ampak glede na vaše vprašanje, ki ste ga
               podali, lahko povem, da je inšpektorat povsem neodvisen organ in dela v skladu z
               zakonodajo, za katero je odgovoren, na podlagi katere je tudi organiziran. Prav
               nobene razlike ni, ali je to, ne vem, nekdo, ki je kršil zakonodajo, udeležen,
               recimo, na kakšnem srečanju, ki ga organizira ena politična stranka ali druga, to
               nikakor ni kriterij. Torej, kriterij Inšpektorata za obrambo je dejansko spoštovanje
               zakonodaje in tudi varovanje ugleda Slovenske vojske. Na podlagi prijave, ki je bila
               posredovana tudi v primeru gospoda Dežmana, je preveril vse dejanske razmere oziroma
               stanje, ki je bilo ugotovljeno, in tudi izrekel ustrezno kazen.</p>
               <p>Glede Dražgoš, ki ste jih omenjali, ravno tako, prijava je prišla, na podlagi pisma,
               ki ga je gospod Dežman naslovil na ministrstvo oziroma na inšpektorat, in je tudi ta
               v obravnavi.</p>
            </sp>
            <sp xml:id="SDZ7-Redna-04-2015-01-26.sp261">

               <speaker>PREDSEDNIK DR. MILAN BRGLEZ:</speaker>

               <p>Zahteva za dopolnitev odgovora dr. Vinko Gorenak.</p>
            </sp>
            <sp xml:id="SDZ7-Redna-04-2015-01-26.sp262">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Jaz sem v bistvu zadovoljen s tem, kar ste rekli, če je zadeva v obravnavi. Vas bom
               pa naslednji mesec vprašal, kakšni so rezultati. Tako, da že vnaprej povem.</p>
               <p>Pa eno prijavo vam bom dal, ker imate tule eno, pa štejte to kot prijavo. Hvala
               lepa.</p>
            </sp>
            <sp xml:id="SDZ7-Redna-04-2015-01-26.sp263">

               <speaker>PREDSEDNIK DR. MILAN BRGLEZ:</speaker>

               <p>To sicer ni v skladu s postopkovnikom … Ja, ni dopolnitev. Prav. Gremo naprej.</p>
               <p>Gospod Danijel Krivec, SDS, bo zastavil vprašanje ministru za infrastrukturo dr.
               Petru Gašperšiču.</p>
            </sp>
            <sp xml:id="SDZ7-Redna-04-2015-01-26.sp264">

               <speaker>DANIJEL KRIVEC (PS SDS):</speaker>

               <p>Hvala za besedo, spoštovani predsednik. Lep pozdrav ministrski ekipi, še posebej
               ministru Gašperšiču in vsem kolegicam in kolegom, ki še vztrajate!</p>
               <p>Ministra sprašujem v zvezi s Pravilnikom o znakih državne pripadnosti, registrskih in
               drugih oznakah na civilnih zrakoplovih, ki je bil sprejet in je začel veljati 7. 1.
               2015. Gre namreč za precej perečo zadevo, ki se je pojavila z uveljavitvijo tega
               pravilnika, na kar je bilo ministrstvo opozorjeno tudi že v predhodnih dopisih in v
               pripravi tega pravilnika. Tudi odgovori s strani ministrstva so bili, da bodo v
               pripravi tega pravilnika upoštevali te pripombe, ki so jih posredovali zainteresirani
               uporabniki, predvsem govorimo o jadralnem padalstvu in jadralnem zmajarstvu.</p>
               <p>Zanima me:</p>
               <p>Kako bo minister razrešil to zagato, kajti ta pravilnik s to uveljavitvijo te nove
               obveze o registraciji teh plovil namreč posega precej rigorozno na to področje, treba
               pa je tudi povedati, da take zahteve ne uvaja oziroma ne izvaja nobena evropska
               država, na kar je bilo ministrstvo tudi opozorjeno s strani mednarodne organizacije,
               ki se ukvarja s prostim letenjem z zrakoplovi?</p>
               <p>Ta direktiva oziroma ta pravilnik, na katerega se sklicuje ministrstvo, tudi nima
               nobene podlage v evropskih direktivah. Po mojem skromnem mnenju tudi v zakonu o
               letalstvu zelo težko najde oporo. Gre pa za precej neugodno stvar, ki predvsem
               prizadene tista območja, v katerih se odvija ta dejavnost. Predvsem govorimo o
               padalcih in zmajarjih. Pred seboj imam izračun, ki govori za Posočje o izpadu cirka
               milijon in pol evrov iz naslova turističnega dotoka s strani teh gostov, enako tudi
               za Goriško območje cirka milijon, da ne govorimo o drugih območjih Slovenije. In to
               zaradi enega pravila, na katerem nekdo na upravi trmasto vztraja navkljub temu, da
               nima v Evropski regulativi praktično nobene opore. Pa kot pravim, tudi Zakon o
               letalstvu, ki je bil sprejet 2010, nima neke podlage, sklicuje se na 78. alinejo 17.
               člena, kjer govori o tem, da so zrakoplovi vsaka naprava, ki lahko leti, se lahko
               obdrži v atmosferi zaradi reakcije zraka. Vse ostale dikcije ne podpirajo tega
               pravilnika.</p>
               <p>Zato sprašujem ministra:</p>
               <p>Kako bo ukrepal?</p>
            </sp>
            <sp xml:id="SDZ7-Redna-04-2015-01-26.sp265">

               <speaker>PREDSEDNIK DR. MILAN BRGLEZ:</speaker>

               <p>Odgovarja minister za infrastrukturo dr. Peter Gašperšič.</p>
            </sp>
            <sp xml:id="SDZ7-Redna-04-2015-01-26.sp266">

               <speaker>DR. PETER GAŠPERŠIČ:</speaker>

               <p>Hvala, predsednik, za besedo. Spoštovani poslanec gospod Danijel Krivec, hvala tudi
               za postavljeno vprašanje.</p>
               <p>Res je, kar pravite, da ta obveznost nekako ni utemeljena s kakšnimi evropskimi
               predpisi oziroma direktivami, vendar pa po mnenju naših strokovnih služb obveznost
               predstavlja, je utemeljena s samim zakonom, kjer govori o obvezni registraciji
               zrakoplovov, kot ste že sam omeni. V ta namen je potem Ministrstvo za infrastrukturo
               konec lanskega leta izdalo omenjeni pravilnik o znakih državne pripadnosti
               registrskih in drugih oznakah na civilnih zrakoplovih. Ta pravilnik tako med drugim
               določa tudi, da morata biti na jadralnem zmaju in na jadralnem padalu nameščeni
               oznaki državne pripadnosti in registrska oznaka. Z vzpostavitvijo teh evidenc želimo
               namreč zagotoviti dostop do relevantnih podatkov o lastništvu letalne naprave, kajti
               nadzor nad izvajanjem letenja s temi letalnimi napravami bo tako lažji in posledično
               učinkovitejši. Nadzor pa je po našem mnenju ključni dejavnik pri izboljšanju letalske
               varnosti pri letenju z jadralnimi padali in jadralnimi zmaji, kajti v zadnjih letih
               je v izrednem porastu število nesreč iz kategorije jadralnih letalnih naprav. S
               predstavniki Letalske zveze Slovenije in Zveze za prosto letenje Slovenije smo v
               preteklem opravili po mojem mnenju konstruktiven sestanek, na katerem smo se
               pogovarjali o tej problematiki, kaj pravzaprav to pomeni za njeno izvajanje. In na
               tem sestanku smo predlagali dve možnosti za rešitev nastalih okoliščin, ki sta v
               padalski in zmajarski skupnosti vzbudili veliko nasprotovanj. Tako bomo na
               ministrstvu v naslednjih dneh sprejeli odločitev, da bomo bodisi spremenili pravilnik
               v delu prehodnih določb in podaljšali rok za uveljavitev tega pravilnika predvidoma
               do konca letošnjega leta. V tem času pa se bo Letalska zveza Slovenije ustrezno
               pripravila in vzpostavila evidenco letal in naprav, govorim zdaj o evidenci, ne več,
               da bi bila zahtevana potem tudi oznaka na napravah. Druga možnost pa je razveljavitev
               pravilnika v celoti, pod pogojem, da Letalska zveza Slovenije in Zveza za prosto
               letenje v najkrajšem možnem času tudi utemeljeno predstavita vzroke za takšno raven
               nesreč z jadralnimi padali in jadralnimi zmaji v Sloveniji v zadnjih letih. Želeli bi
               namreč strokovno utemeljitev, kje tičijo vzroki za nesreče, oziroma se želimo
               prepričati, da niso vzroki v tehničnem stanju letalnih naprav. Letalska zveza
               Slovenije se mora namreč po našem mnenju aktivno vključiti v analizo podatkov o
               številu nesreč, o vzrokih zanje, predlagati ukrepe za odpravo vzrokov in tudi
               predlagati način nadzora nad tehnično brezhibnostjo teh naprav. Skratka, to so
               zadeve, ki bi jih želeli urediti. In, kot rečeno, v naslednjih dneh se bomo odločili,
               v sodelovanju z letalsko stroko, kako bomo to uredili. Hvala.</p>
            </sp>
            <sp xml:id="SDZ7-Redna-04-2015-01-26.sp267">

               <speaker>PREDSEDNIK DR. MILAN BRGLEZ:</speaker>

               <p>Zahteva za dopolnitev odgovora, gospod Danijel Krivec.</p>
            </sp>
            <sp xml:id="SDZ7-Redna-04-2015-01-26.sp268">

               <speaker>DANIJEL KRIVEC (PS SDS):</speaker>

               <p>Hvala za ta del odgovora.</p>
               <p>Sicer sem pričakoval neko bolj konkretno zavezo ministrstva oziroma ministra, da se
               bo opredelil do tega malo butastega pravilnika, no. Upam, da ste si ga prebrali. Sam
               sem ga kar podrobno pogledal in tudi zakon še enkrat pogledal, ampak če vi na osnovi
               tega, kar so vam napisali, zahtevate to izvajanje, to pomeni, da vsi tujci, ki
               pridejo v Slovenijo, morajo registrirati svoje padalo, nalepiti na to padalo državno
               oznako, kar ne zahteva nobena država v Evropski uniji in še marsikje na svetu. Kam
               bodo ljudje namestili neko oznako na padalo, mislim, to je nonsens od nonsensa. Če pa
               pogledate še pravilnik pa tiste tabele, ki ste jih napisali, kjer niti padal ni
               opredeljenih, se pravi, da priloga in pravilnik ne gresta skupaj. Po drugi strani, če
               se sklicujete na Zakon o letalstvu, ki govori o zrakoplovih in ima neke izjeme, če
               uveljavljate oznake, potem morate uveljavljati tudi vse ostale zahteve iz zakona.
               Kako vam to strokovnjaki lahko pripravijo, samo en delček, in se sklicujejo na zakon,
               kje so zahteve glede opreme za komunikacijo. Kako boste izpolnili zahtevo glede
               dokumentov o zrakoplovu? Kam bodo to v padalu dali? To so res butnskale v tej zgodbi.
               In vi ste na nek način odgovorni in morate to urediti. V nasprotnem primeru verjamem,
               da bodo vsa ta območja, kjer bo prihajalo do izpada dohodka, ravno v trenutku, ko vsi
               govorimo, da je treba čim bolj spodbujati neke gospodarske subjekte, da na nek način
               pridobimo neka tuja vlaganja oziroma obiske turistov in tako naprej. Bo nekdo tožil
               državo, zato ker je sprejela tako neumen pravilnik, da zdaj nimamo določenega
               segmenta turistov na našem območju. Jaz pričakujem, da v roku enega meseca ta
               pravilnik umaknete in ga razveljavite. V nasprotnem primeru bomo pač ukrepali na drug
               način, kajti dejansko ni v skladu ne z evropskimi direktivami niti z zakonom.</p>
            </sp>
            <sp xml:id="SDZ7-Redna-04-2015-01-26.sp269">

               <speaker>PREDSEDNIK DR. MILAN BRGLEZ:</speaker>

               <p>Besedo ima minister za infrastrukturo dr. Peter Gašperšič.</p>
            </sp>
            <sp xml:id="SDZ7-Redna-04-2015-01-26.sp270">

               <speaker>DR. PETER GAŠPERŠIČ:</speaker>

               <p>Hvala lepa.</p>
               <p>Kot rečeno, odločitev o tem, kako bomo postopali pri odpravi ali pa spremembi tega
               pravilnika, bo sprejeta v naslednjih dneh. Še enkrat bi želel poudariti, da želimo
               zagotoviti vzpostavitev neke evidence in to bomo naredili na način, ki je primerljiv
               tudi z ureditvami v evropskih državah, tako da bo vzpostavljena neka sledljivost o
               tem, kdo je lastnik kakšne letalne naprave. Namreč, ti podatki pri proizvajalcih
               padal in zmajev so na voljo in v bistvu želimo torej te evidence vzpostaviti.
               Verjetno pa bomo odstopili od tega, da se te oznake in registracijske označbe na same
               te letalne naprave nameščajo. Kajti tako, kot ste rekeli, tega tujci ne bodo počeli
               in bi bilo potem nesmiselno to zahtevati od naših letalcev. Skratka, jaz računam, da
               bomo z Letalsko zvezo Slovenije in Zvezo za prosto letenje dosegli nek ustrezen
               dogovor, kako bomo to področje na ustrezen in tak ne preveč birokratski način
               ustrezno uredili. Hvala lepa.</p>
            </sp>
            <sp xml:id="SDZ7-Redna-04-2015-01-26.sp271">

               <speaker>PREDSEDNIK DR. MILAN BRGLEZ:</speaker>

               <p>Zdaj pa bo gospa Janja Sluga, SMC, zastavila vprašanje ministrici za okolje in
               prostor gospe Ireni Majcen.</p>
            </sp>
            <sp xml:id="SDZ7-Redna-04-2015-01-26.sp272">

               <speaker>JANJA SLUGA (PS SMC):</speaker>

               <p>Hvala, predsednik, za besedo. Spoštovani ministrice, ministri, kolegi poslanci!</p>
               <p>Ministrico za okolje in prostor, gospo Ireno Majcen sprašujem v luči socialne
               problematike Zasavja, vsi smo z njo seznanjeni, v luči likvidacijskega postopka v
               Termoelektrarni Trbovlje, vse več je brezposelnosti v celotnem Zasavju, predvsem pa v
               občini Trbovlje, zato sprašujem:</p>
               <p>Kako daleč so postopki prenosa koncesij za upravljanje z vodami za projekte
               hidroelektrarn na srednji Savi,</p>
               <p>Ali je pogodba pripravljena?</p>
               <p>Kako hitro bi bila podpisana ?i</p>
               <p>V kakšnem času lahko pričakujemo premike pri projektu izgradnje hidroelektrarn na
               srednji Savi, ki bi lahko Zasavcem ponudila kar veliko število delovnih mest?</p>
               <p>Hvala.</p>
            </sp>
            <sp xml:id="SDZ7-Redna-04-2015-01-26.sp273">

               <speaker>PREDSEDNIK DR. MILAN BRGLEZ:</speaker>

               <p>Odgovarja ministrica za okolje in prostor gospa Irena Majcen.</p>
            </sp>
            <sp xml:id="SDZ7-Redna-04-2015-01-26.sp274">

               <speaker>IRENA MAJCEN:</speaker>

               <p>Spoštovani gospod predsednik, hvala za besedo! Spoštovana poslanka, gospa Janja
               Sluga!</p>
               <p>Vprašanje, ki ste mi ga zastavili, je precej vezano na tistega, ki ima že podeljeno
               koncesijsko odločbo. Do podpisa koncesijske pogodbe še ni prišlo, kar pomeni, da se
               je v primeru prenosa koncesije treba na ministrstvu obrniti tako za vlogo tistega,
               kateremu je koncesija bila podeljena, kot tudi tistega, ki bi jo morebiti prevzel. Da
               pa ne bi bil zdaj, tako bi rekla, ta suhoparen odgovor, bi jaz vseeno nekaj stvari
               povedala, če se pa bo zdelo kaj, pa lahko še potem razdelava. Namreč, za območje
               srednje Save je že od leta 2005 Holdingu slovenskih elektrarn podeljena koncesija za
               rabo vode, zaradi izrabe energetskega potenciala. Koncesija je bila podeljena z
               odločbo brez javnega razpisa obstoječemu imetniku koncesije na delu vodnega telesa
               zgornje Save – to je bil takrat ta Holding slovenskih elektrarn – na podlagi njegove
               pobude za povečanje obsega proizvodne električne energije na reki Savi. Uredba je
               bila izdana leta 2004, odločba pa 2005, koncesijska pogodba pa še do danes ni bila
               sklenjena, zaradi česar koncesijsko razmerje še ni v celoti sklenjeno. Zdaj, v tej
               koncesijski pogodbi se seveda določajo tudi obveznosti ali koncidenta ali
               koncesionarja, ki so na nek način sproducirane seveda od občin, ki ležijo v tem
               območju. Torej, koncesijska pogodba, ki jo skleneta koncedent, to je Vlada Republike
               Slovenije, in koncesionar, je bila v medsebojnih usklajevanjih konec leta 2015 s
               koncesionarjem že v celoti načelno usklajena. MOB je besedilo koncesijske pogodbe že
               tudi medresorsko uskladil z vsemi resorji, razen z Ministrstvom za finance in
               usklajevanje se je ustavilo januarja 2014, ker je bilo ugotovljeno, da ni dovolj
               finančnih sredstev za izgradnjo potrebne cestne infrastrukture, in sicer gre za
               povezovalno cesto Zidani Most–Hrastnik, ki so jo pogojevale tudi lokalne
               skupnosti.</p>
               <p>Dogovor o sodelovanju ter medsebojnih pravicah in obveznosti za izgradnjo
               hidroelektrarne Suhadol, hidroelektrarne Trbovlje in hidroelektrarne Renke, ki je
               spremljajoči dokument k podeljeni koncesiji, ki ga zahtevajo lokalne skupnosti.
               Sklepajo ga Vlada, koncesionar in lokalne skupnosti, na območju prvih petih
               hidroelektrarn, ki se bodo gradile, nastale zaradi zadostitve zahtevam lokalnih
               skupnosti, da jim pripada enak položaj, kot ga imajo lokalne skupnosti pri gradnji
               hidroelektrarn na spodnji Savi, ki poteka na podlagi posebnega zakona z namenom, da
               se bodo z umeščanjem, gradnjo in z delovanjem s hidroelektrarno povezane vsebine
               urejale s posebnim dogovorom. Po drugi strani pa se sklepanje koncesijske pogodbe ni
               nadaljevalo tudi zaradi tega, ker je koncesionar izjavil, da glede na sedanjo
               situacijo, ko so določena območja Nature 2000 na srednji Savi do Kresnic, kjer bi naj
               bila prisotnost sulca, zaradi česar država ne more garantirati koncesionarju, da bo
               lahko gradil verigo desetih pretočnih hidroelektrarn, ampak je velika verjetnost, da
               bo treba uporabiti druge tehnologije in ne bo mogoče zgraditi vseh desetih
               hidroelektrarn. Tako da delu tega prenosa koncesije, kot sem povedala, se je treba na
               ministrstvu obrniti z obeh strani, bomo intenzivno se posvetili tej nalogi, če bo nam
               zastavljena. Ko pa imamo, bi rekla, tistega koncesionarja, ki bi morebiti pristopil h
               gradnji hidroelektrarn, pa je seveda vse zopet odvisno od njega, ampak če intenzivno
               pristopi k zahtevi po izvedbi državnega prostorskega načrta, če zagotovi tudi
               sredstva za pripravo investicijske dokumentacije, potem je, bi rekla, ta sprejem DPN
               lahko tudi v roku, eno leto se mi zdi zelo skrajšano, ampak v letu in pol, v dveh
               letih je pa to tudi realno. Hvala.</p>
            </sp>
            <sp xml:id="SDZ7-Redna-04-2015-01-26.sp275">

               <speaker>PREDSEDNIK DR. MILAN BRGLEZ:</speaker>

               <p>Zahteva za dopolnitev odgovora gospa Janja Sluga.</p>
            </sp>
            <sp xml:id="SDZ7-Redna-04-2015-01-26.sp276">

               <speaker>JANJA SLUGA (PS SMC):</speaker>

               <p>Jaz imam tukaj tudi en dokument, in sicer pridobljen s strani OREZ, v katerem piše,
               da je bil na seji OREZ že leta 2012 sprejet sklep s stran zasavskih županov HSE in
               tudi SRES, v katerem so se dogovorili že oni oziroma dosegli neko soglasje za prenos
               te koncesije. Tako da to v bistvu čisto ne drži, da ni bilo na ministrstvu nobene
               pobude z njihove strani. Ta pobuda je bila že v letu 2012.</p>
               <p>Bi pa dopolnila svoje vprašanje tudi s tem, kot veste je bil za hidroelektrarne na
               spodnji Savi sprejet poseben zakon, pa me zanima:</p>
               <p>Kakšno je vaše mnenje, ali ne bi bilo smiselno tudi za hidroelektrarne na srednji
               Savi sprejeti posebnega samostojnega zakona, ki bi omogočal, da se projekt spelje na
               daljše časovno obdobje, poleg tega pa se tudi nadaljuje čez štiri leta, ko se bo
               zamenjala vlada, pa to potem za tak projekt ne bi bila več ovira?</p>
               <p>Hvala.</p>
            </sp>
            <sp xml:id="SDZ7-Redna-04-2015-01-26.sp277">

               <speaker>PREDSEDNIK DR. MILAN BRGLEZ:</speaker>

               <p>Besedo ima ministrica za okolje in prostor, gospa Irena Majcen.</p>
            </sp>
            <sp xml:id="SDZ7-Redna-04-2015-01-26.sp278">

               <speaker>IRENA MAJCEN:</speaker>

               <p>Hvala.</p>
               <p>Jaz odkrito priznam, da ne vem, kakšen dogovor imate vi. V glavnem, na našem
               ministrstvu je bilo poizvedb o tem prenosu koncesije že kar nekaj, tako da si jaz ne
               znam razlagati, da bi jaz ne imela prave informacije, da te vloge, takšna kot mora
               biti – sem povedala, mora jo dati koncesionar, mora soglašati s prenosom koncesije in
               mora biti nek novi koncesionar, ki bi bil pripravljen koncesijo prevzeti –, take
               vloge pri nas uradno ni.</p>
               <p>Kar se tiče priprave zakonodaje je seveda stvar razmisleka, odločitve. V smislu
               izvedbe investicij pa so seveda zdaj nekoliko drugačni časi, kot so bili takrat, ko
               se je sprejemal Zakon o spodnji Savi. Ni pa nič narobe, če se sprejme tudi zakon za
               izvajanje teh investicij.</p>
               <p>Strinjam se, da je za ta območja Trbovlje, Hrastnik, Zagorje nujno pospešeno
               pripraviti neke nove možnosti za zaposlitve. Hidroelektrarne so velika možnost v
               razvoju krajev, tudi na okolje bi najmanj negativno vplivale, vendar je pri iskanju
               ustreznega investitorja treba zagotoviti vse, da do ne samo prenosa koncesije pride,
               ampak da se seveda poišče investitorja, ki bo sposoben investirati v projekte v
               smislu sprejemanja državnih prostorskih načrtov. Tukaj se mi zdi nujno povezovanje
               tako z Ministrstvom za infrastrukturo kot seveda v nadaljevanju v celotni vladi,
               kajti državne prostorske načrte pač v zaključni fazi seveda Vlada tudi potrjuje.
               Hvala.</p>
            </sp>
            <sp xml:id="SDZ7-Redna-04-2015-01-26.sp279">

               <speaker>PREDSEDNIK DR. MILAN BRGLEZ:</speaker>

               <p>Gospod Žan Mahnič, SDS, bo zastavil vprašanje ministrici za notranje zadeve mag.
               Vesni Györkös Žnidar.</p>
            </sp>
            <sp xml:id="SDZ7-Redna-04-2015-01-26.sp280">

               <speaker>ŽAN MAHNIČ (PS SDS):</speaker>

               <p>Hvala za besedo, gospod predsednik. Spoštovana ministrica, poslanke in poslanci!</p>
               <p>Spominjam se 19. decembra leta 2014, ko smo imeli redno decembrsko sejo Državnega
               zbora. Bil je petek. In razpravljali smo o noveli Kazenskega zakonika, ki ga je v
               proceduro vložila Slovenska demokratska stranka. Pripravili smo nov 111.a člen, ki po
               resoluciji Združenih narodov številka 2178 inkriminira dejanja v zvezi s tujimi
               terorističnimi bojevniki, financiranjem, odhodom na bojišče, rekrutacijo in pa tako
               naprej. Takrat je koalicija ta naš predlog zavrnila, v Slovenski demokratski stranki
               smo opozarjali, kaj islamska država pomeni za Evropo. Več kot 3 tisoč 500 bojevnikov
               je trenutno že tam, nekateri so se že začeli vračati. Opozarjali smo, kaj se bo
               začelo dogajati po vseh evropskih mestih, vendar ste nekateri gledali samo z
               začudenjem, nekateri ste se spraševali, da verjetno ne vemo, kaj govorimo. In kaj se
               je zgodilo? Zgodil se je 7. januar 2015, teroristični napad na Charlie Hebdo. In od
               takrat naprej so se stvari spremenile. Države pospešeno pripravljajo nove zakonodaje,
               pripravljajo ostrejše ukrepe. Recimo, za Belgijo: med ukrepi so krepitev boja proti
               radikalizaciji v zaporih, izrecna uvrstitev potovanja v tujino s terorističnimi
               nameni med kazniva dejanja in razširitev nabora razlogov, zaradi katerih lahko nekam
               nekomu odvzamejo belgijsko državljanstvo ali mu začasno odvzamejo potni list. Tudi
               nemška kanclerka Angela Merkel se je zavzela za ostrejše ukrepe, zaostritev prepovedi
               potovanj za osumljene džihadiste, kmalu bo zaostrila tudi kazni za financiranje
               terorizma. V Avstriji so sprejeli ukrepe, prepoved oziroma prevod Korana, izrecna
               prepoved vsem mladoletnim potovanjem iz države, če tega ne odobrijo starši,
               preprečili so financiranje in zamrznili bančne račune nekaterih skupnosti oziroma
               društev in tako naprej. In sprašujem se, kje je tukaj Slovenija. Očitno je po mnenju
               vlade, vladajoče koalicije dovolj Kazenski zakonik iz leta 2008, medtem ko druge
               države inkriminirajo vsa druga dejanja.</p>
               <p>Zato vas, gospa ministrica, sprašujem:</p>
               <p>V katerem členu so inkriminirana pripravljalna dejanja in kje je napeljevanje?</p>
               <p>Ali ima policija pooblastila po trenutnem kazenskem zakoniku, da prepreči odhod
               slovenskih državljanov na bojišča Islamske države?</p>
               <p>Ali ima policija pooblastila, da prepreči prehod posameznikov čez slovensko ozemlje,
               ki so napoteni na bojišče Islamske države?</p>
               <p>Ali ima policija pooblastila, da preganja tiste slovenske državljane, ki se vrnejo iz
               bojišč v Siriji in Iraku?</p>
               <p>Kakšne ukrepe, če sploh, nameravate sprejeti v prihodnje?</p>
               <p>Hvala za odgovor.</p>
            </sp>
            <sp xml:id="SDZ7-Redna-04-2015-01-26.sp281">

               <speaker>PREDSEDNIK DR. MILAN BRGLEZ:</speaker>

               <p>odgovarja ministrica za notranje zadeve mag. Vesna Györkös Žnidar.</p>
            </sp>
            <sp xml:id="SDZ7-Redna-04-2015-01-26.sp282">

               <speaker>MAG. VESNA GYÖRKÖS ŽNIDAR:</speaker>

               <p>Hvala za besedo, gospod predsednik.</p>
               <p>Spoštovani gospod poslanec Mahnič, jaz do neke mere zelo pozdravljam to vašo zavzeto
               angažiranost na področju tematike boja proti terorizmu, vendar pa ugotavljam, da vse,
               kar vi poveste, lahko ima negativne posledice v odnosu do percepcije varnosti v
               državi, zato morate biti zelo previdni in tudi zelo strokovno podučeni, ko govorite o
               teh temah. Namreč, v tem kontekstu me zelo zanima, v oziru glede na vaše izjave
               izpred nekaj dni, od kod vam ideja, da jaz naj ne bi vedela, da sem članica Sveta za
               nacionalno varnost, glede na to, da vi ste vendarle poslanec in ljudje so zelo
               občutljivi na to, kar vi govorite. Torej glede na to, da vi to zatrjujete, pomeni, da
               se vi uradno sploh niste podučili, koliko sej SNAV je bilo opravljenih v preteklem
               letu od nastopa nove vlade do danes, kdo so člani in ali so ti člani sploh bili
               prisotni na sejah SNAV. Če bi vi to svojo, spoštovani gospod poslanec, domačo nalogo
               opravili, bi vi hitro ugotovili, da so do sedaj bile opravljene tri seje SNAV, da so
               vsi člani bili prisotni, med temi člani sem tudi jaz bila kot ministrica za notranje
               zadeve. Razen če vi morda mogoče sumite, da jaz trpim zaradi motenje spomina.</p>
               <p>Kar se pa tiče vašega današnjega vprašanja. Tudi jaz zelo spremljam vaše izjave in
               tudi zelo pozorno sem poslušala, kaj ste danes vprašali, pa vam moram nekaj
               pojasniti. Jaz sem vam že na eni od zaprtih sej v Državnem zboru pojasnjevala razlike
               med kazenskim materialnim pravom in procesnim pravom. Ampak vidim, da dejansko nisem
               vam uspela natančno takrat raztolmačiti. S spremembo kazenskega zakona policiji ne
               boste dali novih pooblastil, glede na to, da kazenski zakon ureja kazniva dejanja in
               sankcije, kar pomeni, da državljanom sporoča, kaj je kaznivo in kakšne so sankcije.
               Prav tako pa vam moram tudi še povedati glede na to, kar ste danes rekli, policija ne
               preganja ljudi, policija je organ odkrivanja, organ pregona je tožilstvo.</p>
               <p>V zvezi in inkriminacijo izvršitvenih ravnanj v odnosu do kaznivega dejanja terorizma
               in sorodnih kaznivih dejanj vam odgovarjam, da je to urejeno v 108.–111. členu
               Kazenskega zakonika. Tukaj je urejen terorizem, vključno z mednarodnim terorizmom,
               urejena so pripravljalna dejanja, pomoč, medtem ko napeljevanje je urejano,
               spoštovani poslanec, v splošnem delu Kazenskega zakonika, urejano je tudi v teh
               členih sodelovanje v terorističnih in drugih hudodelskih skupinah in pa tudi sama
               ustanovitev in vodenje hudodelske združbe. Dejstvo je, da je policija do sedaj
               evidentirala tri odhode na krizna območja, torej v Sirijo. Policija na podlagi
               izbranih podatkov ni mogla potrditi sumov, da so se te osebe dejansko borile na
               strani terorističnih organizacij. Policija je sicer razpolagala s podatkom, da so
               bili odhodi v Sirijo, vendar preko tujih varnostnih sil ni mogla preveriti, kaj so ti
               državljani dejansko počeli na kriznih območjih. Vse te podatke je predstavila
               tožilstvu, torej specializiranemu tožilstvu, in tožilstvo je, verjetno veste, da
               zakonski mandat za usmerjanje policije ima tožilstvo ne minister za notranje zadeve,
               se je tožilstvo strinjalo, da za podajo kazenske ovadbe ni dovolj dokazov. Glede na
               to, da ni bilo dokazov, ki bi potrjevali, da so ti državljani dejansko na teh kriznih
               območjih sodelovali v bojih aktivno, torej z orožjem v terorističnih organizacijah.
               Kaj jaz pričakujem v tem trenutku, je intenzivno in poglobljeno skupno delo policije
               in tožilstva. Od Vrhovnega državnega tožilstva pričakujem čim bolj natančne usmeritve
               in tudi konkretne odgovore na določena vprašanja, predvsem tista, ki bi lahko imela
               posledice na delo policije. Torej vse v luči enotnosti kazenskega pregona. Hvala.</p>
            </sp>
            <sp xml:id="SDZ7-Redna-04-2015-01-26.sp283">

               <speaker>PREDSEDNIK DR. MILAN BRGLEZ:</speaker>

               <p>Zahteva za dopolnitev odgovora, gospod Žan Mahnič.</p>
            </sp>
            <sp xml:id="SDZ7-Redna-04-2015-01-26.sp284">

               <speaker>ŽAN MAHNIČ (PS SDS):</speaker>

               <p>Hvala za besedo, gospod predsednik.</p>
               <p>Zdaj moram reči, da sem prvi dve minuti mislil, da sem jaz minister in gospa
               poslanka, ker mi ni odgovorila niti na eno vprašanje, ampak je mene spraševala na
               podlagi novinarske konference in tako naprej. Zdaj, recimo, da bom aroganco v vašem
               tonu preslišal, ste presegli gospo Majcnovo iz decembrske seje, to vam moram
               povedati. Kar se tiče Sveta za nacionalno varnost in da sem dejal, da niste vedela.
               Gospa ministrica, poglejte si oddajo Epilog, kjer je voditeljica rekla, da so vas
               novinarji vprašali in da ste rekli, da ne veste, da ste članica Sveta za nacionalno
               varnost. Očitno je prišlo do neke pomote in jaz sledim tistemu, kar sem takrat
               slišal, in rekli so, da niti veste ne, da ste članica Sveta za nacionalno varnost.
               Posledica za državljane – kot študent, ki zdaj zaključujem obramboslovje, verjemite
               mi, da poznam varnostno situacijo in da vem marsikaj o tem področju, kljub temu da
               nisem pravnik, tako kot vi, ki potem vse zadeve zavijete v neke pravnoformalne
               izraze, ampak saj veste, da tam, kjer je problem slovnica, to pomeni, da je vsebina
               pač okej.</p>
               <p>Zdaj zanimivo, ne, jaz ne vem, zakaj potrebujemo potem seje Komisije za nadzor
               varnostnih in obveščevalnih služb, če ste vi zdaj v zadnji minuti pravkar izdali vse
               tajne podatke, ki jih ima Sova. Prav vse tajne podatke, kar smo jih mi slišali na
               Komisiji za obveščevalne službe, ste vi zdaj izdali. Jaz upam in si želim, da zaradi
               tega ne boste imeli kakšnih posledic z vidika kakšnega kazenskega pregona. Generalni
               direktor policije oziroma takrat še vršilec dolžnosti je dejal, da nima policija
               podlage, da bi ukrepala. Na eni strani je tožilstvo, ki trdi, tako kot vi, da ta
               dejanja so inkriminirana, in zanimivo, da imamo že šest let inkriminirana dejanja za
               pojavno obliko terorizma, ki je čisto nova. Policija, ki pa je na terenu zadolžena za
               to, da dejansko nekaj mora narediti, pa pravi, da pač nima pooblastil.</p>
               <p>Prosim, če mi lahko to razjasnite in odgovorite na prejšnja vprašanja.</p>
            </sp>
            <sp xml:id="SDZ7-Redna-04-2015-01-26.sp285">

               <speaker>PREDSEDNIK DR. MILAN BRGLEZ:</speaker>

               <p>Besedo ima ministrica za notranje zadeve mag. Vesna Györkös Žnidar.</p>
            </sp>
            <sp xml:id="SDZ7-Redna-04-2015-01-26.sp286">

               <speaker>MAG. VESNA GYÖRKÖS ŽNIDAR:</speaker>

               <p>Kar se tiče članstva v SNAV, spoštovani gospod poslanec, moram reči, da sem zelo
               razočarana, da vi takšne občutljive podatke pobirate iz komercialne televizije. Če ne
               drugega, bi me lahko vsaj poklicali in bi z mano razčistili, ali jaz vem, če sem
               članica SNAV ali ne. To je najmanj, kar kot poslanec lahko naredite.</p>
               <p>Kar pa se tiče tajnih podatkov – ti podatki niso tajni. Če se spomnite prve
               novinarske konference, takrat mislim, da je bil že vršilec dolžnosti generalnega
               direktorja policije, policija je jasno že takrat povedala, da odhodov na tuja krizna
               žarišča ni moč enačiti z zakonskimi znaki kaznivega dejanja terorizma in sorodnih
               kaznivih dejanj in da ima policija dejansko težave pri pridobivanju podatkov o tem,
               kaj se dejansko dogaja v Siriji in na ostalih kriznih žariščih. To niso nobeni tajni
               podatki, to je dejansko operativna ovira policije pri delu. Tako da tu v tem segmentu
               se vi motite, na to policija ves čas opozarja in zaradi tega je tudi zelo pomembno,
               da se v to problematiko bolj aktivno vključi Vrhovno državno tožilstvo, glede na to,
               da policija sprejema usmeritve, torej v konkretnih postopki, od tožilstva. Ker vi,
               kot pravite, da se tudi zelo spoznate, tudi verjetno veste, da dokazni standard
               razlogov za sum ima določeno jamstveno funkcijo, kar pomeni v odnosu do tega, kar sem
               v začetku rekla, sodišču mora biti takoj razvidno, kako je policija prišla do
               informacij, na podlagi katerih je potem prišla do zaključka, da so ti dokazni
               standardi izpolnjeni. To niso nobeni tajni podatki. Prav je, da se tukaj v parlamentu
               opozori, da ima policija težave pri dokazovanju, torej pridobivanju informacij iz teh
               kriznih območij. Lahko pa še tukaj dodam, da pa za enkrat policija, glede na to, da
               ste tudi to omenjali v vašem vprašanju, za enkrat ne razpolaga s podatki o nasilni
               radikalizaciji in novih odhodih oziroma novih novačenjih oseb za odhode na tuja
               bojišča.</p>
               <p>Menim, da sem s tem v celoti odgovorila na vaše vprašanje.</p>
            </sp>
            <sp xml:id="SDZ7-Redna-04-2015-01-26.sp287">

               <speaker>PREDSEDNIK DR. MILAN BRGLEZ:</speaker>

               <p>Postopkovno gospod Žan Mahnič.</p>
            </sp>
            <sp xml:id="SDZ7-Redna-04-2015-01-26.sp288">

               <speaker>ŽAN MAHNIČ (PS SDS):</speaker>

               <p>Hvala še enkrat, predsednik.</p>
               <p>Na podlagi poslovnika predlagam Državnemu zboru Republike Slovenije, da opravimo
               razpravo na naslednji seji o odgovoru oziroma neodgovoru ministrice za notranje
               zadeve. Menim, da je problematika bistveno širša. Jaz že dolgo čakam, da bi se končno
               usedli dol, da bi vsi prišli na sejo, bodisi komisije bodisi kakšnega drugega organa,
               ki bi, kakšnega drugega odbora, ki bi uvrstil to točko na dnevni red. Žal ne dočakam,
               ker, kot sem že takrat dejal, na eni strani tožilstvo govori eno, na drugi strani
               policija govori drugo oziroma kakor slišim zdaj, že vsi govorijo enako. In to je, da
               so pomembne, da so potrebne spremembe Kazenskega zakonika. Očitno je bila potrebna
               samo ena seja Sveta za nacionalno varnost, na katero je prišel naš predsednik Janez
               Janša, pa ste radikalno obrnili stališče. Upam, da ga boste še kdaj povabili, da vam
               mogoče kakšno stvar malo bolj razjasni.</p>
               <p>Namesto tega, gospa ministrica, da vi meni tukaj očitate, kaj sem jaz rekel, kaj
               nisem rekel, se bolj posvetite delu na vašem ministrstvu. Od vas praktično ni nikjer
               zaslediti nobenih izjav, nobenih komentarjev. Jaz upam, da je to zaradi tega, ker ste
               zelo zasuti z delom. Verjamem, da bomo te sadove vašega dela kmalu videli tudi na
               področju kazenskega zakonika, ko verjamem, da boste predlagali nove popravke 108.–111
               . člena, glede na to, da je tudi že koalicija, kakor sem slišal neuradno, pripravlja,
               naj bi pripravljala svojo verzijo oziroma neke popravke, ki bi policiji omogočili
               lažje preganjanje, tudi seveda tožilstvu na tem področju, ker glede na to, kaj se tam
               dogaja, pa ne strašim, ampak saj do Pariza si tudi noben ni mislil, kaj se bo
               zgodilo, stvar lahko eskalira, stvar se bojim, da bo eskalirala, ampak kot pravi
               stari slovenski pregovor: Po toči zvoniti je prepozno. Verjetno se ne bo takrat nihče
               spomnil tukaj, kaj sem jaz govoril, kaj ste vi govorili, ko se bo, bog ne daj, kje
               preštevalo žrtve, ali tukaj ali pa v kakšnih drugih evropskih mestih, glede na to,
               koliko aretacij je bilo opravljeni v zadnjih štirinajstih dnevih po vsej Evropi.</p>
            </sp>
            <sp xml:id="SDZ7-Redna-04-2015-01-26.sp289">

               <speaker>PREDSEDNIK DR. MILAN BRGLEZ:</speaker>

               <p>Dve stvari. Najprej. O vašem predlogu bo Državni zbor odločal jutri, 27. januarja
               2015, v okviru glasovanj. Drugo pa, najverjetneje bo dobro, če bosta nadaljevala kje
               na kakšnem drugem odboru in ne zlorabljala, oba, postopkovnih vprašanj za to zadevo,
               za dialog, ki ni bil vezan na konkretno vprašanje, ki je bilo tukaj zastavljeno.</p>
               <p>Zdaj bomo nadaljevali. Zastavila bo vprašanje Violeta Tomić iz Združene levice, in to
               ministru za gospodarski razvoj in tehnologijo, gospodu Zdravku Počivalšku.</p>
            </sp>
            <sp xml:id="SDZ7-Redna-04-2015-01-26.sp290">

               <speaker>VIOLETA TOMIĆ (PS ZL):</speaker>

               <p>Spoštovani predsednik, spoštovani ministri, kolegi poslanci in poslanke!</p>
               <p>Kot veste, sem Belokranjica, kot se reče, in zelo me skrbi za mojo regijo, ki je tam
               daleč za Gorjanci vse bolj oddaljena, vse bolj nerazvita in vse bolj pozabljena.</p>
               <p>Program Pokolpje za obdobje 2011–2016 obsega skupno 287 milijonov evrov, največji del
               pa naj bi se realiziral v letih 2015 in 2016. Po razpoložljivih informacijah je
               realiziranih le 8 % tega zneska, večina je pripadla programu tretje razvojne osi, ki
               se pa ni porabil neposredno v Beli Krajini. Prav tako je treba poudariti, da je po
               razpoložljivih informacijah Bela Krajina že vrsto let neto plačnica v državni
               proračun približno 110 milijonov evrov letno, pri čemer prejme nazaj približno 85
               milijonov letno, kar je v nasprotju z vsemi strategijami in operativnimi programi, ki
               govorijo o skladnem regionalnem razvoju, saj je Bela Krajina ena najbolj razvojno
               ogroženih regij v državi. Brezposelnost se je od začetka izvajanja programa povečala,
               ravno tako se je povečala razlika med povprečnimi plačami v Beli Krajini in
               preostankom jugovzhodne regije in Slovenije kot celote. Treba je torej ne samo
               realizirati predvidene ukrepe, temveč tudi podaljšati program za dodatnih šest let.
               Velika težava je tudi popolna neodzivnost MGRT, ki za pripravo preprostih letnih
               pogodb potrebuje tudi do osem mesecev. Za realizacijo vseh predvidenih aktivnosti
               tako ostane zgolj štiri mesece. Osnova težava je v tem, da program Pokolpja nima
               posebnega zakona o njegovi izvedbi.</p>
               <p>Gospod minister, tudi vi izhajate iz manj razvitih krajev in sodim, da se dobro
               zavedate, kako pomembna je konsistentna in trajna podpora razvojno ogroženim
               regijam.</p>
               <p>Zato vas sprašujem:</p>
               <p>Kako nameravate celovito oživiti program Pokolpja 2011–2016?</p>
               <p>Ali nameravate za bolj obvezujoče izvajanje tega programa sprejeti poseben zakon, kot
               je bil sprejet za Pomurje?</p>
               <p>Kako boste zagotovili namensko porabo sredstev in preprečili odtekanje le-teh v druge
               namene?</p>
               <p>Kdaj bo razpis za podjetnike iz programa Pokolpja?</p>
               <p>Najlepša hvala.</p>
            </sp>
            <sp xml:id="SDZ7-Redna-04-2015-01-26.sp291">

               <speaker>PREDSEDNIK DR. MILAN BRGLEZ:</speaker>

               <p>Odgovarja minister za gospodarski razvoj in tehnologijo gospod Zdravko
               Počivalšek.</p>
            </sp>
            <sp xml:id="SDZ7-Redna-04-2015-01-26.sp292">

               <speaker>ZDRAVKO POČIVALŠEK:</speaker>

               <p>Spoštovani gospod predsednik Državnega zbora, spoštovana gospa poslanka Violeta
               Tomić, spoštovane poslanke in poslanci!</p>
               <p>Ministrstvo za gospodarski razvoj in tehnologijo je odgovorno za razvoj problemskih
               območij. Najprej bi želel na kratko odgovoriti na ta vprašanja, potem pa nekatere
               zadeve še pojasniti. Celovita oživitev programa Pokolpja 2011–2016 namerava narediti
               na naslednji način, in sicer predvidevamo pripravo skupnega programa za vsa
               problemska območja, izločiti želimo vse nerealne ukrepe, ki so bili do zdaj v
               programu pa jih nismo uspeli realizirati. Zelo pomemben je prehod iz integralnih
               sredstev na EU sredstva, s čimer bomo pričeli predvsem v letošnjem letu. V primeru,
               da ne bomo dosegli ciljev, bo program podaljšan. V nadaljevanju bom pač tudi povedal,
               koliko smo naredili v letošnjem letu.</p>
               <p>Ali nameravamo za bolj obvezujoče izvajanje tega programa sprejeti poseben zakon, kot
               je za Pomurje? Odgovor je ne. Zakon o skladnem regionalnem razvoju zagotavlja
               sistemsko rešitev za vsa območja z visoko brezposelnostjo. Težava pri izvajanju
               programa pa ni program, ampak pomanjkanje sredstev zaradi finančno-gospodarske krize.
               Mi v ukrepih za naprej pač nameravamo v večji meri izkoristiti potencial evropskih
               sredstev za gospodarski del teh problemskih območij.</p>
               <p>Naslednje vprašanje: Kako boste zagotovili namensko porabo sredstev in preprečili
               odtekanje le-tega v druge namene? Ministrstvo za gospodarski razvoj je koordinator
               izvajanja ukrepov. Na posameznih področjih finančna sredstva zagotavljajo ostala
               ministrstva za svoja področja. Odtekanja denarja po naših ocenah ni, ker ga ni. Imamo
               težave na drugih področjih, ampak v tem primeru odgovorno trdim, da ne.</p>
               <p>Kdaj bo razpis za podjetnike iz programa Pokolpja? Razpis bo februarja 2015, če bomo
               zagotovili sredstva v proračunu. Mi imamo v predvidenem proračunu, integralnem,
               predvidena ta sredstva. Verjamem, da bo proračun na Vladi v tem tednu šel skozi in da
               bomo ta razpis v roku, ki sem ga omenil, tudi izvedli.</p>
               <p>Kako boste zagotovili namensko porabo sredstev in preprečili odtekanje? To sem
               povedal. In tudi ta razpis. Moram povedati, da sem opravil sicer neformalni pogovor z
               direktorjem Razvojne agencije za Pokolpje, v soboto, ob eni drugi priložnosti,
               dogovorjen imamo obisk Pokolpja in pa razgovor predvsem na to temo, da v začetku leta
               dogovorimo vse ukrepe tudi na terenu, na področju, ki je pomembno.</p>
               <p>Neodzivnost je problem. Drži to, kar ste povedali. Zdaj, lahko se izgovarjam, da je
               vzrok predvsem v tem, da je bil v preteklem obdobju kar precejšen, lahko rečem
               stampedo ministrov na ministrstvu in ni prišlo do podpisov pogodb, ki so v nekih
               normalnih razmerah enostavne in podpisljive v kratkih rokih. Dejstvo je, da so roki
               na ministrstvu trajali 8 mesecev in da ste imeli na terenu za izvedbo potem samo še 4
               mesece. Zagotavljam, da se to ne bo več dogajalo in da bomo to politiko
               spremenili.</p>
               <p>V letošnjem letu pa samo še to, če na hitro povem. Že prej sem rekel, da gre za
               realizacijo, po našem mnenju 17 %, ampak glavni programi izven tiste infrastrukture,
               ki drži, da je bila porabljena na drugih koncih na Belokranjskem oziroma na
               Dolenjskem pa ne, govorimo o tretji razvojni osi, so pa naslednji. Program
               spodbujanja konkurenčnosti Pokolpja v obdobju 2011–2016 20 milijonov predvidenih,
               realiziranih 42,3 % oziroma 8,4 milijone za podjetja, vračilo plačanih prispevkov za
               delodajalca za socialno varnost milijon pin pol planiranih, realiziranih samo 10
               tisoč, nerazumljivo malo, na drugi strani pa kljub vsemu za investicijske olajšave
               637 tisoč evrov realiziranih. Za trajnostni razvoj na kmetijskem ministrstvu 2
               milijona 200 planiranih, milijon 200 realiziranih. In pa garancije za subvencijo
               obrestne mere za investicije – je pa planiranih 2,5 milijona in realiziranih nič. O
               investicijah na tem infrastrukturnem področju pa sem povedal.</p>
               <p>Skratka, zavedamo se problema, naredili bomo vse, da se zadeve, ki so bile omenjene
               kot problematične, spremenijo in da vključimo v gospodarske investicije na tem
               področju evropska sredstva. Hvala.</p>
            </sp>
            <sp xml:id="SDZ7-Redna-04-2015-01-26.sp293">

               <speaker>PREDSEDNIK DR. MILAN BRGLEZ:</speaker>

               <p>Zahteva za dopolnitev odgovora, Violeta Tomić.</p>
            </sp>
            <sp xml:id="SDZ7-Redna-04-2015-01-26.sp294">

               <speaker>VIOLETA TOMIĆ (PS ZL):</speaker>

               <p>Hvala, gospod minister, za to. Zanima me le, kaj ste mislili s tem, ko ste rekli, da
               boste izločili nerealne ukrepe, kateri so ti nerealni ukrepi, in da ne boste sprejeli
               posebnega zakona, kot je bil za Pomurje. Zaveza Vlade iz leta 2011 je bila, da se bo
               pri točkovanju na razpisih nerazvite regije upoštevalo drugače. Potem, pravite, da ne
               boste preprečili odtekanja sredstev, ker denarja ni. Tega argumenta ne sprejmem.
               Denar je, vendar je slabo razporejen. Denar je treba najti za nujne investicije.
               Časopis Finance, na primer, je izračunal, pa naj jim verjamemo, da 400 milijonov
               investicij povzroči 1 % rast BDP. Se pravi, z investicijami ne izgubljamo, ampak
               dobivamo, zato bi vas prosila, da dopolnite ta odgovor. Hvala.</p>
            </sp>
            <sp xml:id="SDZ7-Redna-04-2015-01-26.sp295">

               <speaker>PREDSEDNIK DR. MILAN BRGLEZ:</speaker>

               <p>Besedo ima minister za gospodarski razvoj in tehnologijo, gospod Zdravko
               Počivalšek.</p>
            </sp>
            <sp xml:id="SDZ7-Redna-04-2015-01-26.sp296">

               <speaker>ZDRAVKO POČIVALŠEK:</speaker>

               <p>Nerealne investicije. Jaz na prvem mestu zagovarjam tretjo razvojno os, ampak v
               okvirih, ko je bila obljubljena, planirana, je bila nerealna. To kaže tudi
               realizacija na tem področju. Pa še nekaj je takih zadev. Prizadevali si bomo, da bomo
               v okviru razpoložljivih sredstev, ki bodo predvsem na evropskem delu, te zadeve
               preusmerjali v gospodarsko rast. Z vsemi ostalimi zadevami, ki ste jih navedli, glede
               investicij, spodbujanja gospodarske rasti, se pa strinjam.</p>
               <p>Odtekanje denarja in poseben zakon. Mislimo, da je v okviru obstoječega zakona
               vsebinsko dovolj prostora, da naredimo korak naprej. Naša naloga na ministrstvu je,
               da ta sredstva zagotovimo. Ko sem rekel, da ne odtekajo, ne odtekajo zato, ker jih
               nismo dali in niso imela kam odtekati oziroma jih nismo dobili. Skratka, ključni
               problem vidim v tem, da v okviru te finančne perspektive, ko bo naše ministrstvo
               razpolagalo, mislim, da skupaj z dvema viroma skoraj s 700 milijoni, najdemo dovolj
               vsebine in moči, da za vsa štiri problemska območja in tudi za Pokolpje zagotovimo
               dovolj potenciala, tudi, če hočete, v okviru pametne specializacije, zato da se bo
               vlagalo v večji meri v gospodarski del kot pa, da ne bo narobe razumljeno, v
               občinskega.</p>
            </sp>
            <sp xml:id="SDZ7-Redna-04-2015-01-26.sp297">

               <speaker>PREDSEDNIK DR. MILAN BRGLEZ:</speaker>

               <p>Zdaj bo Miha Kordiš, Združena levica, zastavil vprašanje ministru za obrambo gospodu
               Janku Vebru.</p>
            </sp>
            <sp xml:id="SDZ7-Redna-04-2015-01-26.sp298">

               <speaker>MIHA KORDIŠ (PS ZL):</speaker>

               <p>Najlepša hvala za besedo.</p>
               <p>Te dni mineva 15 let od prve namestitve sil Slovenske vojske na Kosovu. V tem času se
               je navzočnost tujih sil zmanjšala z začetnih 50 tisoč na 5 tisoč pripadnikov. V
               zadnjih štirih letih je kontingent Slovenske vojske na Kosovu sestavljalo povprečno
               310 pripadnikov. V Združeni levici se zavedamo, da sodelovanje v vojaških operacijah
               za pripadnike Slovenske vojske zaradi nizkih plač pomeni nekakšen socialni korektiv,
               vendar je tudi hud psihofizičen napor; ne smemo pozabiti na dogodke iz novembra leta
               2009. Kot veste, smo v Združeni levici nastopili s programom, v katerem smo si zadali
               za cilj izstop Slovenije iz zveze Nato. Zato je za nas sodelovanje slovenskih vojakov
               v operacijah pod okriljem zveze Nato kar precej občutljiva tema. Zavedamo se, da
               misija KFOR poteka na podlagi Resolucije Varnostnega sveta številka 1244 z dne 10.
               junija, kar ji nedvomno daje legitimnost, ampak napotitev Slovenske vojske na vojaške
               operacije v tujino je dopustna samo, če miru ni mogoče zagotavljati drugače kot z
               napotitvijo vojaških enot.</p>
               <p>Zato sprašujem:</p>
               <p>Ali po 15 letih cilji operacije res še niso bili izpolnjeni?</p>
               <p>Ali res ni druge možnosti zagotavljanja varnosti kot stalna prisotnost vojakov
               Slovenske vojske in Natovih sil na Kosovu?</p>
               <p>Ali ne bi bil vendarle že čas za umik?</p>
               <p>Hvala.</p>
            </sp>
            <sp xml:id="SDZ7-Redna-04-2015-01-26.sp299">

               <speaker>PREDSEDNIK DR. MILAN BRGLEZ:</speaker>

               <p>Odgovarja minister za obrambo, gospod Janko Veber.</p>
            </sp>
            <sp xml:id="SDZ7-Redna-04-2015-01-26.sp300">

               <speaker>JANKO VEBER:</speaker>

               <p>Predsednik, hvala za besedo še enkrat. In lep pozdrav poslanke in poslanci!</p>
               <p>Glede na vprašanje gospoda Mihe Kordiša želim pojasniti naslednje. Za Slovenije je
               Zahodni Balkan še vedno strateškega pomena tako iz varnostnega, zunanjepolitičnega in
               tudi gospodarskega vidika. In mir in stabilnost ter napredek v tej regiji je tisti,
               ki je zelo pomemben tudi za Slovenijo, saj gre vendarle za regijo, ki je v neposredni
               bližini Slovenije. Prav je, da je Slovenija tudi solidarna in kot država, ki je
               zavezana k mednarodnemu miru, lahko veliko prispeva k temu, da je to stanje na
               Zahodnem Balkanu tudi takšno. Res je, da se je v tem obdobju, v teh 15 letih naredilo
               zelo veliko, predvsem so se razmere stabilizirale. Vendar še vedno ocenjujemo, da
               razmere niso takšne, da bi se lahko tudi misija KFOR zaključila oziroma, da se
               umaknejo tudi pripadniki Slovenske vojske s tega območja. Še posebej ne zaradi tega,
               ker je treba zelo skrbno spremljati tudi lani dosežen sporazum o normalizaciji
               odnosov med Beogradom in Prištino. To je tisto, kar lahko v prihodnosti resnično
               pritrja do tega, da bomo lahko rekli, misija je uspešno zaključena in naša prisotnost
               ni več potrebna v tej regiji. Dejstvo je, da kosovske varnostne institucije ta hip še
               vedno niso oblikovane, še vedno so v fazi razvoja, tudi v izgradnji zmogljivosti.
               Tako, da brez mednarodne skupnosti bi se ta situacija lahko zelo hitro spremenila,
               kar nenazadnje tudi kažejo incidenti predvsem v severnem delu Kosova, ki opozarjajo
               na to, da se lahko v vsakem trenutku razmere drastično poslabšajo. Tako da naša
               prisotnost je seveda nepogrešljiva tudi zaradi tega, ker nas lokalno prebivalstvo
               sprejema kot izjemno nepristranskega, zanesljivega in verodostojnega partnerja. To je
               tisto, kar zagotovo veliko pripomore k temu, da ljudje živijo veliko varneje, da se
               lahko svobodno gibajo in da lahko razmišljajo seveda o svoji prihodnosti. Tako da
               predvsem časovni vidik, ko sprašujete, ali ni vendarle prišel že čas, da se umaknemo
               iz te regije, je treba vezati predvsem na izvajanje sporazuma Beograd-Priština. Ko
               bodo vsi ti pogoji, ki sem jih navedel, izpolnjeni, potem bomo seveda lahko rekli, da
               je tudi KFOR nepotreben in da se lahko usmerimo v druga področja, za katera pač se bo
               pokazala potreba, da zagotavljamo predvsem mir in stabilnost, ki pa je ključna potem
               tudi za uspešen gospodarski razvoj, tudi Slovenije, kajti znano je, da je Slovenija
               izvozno usmerjena država, 70 % vsega, kar potrebujemo za to, da lahko naredimo v naši
               državi, ustvarimo na tujih trgih, tako da želimo te tuje trge resnično ohranjati v
               zelo dobri kondiciji. Zunanja politika in gospodarska diplomacija je ena od tistih,
               ki je lahko mogoča, če gre za stabilne regije. In to želimo zagotoviti tudi našim
               podjetjem. Tako da delavna mesta, ki jih omenjate, pravzaprav zagotavljamo skozi
               gospodarske družbe, ki lahko uspešno sodelujejo tudi v tej regiji, in ta socialni
               korektiv, ki ste ga omenili, ki naj bi bil razlog za to, da smo prisotni na teh
               misijah, temu ni tako. Slovenska vojska se usposablja predvsem zaradi varnosti svoje
               države. Res pa je, da svojo varnost lahko zagotavljamo znotraj kolektivne obrambe. Če
               ni skupnega usposabljanja, če ni tudi takšnih skupnih nastopov na teh misijah, kot je
               na Zahodnem Balkanu, potem seveda tudi ne moremo govoriti o tem, da lahko usklajeno
               in učinkovito delujemo tudi v primeru ogroženosti Slovenije. Gre predvsem za varnost
               in zato smo prisotni v tej regiji. Hvala.</p>
            </sp>
            <sp xml:id="SDZ7-Redna-04-2015-01-26.sp301">

               <speaker>PREDSEDNIK DR. MILAN BRGLEZ:</speaker>

               <p>Zahteva za dopolnitev odgovora, Miha Kordiš.</p>
            </sp>
            <sp xml:id="SDZ7-Redna-04-2015-01-26.sp302">

               <speaker>MIHA KORDIŠ:</speaker>

               <p>Ja, najlepša hvala za besedo.</p>
               <p>Najprej samo kratko pojasnilo zaradi tega, ker mislim, da se nismo razumeli. Nisem
               rekel, da misije v tujini pa vojaške operacije v tujini Slovenska vojska obravnava,
               kot da so nek socialni korektiv, ampak marsikakšnemu predstavniku pa lahko v
               eksistenčni stiski predstavlja socialni korektiv oziroma pripadniku Slovenske
               vojske.</p>
               <p>Pa takoj, preden grem naprej na zahtevo za dopolnitev odgovora, bi rad izpostavil še
               eno stvar. Odgovori, ki prihajajo, pisni, iz vašega ministrstva, so zelo kakovostni
               in marsikateri minister bi si jih lahko vzel za vzgled in zadeva se mi je zdela tako
               zelo fascinantna, da bi jo rad takole javno na seji izpostavil.</p>
               <p>Dobro, če gremo naprej na samo zahtevo. Ne strinjam se z vašo oceno stanja in
               političnimi usmeritvami. Tretja in osma alineja 9. člena Resolucije varnostnega sveta
               OZN številka 1244 daje mednarodnim silam mandat za zagotavljanje varnega in
               stabilnega okolja ter svobode in varnosti gibanja. In če prav razumem vaše stališče,
               vi trdite, da tega ni mogoče doseči drugače kot z neposredno in stalno navzočnostjo
               tujih bojnih enot na Kosovu oziroma trdite, da razmere še niso zrele za kaj
               takšnega.</p>
               <p>Zato vas prosim, če mi odgovorite na naslednje vprašanje:</p>
               <p>Kako to, da so se lahko mednarodne sile umaknile iz Iraka na Afganistan, od koder
               tedensko poročajo o žrtvah terorističnih napadov, ne morejo se pa umakniti s
               Kosova?</p>
               <p>Kot vemo, se je v Afganistanu vojaška operacija prav z novim letom letom spremenila v
               svetovalno operacijo … in tako naprej, ker vidim, da mi zmanjkuje časa, saj svoja
               vprašanj sem nenazadnje že navedel. Konec koncev gre tu tudi za operacijo, ki letno
               stane okoli 19 milijonov evrov, kar včasih, ko se varčuje pri zaposlovanju invalidov,
               učni pomoči za otroke in podobnem, ni majhen znesek. Hvala za besedo.</p>
            </sp>
            <sp xml:id="SDZ7-Redna-04-2015-01-26.sp303">

               <speaker>PREDSEDNIK DR. MILAN BRGLEZ:</speaker>

               <p>Besedo ima minister za obrambo, gospod Janko Veber.</p>
            </sp>
            <sp xml:id="SDZ7-Redna-04-2015-01-26.sp304">

               <speaker>JANKO VEBER:</speaker>

               <p>Hvala še enkrat za besedo.</p>
               <p>Glede nestrinjanja. Poglejte, zdaj ne vem, v katerem delu naj bi bilo to
               nestrinjanje, ampak Slovenija je resnično država, ki veliko svojega bruto domačega
               proizvoda ustvari prav na tujih trgih. In politično gledano želim poudariti, da je
               bolje, da mi podjetjem odpiramo tuji trg in da mladi dobivajo zaposlitev doma, ker se
               potem tudi lahko ustvarja ta dodana vrednost, ki je ustvarjena s prodajo na tujih
               trgih. Tako da s tega političnega stališča mislim, da je predvsem usmeritev tudi
               delom Ministrstva za obrambo, ki ga vodim, pravilna, da pomagamo podjetjem priti na
               tuje trge, s tem ustvarjamo delovna mesta doma in tudi zaposlovanje za mlade.</p>
               <p>Glede primerjave z Afganistanom. Seveda ni mogoče primerjati Kosova in Afganistan. To
               so povsem drugačne razmere in to pač žal ni mogoče primerjati. Mi izhajamo iz
               stališča, ki je zelo jasno in sem ga tudi že poudaril, da je treba nadaljevati s
               prizadevanji, da se dejansko udejanji sporazum Beograd-Priština, in moramo priti do
               tiste situacije, da se bodo lahko tudi varnostne institucije na Kosovu izgradile in
               bodo lahko sami skrbeli za svojo varnost. In to je tista točka, ki jo želimo doseči,
               in to je tudi področje, na katerem delujemo v tej misiji. Tako da prizadevanje gre
               resnično v to smer, da se stvari uredijo znotraj same države in da se potem seveda,
               ko je to urejeno, tudi mednarodna misija zaključi. Vendar vsi kazalci ta hip kažejo
               tako, da se varnostne razmere v hipu lahko spremenijo, in so takšne varnostne razmere
               in takšna stabilnost ta hip v temu območju izrecno po zaslugi tudi mednarodnih sil.
               Tako da želim si, da seveda tako ostane tudi vnaprej in da se čim prej vzpostavijo
               seveda tudi lastne varnostne zmogljivosti, vendar teh zaenkrat še nimajo. Mislim, da
               je bolje, da prihranimo trpljenja ali pa kakršne koli dogodke, ki bi se lahko
               zgodili, če bi se odločili nepremišljeno ali pa prehitro, kajti žrtve so lahko
               resnično potem prehude.</p>
            </sp>
            <sp xml:id="SDZ7-Redna-04-2015-01-26.sp305">

               <speaker>PREDSEDNIK DR. MILAN BRGLEZ:</speaker>

               <p>Postopkovno Miha Kordiš.</p>
            </sp>
            <sp xml:id="SDZ7-Redna-04-2015-01-26.sp306">

               <speaker>MIHA KORDIŠ (PS ZL):</speaker>

               <p>Ja, najlepša hvala za besedo.</p>
               <p>V skladu s Poslovnikom bi želel, da Državni zbor opravi razpravo o odgovoru ministra
               na naslednji seji.</p>
               <p>Prva stvar, najlepša hvala za dodatne popolnitve odgovora, ampak mene strašno skrbi,
               ko se pogovarjamo o gospodarstvu in o vojski, ki gresta z roko v roki, in kako ima to
               neke blagodejne učinke. Mislim, čisto idejnopolitično je to lahko zelo
               problematično.</p>
               <p>Drugi razlog, zakaj bi pa rad, da Državni zbor opravi razpravo, pa je, da se tudi
               ostale poslanske skupine po 15 letih naše navzočnosti v Afganistanu opredelijo do
               prisotnosti bojnih enot Slovenske vojske na Kosovu. In navkljub trditvam, da to pa
               mogoče ni najbolj primerljivo, ponavljam, da so razmere na Kosovu neprimerno boljše,
               kot so na primer v Afganistanu, kjer se je bojna operacija Nata pravkar po 14 letih
               končala. In če prav razumem interes vojakov za sodelovanje na teh misijah, se moramo
               zavedati, da je napotovanje bojnih sil v tujino korak, ki ga lahko izvedemo samo v
               skrajni sili. Po oceni Združene levice, tu je to razhajanje, o katerem sem prej
               govoril, so cilji, ki jih je Nato dobil na podlagi resolucije Varnostnega sveta, že
               večkrat omenjene, že izpolnjeni. Tukaj pa gre še za en vidik. Vemo, da pet članic
               Evropske unije ne priznava enostranske odcepitve Kosova, ker naj bi bila v nasprotju
               z mednarodnim pravom in Ustavo Republike Srbije. Slovenska Vlada je kot običajno,
               ravnala po ameriških navodilih. V primeru Krima zagovarja stališče, da sta bili
               odcepitev od Ukrajine in priključitev Ruski federaciji nezakoniti in podpira
               sankcije. Na Kosovu in v Palestini je kršitve ne motijo, vsaj ne toliko, da Kosova ne
               bi priznala ali da bi se zavzela za sankcije proti Izraelu. Če prostega gibanja in
               varnosti manjšin na Kosovu še po 15 letih ni mogoče zagotoviti drugače kot z vojsko,
               potem moramo v Državnem zboru takoj opraviti razpravo o naši in o Natovi politiki, ki
               jo ta izvaja na Kosovu. Hvala za besedo.</p>
            </sp>
            <sp xml:id="SDZ7-Redna-04-2015-01-26.sp307">

               <speaker>PREDSEDNIK DR. MILAN BRGLEZ:</speaker>

               <p>O vašem predlogu bo Državni zbor odločil jutri, 27. Januarja 2015, v okviru
               glasovanj.</p>
               <p>Prehajamo na zadnje vprašanje, ki ga bo zastavil dr. Franc Križanič, SD, in to
               ministru za gospodarski razvoj in tehnologijo gospodu Zdravku Počivalšku.</p>
            </sp>
            <sp xml:id="SDZ7-Redna-04-2015-01-26.sp308">

               <speaker>DR. FRANC KRIŽANIČ (PS SD):</speaker>

               <p>Hvala lepa, predsednik. Spoštovani visoki zbor, minister!</p>
               <p>Turizem v Sloveniji ustvari 12 % bruto domačega produkta, je zelo pomemben izvozni
               sektor, njegova konkurenčnost in njegovi obeti za naprej temeljijo na naravnih
               danosti, v ekonomiji temu rečemo rekardijanske komparativne prednosti imamo v
               turizmu, podobno kot pri lesu. V nekaterih delih se je to nadgradilo tudi s
               prednostmi, kot jim rečemo, življenjskega ciklusa, storitve v tem primeru, se pravi z
               znanjem, z novimi pristopi, ki še dodatno okrepijo to dejavnost, jo delajo stabilno
               in tudi v obdobju ciklusov manj občutljivo na recesijo od večine drugih sektorjev.
               Turizem ima še eno zelo pomembno lastnost, in sicer omogoča spodbujanje enostavnega
               pospeševanja oziroma spodbujanje policentričnega razvoja, te zelo kvalitetne
               dejavnosti v manj razvitih delih naše države. Tukaj gre za sorazmerno majhna
               tveganja, če se pospešuje to dejavnost. Majhna tveganja, da bi sredstva bila
               plasirana v projekte, ki se potem ne bi obnesli, da bi šlo v izgubo. Turizem je dal
               rezultate. Minister sam ve, kakšne je dal na Kozjanskem. Podobne rezultate lahko da
               drugje, in sicer zadnje čase doživljamo dva primera, ko je očitno, da bi država
               morala poseči s svojo razvojno in vso ostalo politiko, da bi omogočila razvoj
               turistične dejavnosti na dveh demografsko in razvojno ogroženih delih naše domovine
               oziroma države Slovenije. Prvi primer je Bovško z zanemarjanjem žičničnih sistemov na
               Kaninu. In drugi je primer severnega dela Pohorja, sedaj je Ribniško Pohorje dober
               izraz, in to je pa, ko se dopušča v bistvu propadanje ceste, turistične ceste med
               Lovrencem in Peskom.</p>
               <p>Natančno vprašanje na tej osnovi bi se pa glasilo in namenjeno ni toliko, da bi vi
               zdaj podali rešitev, ampak da se tukaj začne razmišljati:</p>
               <p>Kako je Ministrstvo za gospodarski razvoj in tehnologijo vključeno v reševanje
               nekaterih infrastrukturnih problemov, pomembnih za razvoj turizma v Republiki
               Sloveniji, kot so smučišče Kanin in cesta Ruta–Lovrenc–Pesek na Pohorju?</p>
            </sp>
            <sp xml:id="SDZ7-Redna-04-2015-01-26.sp309">

               <speaker>PREDSEDNIK DR. MILAN BRGLEZ:</speaker>

               <p>Odgovarja minister za gospodarski razvoj in tehnologijo gospod Zdravko Počivalšek.
            </p>
            </sp>
            <sp xml:id="SDZ7-Redna-04-2015-01-26.sp310">

               <speaker>ZDRAVKO POČIVALŠEK:</speaker>

               <p>Spoštovani gospod predsednik Državnega zbora, dr. Franc Križanič, poslanke,
               poslanci!</p>
               <p>V zvezi s Kaninom bom poskušal odgovoriti v treh stopnjah, in sicer najprej uvodoma,
               da se bo ministrstvo potrudilo, da se bo vključilo v reševanje tega problema zato,
               ker ocenjujemo, da je kakorkoli obrnemo sramota, da eno od dveh visokogorskih smučišč
               ni v uporabi ali v funkciji že drugo leto. To je z več vidikov nesprejemljivo.
               Dejstvo pa je naslednje, da je stečajni postopek v tem ATC Kanin v teku, da je
               znotraj tega vključena tudi Heta kot hipotekarna upnica, mislim da, Hypo banke in da
               oba, stečajna upraviteljica oziroma upravitelj in Heta, iščeta strateškega partnerja,
               ki bi sodeloval pri tem, da bi vsaj bančni del tudi ostale investicije, ki so zaradi
               tega prizadete, mislim tukaj na nočitvene …</p>
               <p>Druga zadeva, se pravi druga stopnja je, da moramo priti do enega modela
               javno-zasebnega partnerstva. Mi smo seznanjeni s tem, da ima lokalna skupnost
               interes, da se ustanovi javno podjetje, ki bi upravljalo z omenjeno infrastrukturno
               žičnico. Pričakujemo tudi in verjamem, da se bo zadeva odvijala v tej smeri, da bo
               lokalna skupnost v tem javnem podjetju vsaj manjšinski lastnik zaradi interesa, da se
               to okolje razvija. Verjamem, da v takih infrastrukturnih zadevah mora priti do sprege
               med lokalno skupnostjo, med privatnim kapitalom, tudi državo v smislu podpore. Na
               naše ministrstvu smo že v letošnjem letu v okviru teh zelo zelo omejenih sredstev, o
               katerih se bomo še pogovarjali, za sprejem proračuna v letošnjem letu predvideli vsaj
               3 milijone evrov, ki bodo potrebne za sanacijo tega žičniškega sistema. Potrebna bo
               dosti večja investicija, kot bi bila, če bi se reagiralo takoj in našlo
               pripravljenost za neko razumsko rešitev. Verjamem osebno in verjamem v okviru
               politike, ki jo bomo peljali, da je v takih primerih absolutno nujna sprega lokalne
               skupnosti v smislu odgovornosti za kraj, zaradi multiplikativnega učinka takega
               infrastrukturnega projekta na vse ostale zadeve, spodaj in zgoraj, ne samo zaradi
               zimskega turizma, ampak njihove številke že zdaj kažejo, da se stvari strahovito
               selijo in usmerjajo tudi na ta letni del. Verjamem, da ima Kanin oziroma spodaj Bovec
               vse pogoje za to, da postane 12-mesečna turistična destinacija. To je edino
               zagotovilo, da bodo vse kapacitete, ki so tam že narejene, in tudi tiste, ki še bodo,
               lahko dale prave ekonomske rezultate. Seveda pa je pogoj, da pridemo do enega
               odgovornega javnega podjetja, ki se bo tega projekta lotilo, in v tem primeru bomo na
               našem ministrstvu z vsemi razpoložljivimi močmi podprli tak projekt.</p>
               <p>Druga zadeva je pa vprašanje za to cesto Ruta–Pesek–Lovrenc, to pa je že kar malo
               bolj dolga jara kača, in sicer proračun leta 2010 je predvidel sredstva za projekt.
               Projekti so bili narejeni in potrjeni leta 2013. Sporazum za izdelavo oziroma za
               investicijo je bil narejen v vrednosti 5 milijonov evrov, od tega 33 % občina.
               Dejstvo pa je, da za ta del v tem trenutku nimamo rezerviranih sredstev in je
               realizacija projekta vprašljiva. Poskušali bomo v sodelovanju z Ministrstvom za
               infrastrukturo najti rešitev v okviru evropskih sredstev, ampak tega v tem trenutku
               ne morem zagotoviti.</p>
            </sp>
            <sp xml:id="SDZ7-Redna-04-2015-01-26.sp311">

               <speaker>PREDSEDNIK DR. MILAN BRGLEZ:</speaker>

               <p>Hvala.</p>
               <p>Predsedniku Vlade, ministricam in ministrom se zahvaljujem za podane odgovore.</p>
               <p>S tem prekinjam to točko dnevnega reda, ki jo bomo nadaljevali jutri, 27. januarja
               2015, ko bo Državni zbor v okviru glasovanj odločal o predlaganih sklepih.</p>
               <p>Prekinjam tudi 4. sejo Državnega zbora, ki jo bomo nadaljevali jutri ob 9. uri.<title>
                  (SEJA JE BILA PREKINJENA 26. JANUARJA 2015 OB 19.17.) </title>
               </p>
            </sp>
         </div>
      </body>
   </text>
</TEI>
