<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ7-Redna-13-2015-11-20">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|A0F6DEB20BE26D1EC1257F77004B8B7B</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=A0F6DEB20BE26D1EC1257F77004B8B7B</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-13-2015-11-20.DZ" n="13">
               <name>Redna</name>
               <date when="2015-11-20"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-13-2015-11-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 13. seje</stage>
            <stage type="chairman">Sejo so vodili predsednik Državnega zbora dr. Milan Brglez ter podpredsednika
            Primož Hainz in mag. Bojana Muršič.</stage>
            <stage type="time">Seja se je začela ob 10. uri. </stage>


            <sp xml:id="SDZ7-Redna-13-2015-11-20.sp1">

               <speaker>PREDSEDNIK DR. MILAN BRGLEZ:</speaker>

               <p>Spoštovane kolegice poslanke in kolegi poslanci, gospe in gospodje! Začenjam z
               nadaljevanjem 13. seje Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in
               poslanci: mag. Jana Jenko, mag. Alenka Bratušek, gospa Ljudmila Novak, mag. Bojan
               Krajnc do 12. ure, gospod Andrej Čuš in gospod Jan Škoberne.</p>
               <p>Vse prisotne lepo pozdravljam!</p>
               <p>Prehajamo na <title>40. TOČKO DNEVNEGA REDA, TO JE NA PREDLOG SKLEPA O SOGLASJU K
                  PROGRAMU DELA IN FINANČNEMU NAČRTU AGENCIJE ZA ENERGIJO ZA LETO 2016.</title>
               </p>
               <p>Program dela in finančni načrt Agencije za energijo za leto 2016 je na podlagi petega
               odstavka 399. člena Energetskega zakona v soglasje Državnemu zboru predložila
               Agencija za energijo.</p>
               <p>Za dopolnilno obrazložitev Programa dajem besedo predstavnici predlagatelja – vršilki
               dolžnosti direktorice Agencije za energijo gospe Duški Godina.</p>
            </sp>
            <sp xml:id="SDZ7-Redna-13-2015-11-20.sp2">

               <speaker>DUŠKA GODINA:</speaker>

               <p>Spoštovane poslanke, spoštovani poslanci; predstavniki Vlade!</p>
               <p>Dovolite mi, da vam na kratko predstavim vlogo odgovornosti Agencije za energijo ter
               naloge, ki jo čakajo v letu 2016. Agencija za energijo je nacionalni regulator, ki v
               slovenskem prostoru deluje že od leta 2001. Vse od takrat so se vloga, naloge in s
               tem povezane odgovornosti agencije bistveno povečevale. Prelomno leto je bilo 2014,
               ko je bil v slovenski pravni prostor prenesen tretji sveženj evropskih direktiv na
               področju trga z električno energijo in zemeljskega plina. Takrat je agencija dobila
               večjo samostojnost, večjo neodvisnost in s tem tudi pomembnejšo vlogo ter s tem
               povezane pristojnosti v našem prostoru. Vse od njene ustanovitve dalje pri izvajanju
               svojih nalog zasleduje dva ključna cilja, in sicer zagotavljanje stroškovno
               učinkovitega spodbujanja razvoja varnih, zanesljivih in učinkovitih sistemov za
               prenos in distribucijo električne energije in zemeljskega plina ter doseganje
               največje koristi za odjemalce z zagotavljanjem učinkovitega in konkurenčnega trga.
               Navedena cilja agencija dosega z izvajanjem svojih nalog na področju sprejemanja
               splošnih aktov za izvrševanje javnih pooblastil, izdajanjem soglasij k aktom
               operaterjev, reguliranjem stroškov operaterjev, določanjem omrežnin in reševanjem
               sporov. S svojimi izkušnjami in ugotovitvami ima agencija pomembno vlogo pri razvoju
               zakonodaje na področju energetike. Program dela in finančni načrt agencije za leto
               2016 je – tako kot naloge agencije – obsežen, zato mi dovolite, da predstavnim le
               ključne vidike in ključne naloge ter področja, ki jih namerava agencija opraviti v
               letu 2016.</p>
               <p>V tekočem letu, v letu 2015 je agencija sprejela več kot 20 splošnih aktov za
               izvrševanje javnih pooblastil in tako pomembno prispevala k razvoju normativne
               ureditve na trgu z električno energijo in zemeljskega plina. V letu 2016 pa bo večina
               aktivnosti namenjena proučevanju sistemskih obratovalnih navodil operaterjev na
               področju električne energije, zemeljskega plina in daljinske toplote, ki lahko
               začnejo veljati šele po predhodnem soglasju Agencije za energijo. Na tem področju
               pričakujemo vsaj 60 vlog za izdajo navedenega soglasja. V letu 2016 bo agencija tudi
               prvič začela z izvajanjem reguliranja cen toplote za daljinsko ogrevanje. Tudi na tem
               področju pričakujemo najmanj 50 vlog izvajalcev te energetske dejavnosti za izdajo
               soglasja k njihovim izhodiščnim cenam. Veliko pozornosti bomo namenili tudi področju
               zagotavljanja zanesljivosti oskrbe z zemeljskim plinom; na novo bomo pripravili oceno
               tveganj ter posodobili preventivni načrt ukrepov in načrt za izredne razmere. Na
               področju obnovljivih virov načrtujemo poleg drugih nalog povečanje nadzora nad
               imetniki deklaracij za proizvodne naprave in prejemniki državnih podpor, saj gre za
               področje, kateremu namenjajo država in odjemalci veliko denarja. V letu 2016 bomo v
               polnem obsegu začeli tudi z izvajanjem nalog, povezanih z zagotavljanjem učinkovite
               rabe energije, ter monitoringa in nadzora trga z električno energijo in zemeljskim
               plinom s ciljem zagotavljanja preglednosti in preprečevanja zlorab ter tržnih
               manipulacij. Naš še dodam, da agencija vsako leto pripravi krovni dokument države o
               razmerah na področju energetike, kjer so za naše potrebe in potrebe Evropske unije
               zbrani vsi pomembni podatki in kazalniki s tega področja.</p>
               <p>V agenciji želimo delovati proaktivno, zato bomo tudi v letu 2016 še posebej pozorno
               analizirali razmere na vseh tistih področjih, kjer ob naših rednih delovnih nalogah
               opažamo morebitna odstopanja ali trende, ki so vredni širšega razmisleka. V agenciji
               se zavedamo izjemnega pomena naših nalog z vidika države in posameznega odjemalca.
               Izvajamo jih strokovno in odgovorno do vseh deležnikov; hkrati pa tudi stroškovno
               učinkovito, zato za izvedbo v tem programu zajetih nalog ne načrtujemo povečanja
               stroškov, niti dodatnih zaposlitev v primerjavi s Programom dela in finančnim načrtom
               za leto 2015, kar pomeni, da se stroški odjemalcev električne energije in zemeljskega
               plina zaradi poslovanja agencije v prihodnjem letu ne bodo povečali. Naše zaveze
               ostajajo tudi za leto 2016 jasne – odgovorno, zakonito in učinkovito delo v korist
               vseh udeležencev trga za energijo.</p>
               <p>Zato predlagam, da Državni zbor sprejme soglasje oziroma potrdi Program dela in
               finančni načrt Agencije za energijo za leto 2016. Hvala.</p>
            </sp>
            <sp xml:id="SDZ7-Redna-13-2015-11-20.sp3">

               <speaker>PREDSEDNIK DR. MILAN BRGLEZ:</speaker>

               <p>Program dela in finančni načrt je obravnaval Odbor za infrastrukturo, okolje in
               prostor kot matično delovno telo, ki Državnemu zboru predlaga, da sprejme Predlog
               sklepa o soglasju k Programu dela in finančnemu načrtu Agencije za energijo za leto
               2016.</p>
               <p>Za predstavitev poročila odbora dajem besedo predsedniku odbora gospodu Igorju
               Zorčiču.</p>
            </sp>
            <sp xml:id="SDZ7-Redna-13-2015-11-20.sp4">

               <speaker>IGOR ZORČIČ (PS SMC):</speaker>

               <p>Spoštovani predsednik, hvala za besedo. Spoštovani gostje, kolegice in kolegi!</p>
               <p>Odbor za infrastrukturo, okolje in prostor je na 14. seji 29. 10. 2015 kot matično
               delovno telo obravnaval Program dela in finančni načrt Agencije za energijo za leto
               2016, ki ga je 30. 9. 2015 Državnemu zboru na podlagi petega odstavka 399. člena
               Energetskega zakona posredovala Agencija za energijo. Obrazložitev k predlaganemu
               dokumentu in glavne poudarke delovanja oziroma nalog Agencije za energijo je podala
               vršilka dolžnosti direktorice agencije gospa Duška Godina. Izpostavila je, da
               agencija v naslednjem letu pričakuje povečan obseg izdajanja soglasij, ki jih mora
               agencija dajati k splošnim aktom operaterjev sistemov in organizatorja trga. Do
               marca, ko se izteče prehodno obdobje iz Energetskega zakona, pričakujejo med 60 in 70
               vlog za izdajo soglasij k splošnim aktom izvajalcev gospodarskih javnih služb na
               energetskem trgu in področju oskrbe s toploto. Poleg tega bo morala agencija na
               področju regulacije cen s toploto do 1. julija 2016 speljati približno 50 postopkov
               izdaj soglasij k izhodiščnim cenam toplote za daljinsko ogrevanje. V nadaljevanju je
               izpostavila, da bo agencija na področju zanesljive oskrbe z zemeljskim plinom izvedla
               novo oceno tveganj, posodobila preventivni načrt ukrepov ter načrt za izredne
               razmere. Izvajali bodo tudi nadzor nad imetniki deklaracij za proizvodne naprave ter
               prejemniki podpor za proizvodnjo električne energije iz obnovljivih virov in
               soproizvodnjo z visokim izkoristkom. Agencija bo v prihodnjem letu izvajala tudi
               prilagoditve in razvoj informacijske infrastrukture predvsem na področju pridobivanja
               podatkov, monitoringa trga in izvajanja uredbe REMIT, ki zaradi vpetosti v mednarodno
               izmenjavo podatkov na veleprodajnem trgu postavlja zelo visoke informacijske zahteve
               z vidika programske opreme in vidika varnosti podatkov.</p>
               <p>Na področju mednarodne aktivnosti agencije je izpostavila sodelovanje z Evropsko
               komisijo in evropskimi regulatorji, zlasti pri nalogah za vzpostavitev skupnega
               notranjega energetskega trga Evropske unije, ki zajemajo uveljavitev enotnih omrežnih
               pravil za sistemske operaterje ter sooblikovanje modela trga, ki bo omogočil
               izpolnitev zavezujočih ciljev dolgoročne energetske politike. V zvezi s kadrovskim
               načrtom je bilo poudarjeno, da agencija v letu 2016 ne predvideva dodatnih novih
               zaposlitev. Glede finančnega načrta pa je bilo izpostavljeno, da pretežni vir
               prihodkov agencije predstavlja letno nadomestilo operaterja prenosnega omrežja
               zemeljskega plina in sistemskega operaterja prenosnega sistema električne energije.
               Obremenitev za enoto iz tega naslova ostaja enaka kot v letu 2015, tudi znesek za
               opravljanje nalog ostaja v primerjavi z letošnjim letom nespremenjen, kar pomeni, da
               poslovanje agencije ne bo dodatno bremenilo odjemalcev električne energije in
               zemeljskega plina. Predstavnik Vlade – državni sekretar na Ministrstvu za
               infrastrukturo je poudaril, da je ministrstvo v svojih izhodiščih izrazilo
               pričakovanje, da v letu 2016 agencija ne bo povečevala števila zaposlenih in
               poviševala nadomestil operaterjev za pokritje stroškov njenega dela. Predstavnik
               Komisije Državnega sveta za lokalno samoupravo in regionalni razvoj pa je poudaril,
               da komisija podpira Program dela in finančni načrt agencije za leto 2016 in kot
               pozitivno ocenjuje dejstvo, da agencija ne predvideva sprememb pri višini nadomestil
               obeh operaterjev oziroma ohranja delež cene za uporabo omrežij na trenutni višini. V
               razpravi so poslanke in poslanci pozitivno ocenili predloženi Program dela in
               finančni načrt ter napovedali podporo sklepu.</p>
               <p>V razpravi je nato odbor opravil glasovanje o naslednjem predlogu sklepa; in sicer
               Odbor za infrastrukturo, okolje in prostor predlaga Državnemu zboru, da sprejme Sklep
               o soglasju k Programu dela in finančnemu načrtu Agencije za energijo za leto 2016 z
               dne 30. 9. 2015; in ta sklep tudi izglasoval z 11 glasovi za in nobenim proti.</p>
            </sp>
            <sp xml:id="SDZ7-Redna-13-2015-11-20.sp5">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Nove Slovenije – krščanskih demokratov, v njenem imenu
               gospod Jernej Vrtovec.</p>
            </sp>
            <sp xml:id="SDZ7-Redna-13-2015-11-20.sp6">

               <speaker>JERNEJ VRTOVEC (PS NSi):</speaker>

               <p>Spoštovani kolegice in kolegi, spoštovani predsednik Državnega zbora, lep dober dan
               vsem skupaj!</p>
               <p>Agencija za energijo kot nacionalni energetski regulativni organ na področju trga z
               energijo predstavlja pomemben člen v verigi izvrševalcev nalog energetske zakonodaje.
               Nove naloge, ki jih je agencija začela izvajati na podlagi Energetskega zakona,
               predstavljajo obsežen sveženj obveznosti pri pripravi in izvajanju splošnih aktov za
               učinkovitejše delovanje trga z elektriko in zemeljskim plinom. Do marca leta 2016,
               torej do izteka prehodnega obdobja iz Energetskega zakona, bo treba izdati okrog 70
               soglasij k splošnim aktom izvajalcev gospodarskih javnih služb na energetskem trgu in
               na področju oskrbe s toploto. Delo bo osredotočeno na spremljanje izvajanja vseh
               regulativnih okvirov za obdobje 2016–2018, ki jih je agencija sprejela v letu 2015.
               Ker je agencija marca letos dobila soglasje Državnega zbora za povečanje števila
               zaposlenih, v letu 2016 dodatnih novih zaposlitev ne bodo potrebovali. Ker je Državni
               zbor k Programu dela in finančnemu načrtu agencije za leto 2015 podal soglasje šele
               marca letošnjega leta, pogodb o zaposlitvi še niso sklenili z vsemi novimi 12
               uslužbenci, zato se bo tudi del nalog iz letošnjega leta prenesel v leto 2016. Ker
               pretežni vir prihodkov agencije predstavlja letno nadomestilo operaterja prenosnega
               sistema in nadomestilo sistemskega operaterja – v prvem primeru Plinovodi, d. o. o.;
               v drugem primeru Eles, d. o. o. –, je dobrodošel podatek, da agencija ne predvideva
               sprememb višine nadomestil obeh operaterjev. Če pa pogledamo končno ceno, ki jo plača
               odjemalec električne energije oziroma zemeljskega plina, vidimo, da je dejanska
               poraba mnogo manjša. To kaže na nesorazmerno visok delež obveznih dajatev, ki jih
               morajo odjemalci plačati poleg dejanske porabe energentov.</p>
               <p>Krščanski demokrati ob tem še vedno izpostavljamo smiselnost petega odstavka 399.
               člena Energetskega zakona, ki Državnemu zboru Republike Slovenije nalaga, da poda
               soglasje k Programu dela in finančnemu načrtu Agencije za energijo.
               Spoštovani,kolegice in kolegi, to je popoln nesmisel, saj vsem primerljivim
               institucijam soglasje k takšnim dokumentom daje predvsem Vlada, ki posledično tudi
               prevzema odgovornost za delovanje in poslovanje. V Novi Sloveniji bomo Predlog sklepa
               o soglasju k Programu dela in finančnemu načrtu Agencije za energijo za prihodnje
               leto podprli. Najlepša hvala.</p>
            </sp>
            <sp xml:id="SDZ7-Redna-13-2015-11-20.sp7">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, v njenem imenu gospod Danilo
               Anton Ranc.</p>
            </sp>
            <sp xml:id="SDZ7-Redna-13-2015-11-20.sp8">

               <speaker>DANILO ANTON RANC (PS SMC):</speaker>

               <p>Spoštovani predsednik Državnega zbora dr. Milan Brglez, spoštovana državna sekretarka
               gospa Lidija Stebernak, spoštovana v. d. direktorice Agencije za energijo gospa Duška
               Godina!</p>
               <p>V Poslanski skupini Stranke modernega centra ocenjujemo, da je Program dela in
               finančni načrt Agencije za energijo za leto 2016 ustrezno pripravljen. Naša odločitev
               je sledila dejstvom, da agencija v letu 2016 ne načrtuje novih zaposlitev, nobenih
               sprememb višine nadomestila operaterja prenosnega sistema oziroma nadomestila
               sistemskega operaterja, in to kljub dejstvu, da je bil vladni sklep glede potrditve
               višine dodatka delovanja agencije v ceni za uporabo elektroenergetskih in plinskih
               omrežij v letošnjem letu sprejet z zakasnitvijo. Izvajanje nekaterih aktivnosti
               agencije se je zaradi tega pričelo kasneje, vendar bodo v letu 2015 izvedene delno,
               delno pa se prenašajo v leto 2016. Dodatna sredstva je bilo treba v letošnjem letu
               Agenciji za energijo zagotoviti predvsem zaradi novih delovnih nalog v skladu z
               novelo Energetskega zakona in prehodnega obdobja, ki se izteče marca 2016. Delež cene
               za uporabo omrežij zemeljskega plina se tako ne spreminja, prav tako pa ostane
               nespremenjen tudi delež cene za uporabo elektroenergetskega omrežja. V Programu dela
               in finančnem načrtu Agencije za energijo za 2016 so sprejete naloge, ki jih mora
               agencija v letu 2016 izvesti v skladu s predpisano zakonodajo. Z novim Energetskim
               zakonom agencija izvaja nove naloge v povezavi z učinkovitejšim delovanjem trga z
               elektriko in zemeljskim plinom, kot je na primer nadzor energetskega trga, nadzor nad
               zakonitostjo dela izvajalcev, energetskih dejavnosti, zagotavljanje prenosljivosti
               oskrbe z zemeljskim plinom, pristojnosti spodbujanja na področju učinkovite rabe
               energije, skrb za odjemalce ter aktivnosti v povezavi z mednarodnimi obveznostmi na
               ravni Evropske unije.</p>
               <p>Pri teh aktivnostih Poslanska skupina Stranke modernega centra izpostavlja
               prizadevanja agencije na področju spodbujanja učinkovite rabe energije ter
               obnovljivih virov energije. Na področju obnovljivih virov energije podpiramo
               proizvodnjo električne energije iz obnovljivih virov na osnovi hidroenergije,
               geotermalne energije in vetrne energije. Kritični smo do proizvodnje električne
               energije na osnovi fotovoltaike in lesne biomase, saj smo s subvencijami za kurjenje
               lesa zmanjšali konkurenčnost lesne industrije. Za subvencioniranje obnovljivih virov
               bomo namenili v desetih letih kar milijardo evrov. Ne pozabimo, da ta sredstva za
               spodbujanje obnovljivih energij obremenijo potrošnika in tudi državni proračun.
               Vsekakor bi bilo bolj smotrno ta sredstva nameniti za investiranje v hidroelektrarne,
               geotermalno energijo ali vetrno energijo. Agencijo podpiramo pri aktivnostih nadzora
               neracionalnih stimulacij obnovljivih virov energije, pri aktivnem odpravljanju
               nepravilnosti in neracionalnosti v slovenski energetiki ter pri pripravi energetskega
               koncepta, saj ima to velik vpliv na končno ceno električne energije in na
               nenadzorovano rast cene električne energije. Pričakujemo proaktivno vlogo agencije
               pri odpravljanju nepravilnosti v energetiki in pri pripravi energetskega koncepta
               Slovenije. Iz Programa dela in finančnega načrta so opisana tudi prizadevanja za
               vzpostavitev energetske unije in pogojev za dokončno oblikovanje energetskega trga,
               ki bo deloval v korist končnih odjemalcev. Podpiramo pripravo projektov skupnega
               interesa vključno z oblikovanjem metodologije analize skupnih evropskih investicij.</p>
               <p>V celoti pa Poslanska skupina Stranke modernega centra podpira poslovni načrt
               agencije za leto 2016.</p>
            </sp>
            <sp xml:id="SDZ7-Redna-13-2015-11-20.sp9">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke; v njenem imenu gospod
               Ljubo Žnidar.</p>
            </sp>
            <sp xml:id="SDZ7-Redna-13-2015-11-20.sp10">

               <speaker>LJUBO ŽNIDAR (PS SDS):</speaker>

               <p>Spoštovani predsedujoči, kolegice in kolegi!</p>
               <p>K programu dela in finančnemu načrtu Agencije za energijo za leto 2016 mora podati
               soglasje Državni zbor, in to na osnovi 399. člena Energetskega zakona. Poslanci
               Slovenske demokratske stranke smo že ob sprejemanju Energetskega zakona opozorili na
               to anomalijo oziroma unikum, da poslanci dajemo soglasje gospodarskemu subjektu za
               njegove nadaljnje poslovne odločitve. Predlog za popravek tega bomo poslanci
               Slovenske demokratske stranke ob ponovnem odpiranju Energetskega zakona zopet
               vložili. Danes niti resorno ministrstvo niti vlada nimata pristojnosti nad Agencijo
               za energijo. Zanimivo je bilo stališče Ministrstva za infrastrukturo na odboru k
               Programu dela in finančnemu načrtu agencije za leto 2016 z dvema določiloma: ni novih
               zaposlitev, ni dviga nadomestila operaterjev za financiranje Agencije za energijo.
               Kot prvo, ministrstvo nima nobene pristojnosti nad agencijo zaradi Energetskega
               zakona. Kot drugo, Energetski zakon nalaga agenciji zelo veliko novih nalog, ki jih
               ta agencija sedaj še niti v celoti ne opravlja. In predstavniki ministrstva ta moment
               niti jasno ne vedo, kakšen procent, kakšno količino nalog mora agencija v prihodnosti
               s tega naslova, te obveze, iz zakonskih določil še opraviti. Postavlja pa neke
               mejnike, ki tako nimajo nobene pristojnosti zaradi zakona; pa niti ne pozna samega
               predmeta in obsega dela, ki jih nalaga zelo obsežen Energetski zakon.</p>
               <p>V Slovenski demokratski stranki smo mnenja, da je Program dela Agencije za energijo
               dobro zastavljen, ki plansko širi obseg del, ki jih daje nov Energetski zakon. Na
               zastavljen program agencije v prihodnosti nimamo pripomb in ne bomo nasprotovali
               Programu dela Agencije za energijo za leto 2016. Hvala.</p>
            </sp>
            <sp xml:id="SDZ7-Redna-13-2015-11-20.sp11">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, v njenem
               imenu gospod Ivan Hršak.</p>
            </sp>
            <sp xml:id="SDZ7-Redna-13-2015-11-20.sp12">

               <speaker>IVAN HRŠAK (PS DeSUS):</speaker>

               <p>Hvala za besedo, predsedujoči. Spoštovana v. d. direktorice Agencije za energijo,
               spoštovana državna sekretarka s sodelavko, spoštovani kolegice in kolegi.</p>
               <p>Obravnava letošnjega Programa dela in finančnega načrta Agencije za energijo je
               minila brez zapletov, kakršnim smo bili priča lani, ko se poslanci nismo strinjali s
               preveč ambicioznim kadrovskim načrtom in nekaterimi preobširno načrtovanimi
               investicijami. Agencija v letu 2016 ne predvideva dodatnih novih zaposlitev; kar pa
               se tiče finančnega načrta, naj omenim, da pretežni vir prihodkov agencije predstavlja
               letno nadomestilo operaterja prenosnega omrežja zemeljskega plina in sistemskega
               operaterja prenosnega sistema električne energije. Obremenitev na enoto s tega
               naslova ostaja enaka kot v letu 2015, prav tako ostaja enak znesek za opravljeno
               nalogo v primerjavi z letošnjim letom nespremenjen, kar pomeni, da poslovanje
               agencije ne bo dodatno obremenilo odjemalcev električne energije in zemeljskega
               plina. Sicer pa agencijo v naslednjem letu čaka kar precejšnje povečanje obsega dela,
               predvsem na podlagi določil Energetskega zakona. Agencija bo morala na primer na
               področju regulacije cen s toploto do 1. julija 2016 speljati približno 50 postopkov
               izdaje soglasij k izhodiščnim cenam toplote za daljinsko ogrevanje. Zavezanci za
               regulacijo morajo do konca letošnjega leta posredovati vloge za izdajo soglasja,
               agencija pa bo v postopku preverjala, ali so zavezanci določili izhodiščno ceno,
               skladno z veljavnim aktom o metodologiji za oblikovanje cene toplote za daljinsko
               ogrevanje ter določili že omenjenega Energetskega zakona.</p>
               <p>Agencijo čaka tudi povečan obseg izdajanja soglasij, ki jih mora dajati k splošnim
               aktom operaterjev sistemov in organizatorjev trga. Do marca, ko se izteče prehodno
               obdobje iz Energetskega zakona, se pričakuje med 60 in 70 vlog za izdajajo soglasij k
               splošnim aktom izvajalcev, gospodarskih javnih služb na energetskem trgu in področju
               oskrbe s toploto. Na področju zanesljive oskrbe z zemeljskim plinom bo agencija
               izvedla novo oceno tveganj in posodobila preventivni načrt ukrepov ter načrt za
               izredne razmere. Izvajali pa bodo tudi nadzor nad imetniki deklaracij za proizvodne
               naprave ter prejemniki podpor za proizvodnjo električne energije iz obnovljivih virov
               in soproizvodnjo z visokim izkoristkom. V naslednjem letu bo agencija izvajala tudi
               prilagoditve in razvoj informacijske infrastrukture, predvsem na področjih
               pridobivanja podatkov, monitoringa trga in izvajanja uredbe REMIT, ki zaradi vpetosti
               v mednarodno izmenjavo podatkov o veleprodajnem trgu postavlja zelo visoke
               informacijske zahteve z vidika programske opreme in vidika varnostni podatkov.</p>
               <p>Naj na koncu povem, da nas v Poslanski skupini Desus veseli dejstvo, ki je bilo
               predstavljeno ob obravnavi programa na matičnem delovnem telesu, in sicer da agencija
               ne predvideva sprememb pri višini nadomestil obeh operaterjev oziroma ohranja delež
               cene za uporabo omrežij na trenutni višini. Poslanke in poslanci Poslanske skupine
               Desus podpiramo predlog sklepa, da Državni zbor soglaša s Programom dela in finančnim
               načrtom Agencije za energijo za leto 2016. Hvala.</p>
            </sp>
            <sp xml:id="SDZ7-Redna-13-2015-11-20.sp13">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, v njenem imenu gospa Marija
               Bačič.</p>
            </sp>
            <sp xml:id="SDZ7-Redna-13-2015-11-20.sp14">

               <speaker>MARIJA BAČIČ (PS SD):</speaker>

               <p>Spoštovani gospod predsednik, predstavniki Vlade, kolegice in kolegi, lepo
               pozdravljeni!</p>
               <p>Agencija za energijo je na podlagi določil Energetskega zakona pripravila Program
               dela in finančni načrt agencije za leto 2016 in ga v skladu z določili že omenjenega
               zakona poslala Državnemu zboru z namero, da Državni zbor agenciji izda soglasje. Na
               matičnem delovnem telesu so ta akt obravnavali in soglasno sprejeli sklep, naj
               Državni zbor izda soglasje k Programu dela in finančnemu načrtu Agencije za energijo
               za leto 2016 z dne 30. 9. 2015. Socialni demokrati bomo predlagani sklep matičnega
               delovnega telesa podprli.</p>
               <p>Agencija za energijo je nacionalni energetski regulatorni organ, ki usmerja in
               nadzira izvajalce energetskih dejavnosti na področju električne energije, zemeljskega
               plina in daljinskega ogrevanja. V Programu dela so zajete vse naloge, ki jih mora
               agencija v letu 2016 izvesti na navedenih področjih; podlaga za izvajanje nalog pa je
               v slovenski in evropski energetski zakonodaji. Z novim Energetskim zakonom je
               agencija dobila obsežne obveznosti pri pripravi in izvajanju splošnih aktov, ki so
               namenjeni učinkovitejšemu delovanju trga z elektriko in zemeljskim plinom. Nekaj
               obveznosti je že bilo izvedenih v letu 2015; v letu 2016 pa jo čakajo naloge, ki
               zajemajo zagotavljanje zanesljivosti oskrbe z zemeljskim plinom, reguliranje toplote
               in drugih energetskih plinov, potrjevanje naložbenih načrtov operaterjev sistema,
               nadzor nad zakonitostjo dela izvajalcev energetskih dejavnosti, nadzor energetskega
               trga in certificiranje operaterjev prenosnih sistemov. Agencija pa ima tudi
               pristojnost na področju učinkovite rabe energije in skrb za odjemalce. Povečan obseg
               nalog pa se nanaša tudi na mednarodne obveznosti na ravni Evropske unije.</p>
               <p>Na odboru je predstavnica agencije podala podatek, da do marca, ko se izteče
               prehodno obdobje iz Energetskega zakona, pričakuje med 60 in 70 vlog za izdajo
               soglasij k splošnim aktom izvajalcev gospodarskih javnih služb na energetskem trgu in
               področju oskrbe s toploto. Poleg tega pa bo agencija morala na področju regulacije
               cen s toploto do 1. julija 2016 izpeljati približno 50 postopkov izdaj soglasij k
               izhodiščnim cenam toplote za daljinsko ogrevanje. Povedala je tudi, da morajo
               zavezanci za regulacijo do konca letošnjega leta posredovati vloge za izdajo
               soglasja; agencija pa bo v postopku preverjala, ali so zavezanci določili izhodiščno
               ceno, skladno z veljavnim aktom o metodologiji za oblikovanje cene toplote za
               daljinsko ogrevanje in določili Energetskega zakona 1 <stage>(EZ-1)</stage>. Agencija bo na področju
               zanesljive oskrbe z zemeljskim plinom izvedla novo oceno tveganj in posodobila
               preventivni načrt ukrepov ter načrt za izredne razmere. Izvajali bodo nadzor nad
               imetniki deklaracij za proizvodne naprave ter prejemniki podpor za proizvodnjo
               električne energije iz obnovljivih virov in soproizvodnjo z visokim izkoristkom. To
               je le nekaj poudarkov o nalogah, ki so bile izpostavljene na odboru.</p>
               <p>Kar se tiče finančnega in kadrovskega dela tega programa, bi izpostavila, da v
               agenciji za leto 2016 ne načrtujejo novih zaposlitev; bo pa do konca leta realiziran
               kadrovski načrt za leto 2015. Obveznosti do zaposlenih so vezane tudi na Zakon o
               ukrepih na področju plač in drugih stroškov dela v javnem sektorju za leto 2016,
               upošteva se plačno lestvico za javni sektor. Pretežni vir prihodkov agencije
               predstavlja letno nadomestilo operaterja prenosnega omrežja zemeljskega plina in
               sistemskega operaterja prenosnega sistema električne energije. Obremenitev na enoto
               iz tega naslova ostaja enaka kot v letu 2015, pa tudi znesek za opravljanje nalog
               ostaja v primerjavi z letošnjim letom nespremenjen, kar pomeni, da poslovanje
               agencije ne bo dodatno obremenilo odjemalcev električne energije in zemeljskega
               plina.</p>
               <p>Socialni demokrati pričakujemo, da bodo na agenciji obveznosti za leto 2016, ki jih
               nalaga zakonodaja, opravili z odliko. Hvala.</p>
            </sp>
            <sp xml:id="SDZ7-Redna-13-2015-11-20.sp15">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica, v njenem imenu dr. Franc Trček.</p>
            </sp>
            <sp xml:id="SDZ7-Redna-13-2015-11-20.sp16">

               <speaker>DR. FRANC TRČEK (PS ZL):</speaker>

               <p>Hvala za besedo, predsedujoči. Spoštovani zbor, kolegice in kolegi!</p>
               <p>V Poslanski skupini Združena levica delo agencije spoštujemo in podpiramo. Program
               dela in finančni načrt Agencije za energijo za prihodnje leto se nam zdi načeloma
               dobro pripravljen. Vseeno pa se je treba zavedati, čeprav agencija svoje delo
               opravlja dobro, to ne pomeni, da je njena politična usmeritev pravilna. Za to ne leži
               krivda na agenciji kot taki, ampak na politični usmeritvi tega Državnega zbora
               oziroma države Slovenije. Vendar mi ne bomo kaznovali agencije zaradi tega, ker mi
               narobe delamo ali nekoliko mogoče preveč površno. Program dela bomo podprli, vseeno
               pa se nam zdi nujno izpostaviti nekaj najpomembnejših vidikov tega dokumenta.</p>
               <p>Prvič. Agencija bo sodelovala v regionalni skupini Srednja vzhodna Evropa <stage>(CEE)</stage>,
               Srednja južna Evropa <stage>(CSE)</stage> in Južna jugovzhodna Evropa ter morda tudi v skupini Južni
               plinski koridor – pri oblikovanju, spremljanju in ocenjevanju seznama projektov
               skupnega evropskega interesa. Imela bo torej možnost vplivati na investicije v
               energetsko infrastrukturo, kar je pomembno vsaj z vidikov energetske varnosti in
               ekonomske učinkovitosti. Velikost slovenske države oziroma velikost našega
               gospodarstva ni v prid agenciji; bo pa lahko v prid dejavnosti sama lokacija, če bodo
               omenjene trase šle preko slovenskega ozemlja. Drugič. Agencija je zelo dejavna pri
               spodbujanju proizvodnje elektrike iz obnovljivih virov energije, kar se je odražalo
               tudi v statistikah. Na primer, delež obnovljivih virov v skupni rabi energije je bil
               v letu 2013 za 16 % višji glede na leto 2012 zaradi višje rabe tovrstnih virov ter
               zmanjšanja skupne rabe energije. Dobro. Del pojasnila povečanja deležev obnovljiv
               virov energije lahko odpade tudi na nižjo stopnjo gospodarske aktivnosti v energetsko
               najbolj intenzivnih panogah, kar ni spodbudno, a pod črto je rezultat tovrstne
               uporabe obnovljivih virov energije dober in presega cilje, ki smo si jih zadali v
               letu 2010. Vendar s tem ne smemo biti zadovoljni in si moramo postaviti višje cilje.
               Tretjič, zelo pomembno. Agencija je ključni nacionalni element vzpostavljanja tako
               imenovanega skupnega energetskega trga EU, kar veste, da je eno od Junckerjevih
               ključnih idej, kar je lahko njena potencialno najbolj problematična dejavnost. Zakaj?
               Takšen trg bi sicer imel kratkoročno pozitivne posledice za končne uporabnike,
               predvsem v zniževanju cen ob zaostreni konkurenci, vendar bi nižje marže zmanjševale
               tudi akumulacijska in investicijska sredstva. Srednjeročno pa bi dumpinške cene
               večjih mednarodnih dobaviteljev električne energije in plina lahko na evropski ravni
               ustvarile vsaj oligopole, če že ne monopole; kar sčasoma povzroči višje cene za
               končne uporabnike in tudi manjše investicije v energetsko infrastrukturo, proizvodnjo
               in distribucijo. Dodaten pomislek pa bi moral biti zlasti glede na sedanje razmere
               tudi varnost; v smislu energetske varnosti Slovenije, če pride do dezintegracije
               Evropske unije ali celo do kakšnih večjih mednarodnih konfliktov.</p>
               <p>Vzemimo ta dokument kot priložnost za premislek o navedenih točkah. Mi bomo podprli
               poročilo, kot sem že rekel. Hvala za besedo.</p>
            </sp>
            <sp xml:id="SDZ7-Redna-13-2015-11-20.sp17">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>O Predlogu sklepa o soglasju k Programu dela in finančnemu načrtu Agencije za
               energijo za leto 2016 bomo v skladu s časovnim potekom seje zbora odločali v torek,
               24. 11. 2015, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>29. TOČKO DNEVNEGA REDA, TO JE NA PREDLOG ZAKONA O SPREMEMBAH IN
                  DOPOLNITVAH ZAKONA O ROMSKI SKUPNOSTI V REPUBLIKI SLOVENIJI, PO SKRAJŠANEM
                  POSTOPKU.</title>
               </p>
               <p>Predlog zakona je v obravnavo zboru predložila skupina štirih poslank in poslancev s
               prvopodpisano mag. Mirjam Bon Klanjšek. V zvezi s tem predlogom zakona Odbor za
               notranje zadeve, javno upravo in lokalno samoupravo predlaga Državnemu zboru sprejem
               sklepa, da predlog zakona ni primeren za nadaljnjo obravnavo.</p>
               <p>Besedo dajem predsednici odbora mag. Lilijani Kozlovič za dopolnilno obrazložitev
               predloga sklepa.</p>
            </sp>
            <sp xml:id="SDZ7-Redna-13-2015-11-20.sp18">

               <speaker>MAG. LILIJANA KOZLOVIČ (PS SMC):</speaker>

               <p>Spoštovani predsednik, hvala za besedo. Kolegice in kolegi, predstavniki Vlade!</p>
               <p>Zakon o romski skupnosti v Republiki Sloveniji je Odbor za notranje zadeve, javno
               upravo in lokalno samoupravo na svoji 13. seji 6. 11. 2015 obravnaval kot matično
               delovno telo. Gre za zakon, ki ga je Državnemu zboru v obravnavo predložila skupina
               poslank in poslancev s prvopodpisano mag. Mirjam Bon Klanjšček; s predlogom za
               obravnavo po skrajšanem postopku. Kolegij predsednika Državnega zbora je na 35. seji
               11. 9. 2015 sklenil, da se predlog zakona obravnava po skrajšanem postopku. V
               poslovniškem roku amandmaji k predlogu zakona niso bili vloženi. Predstavnica
               predlagatelja je v dopolnilni obrazložitvi povedala, da je bil osrednji namen zakona
               rešiti prostorsko problematiko in s tem urediti razmere, v katerih živijo
               predstavniki romske skupnosti. Mnoge romske skupnosti nimajo dostopa niti do zadostne
               količine pitne vode. Občine bi torej morale že na podlagi mednarodnih dokumentov
               uresničevati prej omenjene človekove pravice za vse prebivalce občine in tudi za
               Rome. Kot osrednji člen predloga zakona je izpostavila 5.a člen, ki po njihovem
               mnenju ustrezneje ureja nadomestno ukrepanje države, in sicer v primeru, ko občina ne
               izvaja svojih nalog. Nadomestno ukrepanje države je ukrep skrajne narave ter po svoji
               naravi začasen in zgolj z namenom, da se zagotovitvijo temeljne človekove
               pravice.</p>
               <p>V predlogu zakona je določena tudi sestava romskega sveta, ki naj bi omogočala
               učinkovito zastopanje pripadnikov romske skupnosti. Ker pa zakon ni bil usklajen s
               ciljno javnostjo, predvsem z Romi samimi, pa je predlagala odboru odločitev, da
               predlog zakona ni primeren za nadaljnjo obravnavo. Predstavnik Zakonodajno-pravne
               službe je izpostavil, da predlog ne vsebuje primerjalnopravnega vidika. Po določbi
               druge alineje drugega odstavka naj bi občine ne glede na pravni status stanovanjskih
               objektov zagotavljale pogoje za minimalno oskrbo. Takšen način zakonskega urejanja pa
               po njihovem mnenju pomeni odstop od dosedanje prakse in je nesprejemljiv. Prav tako
               bi bilo v 5. členu omenjenega predloga zakona treba določneje opredeliti, kaj in v
               kolikšni meri je dolžnost glede samega financiranja na strani občin in kaj na strani
               države. Predstavnica Urada za narodnosti je povedala, da Vlada predloga zakona ne
               podpira in da je v prihodnje potrebno področje romske skupnosti v skladu z evropskim
               pravnim redom urediti v sodelovanju s pristojnim ministrstvom, Vlado, nevladnimi
               organizacijami in Svetom romske skupnosti. Predstavniki Zveze Romov Slovenije, Zveze
               Romov za Dolenjsko in Foruma romskih svetnikov prav tako niso podprli predloga
               zakona, ker v njegovo pripravo niso bili vključeni. Podali pa so še določene druge
               vidike, ki so potrebni drugačne normativne ureditve. V razpravi o tem, da predlog
               zakona ni primeren za nadaljnjo obravnavo, je bilo izpostavljeno, da je temelj za
               dosego ustreznejše rešitve na področju romske problematike dosežen konsenz med Vlado
               in predstavniki romske skupnosti.</p>
               <p>Odbor je na koncu sprejel sklep, da Predlog zakona o spremembah in dopolnitvah
               Zakona o romski skupnosti v Republiki Sloveniji ni primeren za nadaljnjo obravnavo.
               Hvala.</p>
            </sp>
            <sp xml:id="SDZ7-Redna-13-2015-11-20.sp19">

               <speaker>PREDSEDNIK DR. MILAN BRGLEZ:</speaker>

               <p>Besedo dajem predstavnici predlagatelja predloga zakona mag. Mirjam Bon Klanjšček za
               uvodno predstavitev stališča do predloga matičnega delovnega telesa.</p>
            </sp>
            <sp xml:id="SDZ7-Redna-13-2015-11-20.sp20">

               <speaker>MAG. MIRJAM BON KLANJŠČEK (PS NP):</speaker>

               <p>Hvala lepa. Spoštovani, vsi lepo pozdravljeni!</p>
               <p>Za vložitev novele zakona, ki je pred nami, smo se odločili v moji nekdanji
               Poslanski skupini Zavezništva Alenke Bratušek. Vsebina predloga novele pa je deloma
               nastala že pred tem, v času vlade Alenke Bratušek, ko je Urad za narodnosti vodila
               državna sekretarka Tamara Vonta. Takrat je bil predlog zakona, ki se dotika bivanjske
               problematike romske skupnosti, v dolgotrajnem procesu z romsko skupnostjo tudi
               usklajen. Na žalost pa se je mandat vlade končal, preden bi predlog novele lahko
               prispel v Državni zbor. Ker so vse od takrat na področju, ki ga urejamo z zakonom, ni
               spremenilo tako rekoč nič, smo se odločili, da predlog novele vložimo sami. Z
               zakonom, ki smo ga vložili, določamo okvir za zagotovitev pogojev za umestitev
               romskih naselij v prostor, za njihovo ureditev in izboljšanje bivalnih razmer, kar bi
               morali storiti že pred časom. Velik del pripadnikov romske skupnosti danes namreč
               živi v naseljih in razmerah pod minimalnimi bivalnimi standardi. Medtem ko ima skoraj
               100 % slovenskega prebivalstva tako rekoč neomejen dostop do pitne vode, mnoge romske
               skupnosti nimajo dostopa niti do minimalne količine vode. Poleg tega je veljavni
               zakon na področju urejanja romskih naselij nedorečen, nejasen in neizvedljiv. Z novim
               5.a členom, ki ga predlagamo, se zato ustrezneje ureja nadomestno ukrepanje države na
               način, ki ne bo nagrajeval občin za neizvajanje njihovih izvirnih pristojnosti v
               primeru urejanja romskih naselij. V procesu dokončnega oblikovanja predloga novele
               smo se posvetovali tudi s kabinetom varuhinje človekovih pravic, ki tudi v poročilu,
               ki ga je Državni zbor obravnaval prav pred kratkim, posebno pozornost namenja ravno
               reševanju bivanjske problematike romske skupnosti. Z njihovo pomočjo smo zagrizli v
               kislo jabolko sestave Sveta romske skupnosti in njegovega delovanja. Prepričani smo,
               da je tudi tu mogoče doseči izboljšave v smeri večje in bolj samostojne
               samouprave.</p>
               <p>Naj na koncu poudarim, da Ustava jasno določa, da je za zagotavljanje človekovih
               pravic vsem, tudi Romom, odgovorna država. In kljub temu da se občine na vse mogoče
               načine upirajo urejanju romske problematike, je na koncu odgovornost na državi.
               Država je tista, ki odgovarja pred Evropskim sodiščem za človekove pravice, kjer smo
               se ponovno znašli pred nekaj meseci. Zavedamo se, da je predlog potreben določenih
               sprememb, ki bi jih lahko skupaj dorekli v postopku obravnave v Državnem zboru,
               vendar je bila novela že na odboru izglasovana kot neprimerna za nadaljnjo obravnavo.
               A ne morem pozabiti, da sem ravno pred časom sodelovala na odboru, kjer smo
               razpravljali o amandmajih k skoraj vsem členom predlaganega vladnega zakona.
               Obravnavali smo tudi vladni Zakon o zavarovalništvu, h kateremu je bilo vloženih
               skoraj 300 amandmajev; in oba sta primerna za nadaljnjo obravnavo, tako ste odločili
               v koaliciji. Nisem tukaj, da bi trkala na vašo vest, povedati pa moram, da mi je žal,
               da vladna koalicija ni zbrala dovolj volje in poguma, da bi skupaj rešili problem
               romskih skupnosti v naši državi.</p>
               <p>Upam, da se Vlada zaveda svoje odgovornosti in da bomo v kratkem dobili na mizo
               predlog rešitve. Našo podporo pri reševanju tega vprašanja zagotovo imate. Hvala
               lepa.</p>
            </sp>
            <sp xml:id="SDZ7-Redna-13-2015-11-20.sp21">

               <speaker>PREDSEDNIK DR. MILAN BRGLEZ:</speaker>

               <p>Za predstavitev stališča do predloga matičnega delovnega telesa dajem besedo
               predstavniku Vlade mag. Stanku Baluhu, direktorju Urada Vlade Republike Slovenije za
               narodnosti.</p>
            </sp>
            <sp xml:id="SDZ7-Redna-13-2015-11-20.sp22">

               <speaker>MAG. STANKO BALUH:</speaker>

               <p>Spoštovani gospod predsednik, spoštovani poslanke in poslanci!</p>
               <p>Vlada Republike Slovenije razume utemeljene in legitimne cilje, ki jih izpostavljajo
               s Predlogom zakona o spremembah in dopolnitvah Zakona o romski skupnosti v Republiki
               Sloveniji, ki ga je Državnemu zboru v obravnavo predložila skupina poslank in
               poslancev s prvopodpisano mag. Mirjam Bon Klanjšček, in sicer da omenja in razlaga
               bivanjske razmere romske skupnosti, kar je tesno povezano tudi z uresničevanjem
               temeljnih človekovih pravic, kot so dostop do zdrave pitne vode in sanitarij ter
               dostop do primernega bivališča. Prav tako se tudi Vlada Republike Slovenije zaveda
               dejstva, da so se v praksi izkazale nekatere pomanjkljivosti pri delovanju Sveta
               romske skupnosti v Republiki Sloveniji, zaradi česar bi bilo smiselno razmisliti o
               možnostih drugačnega oblikovanja in sestave te organizacije. Vendar pa iz razlogov,
               ki jih je Vlada Republike Slovenije podrobneje predstavila v svojem pisnem mnenju,
               predloga zakona ne more podpreti. Na dejstvo, da se Vlada Republike Slovenije prej
               povedanega zaveda, kaže tudi uvrstitev priprave Zakona o spremembah in dopolnitvah
               Zakona o romski skupnosti v Republiki Sloveniji v normativni del programa Vlade
               Republike Slovenije za leto 2014 in 2015. Sicer pa pobude in razprave o tem, da bi
               bilo veljavni zakon treba dopolniti in spremeniti, niso nove, saj je v tem času Urad
               Vlade Republike Slovenije za narodnosti kot nosilec priprave zakona večkrat pričel s
               pripravo novega zakona oziroma novele zakona; začeli smo že leta 2011. Opravljali smo
               vrsto strokovnih pogovorov, organizirali javne razprave, predstavitve, pripravili smo
               tudi delovni osnutek, katerega je predlagatelj vzel za svojo osnovo in ga potem po
               svoje tudi dopolnil; vendar pa se je v nadaljnjih medresorskih usklajevanjih
               izkazalo, da predlagane spremembe in dopolnitve zakona še niso v zadostni meri
               usklajene.</p>
               <p>Prav tako pa je svoje pomisleke izražala tudi romska skupnost zaradi kompleksnosti in
               zahtevnosti tematike, zlasti v povezavi s pripravo spremembe in dopolnitve 5. člena
               veljavnega zakona ter tudi zaradi različnih mnenj in razhajanj znotraj romske
               skupnosti glede veljavnega 5. člena in 10. člena. Zato je bilo odloženo usklajevanje
               in priprava novele zakona. Ob upoštevanju dejstva, da se v letu 2015 izteka
               veljavnost Nacionalnega programa ukrepov za Rome za obdobje 2010–2015, v zvezi s
               katerim potekajo trenutno zelo intenzivne aktivnosti za pripravo nove strategije na
               področju vključevanja Romov za obdobje 2016–2021, ki je v letošnjem letu prioriteta
               Vlade Republike Slovenije, saj mora biti strategija sprejeta najkasneje do konca leta
               2015, je bil Predlog zakona o spremembah in dopolnitvah Zakona o romski skupnosti v
               Republiki Sloveniji v juniju 2015 umaknjen iz normativnega delovnega programa Vlade
               Republike Slovenije. Načrtuje pa se njegova ponovna uvrstitev v normativni del
               programa Vlade Republike Slovenije za leto 2016. Dodatno je po mnenju Vlade Republike
               Slovenije potreben tehten razmislek tudi o nekaterih drugih določbah in ključnih
               rešitvah veljavnega zakona, kar zahteva bolj poglobljeno pripravo sprememb in
               dopolnitev zakona, kot je bila opravljena do sedaj; in je torej zakon glede na
               izkušnje v zvezi z njegovim uresničevanjem v praksi potreben celovitejše prenove.</p>
               <p>Vlada Republike Slovenije predlogu zakona nasprotuje in meni, da ni primeren za
               nadaljnjo obravnavo. Ker pa se Vlada Republike Slovenije zaveda pomembnosti urejanja
               odprtih vprašanj in odprave ugotovljenih pomanjkljivosti veljavne ureditve, bo ob
               upoštevanju namenov in razlogov predlagateljev za spremembe in dopolnitve veljavnega
               zakona v okviru strokovne razprave medresorskega usklajevanja in usklajevanja z
               romsko skupnostjo sama pripravila predlog sprememb in dopolnitev Zakona o romski
               skupnosti v Republiki Sloveniji, ki ga namerava uvrstiti, kot že rečeno, v svoj
               normativni program za prihodnje leto. Hvala lepa.</p>
            </sp>
            <sp xml:id="SDZ7-Redna-13-2015-11-20.sp23">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Stranke modernega centra, v njenem imenu gospod Dušan
               Radič.</p>
            </sp>
            <sp xml:id="SDZ7-Redna-13-2015-11-20.sp24">

               <speaker>DUŠAN RADIČ (PS SMC):</speaker>

               <p>Hvala, gospod predsednik. Lep pozdrav vsem navzočim!</p>
               <p>Pravna podlaga za urejanje položaja romske skupnosti v Republiki Sloveniji je 65.
               člen Ustave, ki določa, da položaj in posebne pravice romske skupnosti, ki živi v
               Sloveniji, ureja zakon. S tem so bili postavljeni pravni temelji za zaščitne ukrepe.
               Do dosledne izpeljave ustavne določbe je prišlo s sprejetjem Zakona o romski
               skupnosti v Republiki Sloveniji v letu 2007. Romska skupnost je s tem zakonom dobila
               formalnopravni status, ki naj bi urejal različna področja in je hkrati pomenil tudi
               zapolnitev mednarodnih konvencij, ki jih je podpisala Slovenija. Slovenija je s tem
               zakonom postala tudi prva država v Evropski uniji, ki sploh ima Zakon o romski
               skupnosti. V preteklih letih od sprejetja zakona so se njegove pomanjkljivosti
               izkazale v praksi. Prav tako so nekatere organizacije romske skupnosti, nekatere
               nevladne organizacije in Varuh človekovih pravic opozarjali na neizpolnjevanje 5.
               člena in neustreznosti 10. člena Zakona o romski skupnosti v Republiki Sloveniji. Iz
               tega lahko sklepamo, da je zakon res potreben temeljite prenove.</p>
               <p>Pred nami je Predlog zakona o spremembah in dopolnitvah Zakona o romski skupnosti v
               Republiki Sloveniji, ki so ga vložili poslanci zdaj že nekdanje stranke ZaAB, v
               katerem predlagajo določbo, da bi v primeru neaktivnosti občin pri izvajanju zakonsko
               določenih nalog na področju urejanja zakonskih pravic Romov, nadomestno ukrepala
               država. V primeru, da občine ne bodo zagotavljale ustreznih bivalnih razmer romske
               skupnosti, zakon predvideva, da bo pristojnost prevzela država na stroške občin, če
               komunalna neurejenost romskega naselja privede do trajnega ogrožanja zdravja ali
               življenja ljudi, ali trajnega ogrožanja okolja. Šlo bi naj, milo rečeno, za tako
               imenovano discipliniranje občin, čemur pa večina občin, v katerih prebivajo Romi,
               ostro nasprotuje. Predlagatelji novele želijo spremeniti tudi sestavo Sveta romske
               skupnosti Republike Slovenije, v katerega bi naj bili po predlogu vključeni tudi
               pripadniki Sintov. Svet romske skupnosti, ki ga zdaj sestavlja 21 članov, bi imel po
               novem 19 članov in naj ne bi imel zakonsko predpisane sestave, temveč bi člane in
               način njihovega izbora prepustili novemu statutu, ki naj bi ga sprejel Svet z
               dvotretjinsko večino vseh članov. Predlagatelj je izpostavil, da je bil zakon
               pripravljen že v prejšnjem mandatu v sodelovanju z varuhinjo človekovih pravic. Zelo
               zanimivo – da ne rečem tragikomično – pa je, da romska skupnost v Republiki Sloveniji
               v pripravo Predloga zakona o spremembah in dopolnitvah Zakona o romski skupnosti v
               Republiki Sloveniji ni bila vključena in za vložitev novele v zakonodajni postopek
               niti ni vedela.</p>
               <p>Kot vemo, Urad za narodnosti pripravlja strategijo na področju vključevanja Romov za
               obdobje 2016–2021, čemur bo sledil nov Zakon o romski skupnosti, ki bo celostno
               urejal pomanjkljivosti obstoječe zakonodaje in ustrezno obravnaval romsko
               problematiko. Poslanska skupina Stranke modernega centra se zavzema, da se v pripravo
               nove nacionalne strategije aktivno vključi predstavnike romske skupnosti. Prav tako
               je nujno, da se neodzivnost ministrstev pri pripravi novih programov zmanjša. Ker
               tudi Zveza Romov Slovenije nasprotuje zakonu in glede na napovedi Vlade o pripravi
               novega zakona, tega predloga zakona ni možno podpreti. Poslanci Stranke modernega
               centra bomo zato glasovali za sklep, da je predlog zakona neprimeren za nadaljnjo
               obravnavo. Hvala.</p>
            </sp>
            <sp xml:id="SDZ7-Redna-13-2015-11-20.sp25">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, v njenem imenu dr. Vinko
               Gorenak.</p>
            </sp>
            <sp xml:id="SDZ7-Redna-13-2015-11-20.sp26">

               <speaker>DR. VINKO GORENAK (PS SDS):</speaker>

               <p>Hvala lepa.</p>
               <p>Smo pred zanimivo dilemo. Zakon je nujno potreben, vložen je bil, proti so občine,
               proti so romske skupnosti, proti je Vlada in tudi mi bomo proti temu, da je zakon
               primeren za nadaljnjo obravnavo; ker ni. Je pa treba pri tem povedati eno stvar, leta
               2007 smo ta zakon sprejeli – Zakon o romski skupnosti, predhodnik je o tem govoril.
               To je bilo v obdobju vlade Janeza Janše, to ste pozabili dodati, ker se mi zdi
               pomembno, ker tudi kakšen drug zakon smo sprejeli prvi, v obdobju med 2004 in 2008.
               Zakaj je potrebna sprememba sedanjega zakona? Sedanja zakonodaja nalaga občinam, da
               so občine tiste nosilke, ki so zadolžene za komunalno infrastrukturo, recimo v
               romskih naseljih; to je čista neumnost. Najdite mi v Sloveniji župana, ki bo izdvojil
               iz proračuna kupček denarja, napeljal vodovod v romsko naselje, naredil tam ceste;
               ker je s tem podpisal za naslednje volitve, da ne bo nikoli več župan.</p>
               <p>Zakon je treba spremeniti, ampak spremeniti na način, da bo država tista – ne zdaj na
               občinske stroške, kot si je predlagatelj zamislil –, ki bo za to preprosto poskrbela.
               Z vidika aktualne situacije pa je treba povedati še naslednje, če ta država za
               prosilce za azil izdvoji 10 tisoč evrov na leto, poudarjam 10 tisoč evrov na leto, to
               je podatek finančnega ministrstva, za ljudi, ki so tujci, ki so prvič stopili v to
               državo, nima pa denarja za to, da bo napeljala dva kilometra vodovodnih cevi in eno
               pipo v romsko naselje; potem je nekaj narobe s prioritetami v tej državi. Romi so
               zagotovo ljudje, ki tukaj živijo stoletja in so naši državljani. Naši državljani, ki
               tukaj živijo stoletja; pa jim ne napeljemo ene vodovodne cevi s pipo na koncu. Recimo
               v nekaterih naseljih, mislim, da je takšen Žabjek, hodijo po vodo v vrčih na prvo
               pokopališče. Pozimi seveda to ni mogoče. Vse to je znak, da je treba ta zakon
               spremeniti ali ga napisati na novo. Jaz želim, da vlada to pripravi, kot pravite, da
               bi naj to bilo naslednje leto; in se tega veselim, da se končno tudi ta problematika
               začne reševati, vendar na pravi način. Če boste na vladi v zakonodajo spet vnesli
               neko določilo, ki bo reklo, da morajo to narediti župani, je to isto, kot da
               napišete, da ti ljudje nikoli ne bodo imeli ceste, vodovoda in elektrike. To je
               garancija, da nikoli ne bodo imeli. Župani niso tisti, ki bodo to počeli, ker vemo,
               da bodo naslednje volitve izgubili; in tudi ne bodo počeli. Zato je treba uvesti
               določilo, ki bo govorilo o tem, da to naredi država; in potem bo to tudi narejeno.</p>
               <p>Tudi mi bomo glasovali za to, da zakon ni primeren za nadaljnjo obravnavo, v želji,
               da Vlada pripravi nov zakon. Hvala lepa.</p>
            </sp>
            <sp xml:id="SDZ7-Redna-13-2015-11-20.sp27">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, v njenem
               imenu gospod Benedikt Kopmajer.</p>
            </sp>
            <sp xml:id="SDZ7-Redna-13-2015-11-20.sp28">

               <speaker>BENEDIKT KOPMAJER (PS DeSUS):</speaker>

               <p>Spoštovani predsednik, spoštovani predstavniki Vlade, kolegice in kolegi, dober dan!</p>
               <p>Poslanke in poslanci Poslanske skupine Desus bomo podprli sklep, da predlog novele
               Zakona o romski skupnosti ni primeren za nadaljnjo obravnavo. Ob tem pa želim
               poudariti, da v naši poslanski skupini razumemo in podpiramo intenco predlagateljev,
               da se uredijo bivanjske razmere romske skupnosti. Ne moremo in ne želimo zanikati
               ugotovitev predlagateljev, da so se v praksi pokazale določene pomanjkljivosti pri
               delovanju Sveta romske skupnosti Republike Slovenije, zaradi česar bi bilo smiselno
               razmisliti o možnosti drugačnega oblikovanja in sestave te organizacije. Kljub temu
               pa se v poslanski skupini žal strinjamo z mnenjem vlade, da je potreben tehten
               razmislek o mnogih določbah in ključnih rešitvah veljavnega zakona, kar zadeva
               zahtevnejšo in bolj poglobljeno pripravo sprememb in dopolnitev zakona, kot je bila
               opravljena do sedaj. Zaradi zapletenosti in zahtevnosti tematike, zlasti v povezavi s
               pripravo sprememb in dopolnitev 5. člena veljavnega zakona, ki se nanaša na urejanje
               bivanjskih razmer, ter tudi zaradi različnih mnenj in razhajanj znotraj romske
               skupnosti glede predlaganih sprememb in dopolnitev veljavnega 5. člena, zlasti pa 10.
               člena, ki podrobneje ureja organiziranost romske skupnosti na državni ravni, je treba
               k spremembi veljavne zakonodaje pristopiti bolj premišljeno, kot se je to dogajalo v
               preteklosti. Ne smemo pozabiti, da se letos izteka veljavnost Nacionalnega programa
               ukrepov za Rome za obdobje 2010–2015, zato trenutno potekajo intenzivne aktivnosti za
               pripravo nove strategije na področju vključevanja Romov za obdobje 2016–2021. Ta
               dokument je vlada opredelila kot svojo prioriteto, saj mora biti strategija sprejeta
               najkasneje do konca leta 2015. Ker so vsi napori vlade usmerjeni v pripravo
               omenjenega programa, je bil junija letos iz normativnega delovnega programa Vlade
               umaknjen tudi predlog novele Zakona o romski skupnosti v Republiki Sloveniji. Vlada
               pa načrtuje njegovo ponovno uvrstitev v normativni delovni program Vlade Republike
               Slovenije za leto 2016.</p>
               <p>V Poslanski skupini Desus smo prisluhnili mnenju vlade, da predlog zakona ni
               primeren za nadaljnjo obravnavo, ker verjamemo, da bo vlada v okviru strokovne
               razprave, medresorskega usklajevanja in usklajevanja z romsko skupnostjo sama
               pripravila kvaliteten predlog sprememb in dopolnitev Zakona o romski zakoni v
               Republiki Sloveniji. Pričakujemo pa, da bodo predlagane spremembe veljavnega zakona
               pripravljene z namenom prilagoditve dejanskim razmeram, v katerih živijo pripadniki
               romske skupnosti. Hvala.</p>
            </sp>
            <sp xml:id="SDZ7-Redna-13-2015-11-20.sp29">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, v njenem imenu mag. Bojana Muršič.
           </p>
            </sp>
            <sp xml:id="SDZ7-Redna-13-2015-11-20.sp30">

               <speaker>MAG. BOJANA MURŠIČ (PS SD):</speaker>

               <p>Hvala lepa, predsednik. Spoštovani predstavniki Vlade, kolegice in kolegi!</p>
               <p>Namen predlaganega zakona se nanaša na prostorsko problematiko Romov z željo, da bi
               se na podlagi tega zakona uredilo bivanjske razmere, povezane z dostopnostjo do
               zdrave pitne vode, komunalne oskrbe oziroma celotne infrastrukture, ki je potrebna za
               naselja; posegali pa bi tudi v sestavo Sveta romske skupnosti. S problemom
               zagotavljanja ustreznih bivanjskih razmer se ukvarjajo predvsem v lokalnih
               skupnostih, kjer živijo Romi. Žal pa se to ureja na različne načine. Imamo vzorne
               primere, kjer je na obeh straneh pripravljenost za urejanje ne le bivalnih razmer
               zelo velika. Imamo pa tudi območja, v katerih je ta pripravljenost manjša.
               Predlagatelji te novele so zaradi različnih postopkov urejanja romskih vprašanj na
               lokalni ravni oziroma v občinah v 5.a členu predvideli, da bi vlada v teh primerih
               ukrepala. Predlagali so torej, da bi lahko vlada sprožila postopek za sprejetje
               ukrepov, ki se nanašajo na naloge občin in so navedene v spremenjenem 5. členu tega
               zakona. Če občina ne bi pričela z izvajanjem ukrepov oziroma izvajanjem nalog, bi to
               storila država na račun občine.</p>
               <p>O neustreznosti bivanjskih razmer nas vsako leto opominja tudi Varuh človekovih
               pravic. Neurejenost oziroma urejenost je tesno povezana tudi z izobraževanjem otrok,
               ki jih je treba motivirati in spodbujati, da obiskujejo izobraževalne ustanove ter
               šolanje tudi dokončajo. Veliko napora je treba vlagati tudi v integracijo otrok in
               ostalih odraslih oseb med večinsko prebivalstvo. Zavedamo se, da je to proces, ki se
               ne zgodi čez noč; je pa zagotovo ukrep, ki se nam bo vsem skupaj na dolgi rok tudi
               obrestoval. Vlada je pripravila obsežno mnenje, ne le o posameznih določbah, ampak
               tudi na splošno. Zavedamo pa se, da urejanje romskega vprašanja presega okvire enega
               resorja. V mnenju je predstavljeno, kako potekajo usklajevanja z interesnimi
               skupinami pri pripravi zakona, tudi medresorsko med ministrstvi. Nujno je treba
               pripraviti tudi Nacionalni program ukrepov za Rome za obdobje 2016–2021. Veljavnost
               Nacionalnega programa za obdobje 2010–2015 se bo kmalu izteklo.</p>
               <p>Socialni demokrati ocenjujemo, da je reševanje romske problematike treba urejati
               celovito, skupaj s predstavniki romske skupnosti, lokalne skupnosti in tudi države.
               Gre za obsežen projekt in ukrepe za reševanje bivanjskih razmer z ustrezno
               infrastrukturo je treba ustrezno pripraviti, umestiti v prostor ter zagotoviti tudi
               ustrezna sredstva. Socialni demokrati bomo podprli sklep, da predlagani zakon ni
               primeren za nadaljnjo obravnavo; ob tem pričakujemo, da nam bo kmalu predstavljen
               nacionalni načrt ukrepov za naslednje petletno obdobje ter predlog zakona, za
               katerega pravijo, da se usklajuje tudi z romsko skupnostjo. Upamo, da bo čim prej
               zagledal luč sveta. Hvala.</p>
            </sp>
            <sp xml:id="SDZ7-Redna-13-2015-11-20.sp31">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica, v njenem imenu Matjaž Hanžek.</p>
            </sp>
            <sp xml:id="SDZ7-Redna-13-2015-11-20.sp32">

               <speaker>MATJAŽ HANŽEK (PS ZL):</speaker>

               <p>Hvala, predsednik. Pozdravljeni, predstavniki Vlade, kolegice in kolegi!</p>
               <p>Zakon o romski skupnosti v Republiki Sloveniji je bil sprejet leta 2007. Kljub temu
               da se že vse od sprejetja kaže potreba po njegovih spremembah, do danes še ni bil
               spremenjen. Tudi predlog sprememb, ki ga je vložila skupina poslank in poslancev,
               sicer ne predstavlja primerne rešitve obstoječih problemov na tem področju, je pa
               vsaj ponudil možnost, da opravimo razpravo o predlogu in ugotovimo, katere so tiste
               rešitve, ki so sprejemljive za vse strani, predvsem pa za Rome. V Združeni levici
               pozdravljamo vsak poskus izboljšanja življenja ene najbolj marginaliziranih skupin
               sodržavljanov Slovenije. Na njihov nevzdržen položaj nas med drugim že leta
               opozarjajo tudi mednarodne institucije za človekove pravice. To se na odboru ni
               zgodilo, kar kaže na povsem nesprejemljiv odnos koalicije do marginalnih skupin. V
               tem mandatu je odnos do romske skupnosti na najnižji možni ravni. Na to smo v
               Združeni levici opozarjali tudi na Kolegiju predsednika Državnega zbora. Ob obravnavi
               Četrtega poročila o položaju romske skupnosti v Sloveniji je bila na primer seja
               matičnega odbora sklicana tako, da so predstavniki romske skupnosti iz cele Slovenije
               na besedo čakali kar tri dni. Tri dni zapored so se morali voziti v Ljubljano, da so
               lahko končno podali svoje mnenje. In pri obravnavi novele Zakona o romski skupnosti
               se je takšen nedopusten odnos ponovil – namesto da bi opravili razpravo o predlogu in
               predlaganih rešitvah, na podlagi katerih bi dejansko lahko poiskali ustrezne
               iniciative in rešitve, je koalicija na hitro sprejela sklep, da predlog ni primeren
               za nadaljnjo obravnavo.</p>
               <p>Takšen odnos nikakor ni primeren in s takšni odnosom ustreznih rešitev ne bo mogoče
               poiskati. Koalicijske stranke so se v koalicijskem sporazumu zavezale, da bodo Vlada,
               Državni zbor in državni organi z razumevanjem upoštevali socialne razmere in posebne
               pravice romske skupnosti ter dosledno uresničevali določbe Zakona o romski skupnosti
               in vladni Nacionalni program ukrepov za Rome ter ju po potrebi in dialogu z vsemi
               reprezentativnimi predstavniki romske skupnosti Republike Slovenije nadgradili. Vlada
               pa si je kot rok za sprejetje novele zakona določila maj 2016. Bojimo se, da s
               takšnim odnosom predlagane rešitve ne bodo šle v pravo smer ali pa do njih sploh ne
               bo prišlo. V Združeni levici obsojamo takšen odnos do romske skupnosti in obžalujemo,
               da do razprave o potrebnih spremembah zakona sploh ni prišlo. Pri tem je pomembno
               izpostaviti, da v tem trenutku glavni problem ni v pomanjkanju zakona, ampak v
               njegovem neizvajanju. Kar se tega tiče, pa je vlada do tega trenutka vsekakor
               naredila premalo ali sploh nič.</p>
               <p>V Združeni levici predlogu sklepa ne bomo nasprotovali, saj predlaganim rešitvam
               nasprotuje strokovna in zainteresirana javnost, predvsem pa Romi. Menimo pa, da je
               vsak poskus reševanja te problematike boljši kot molčanje. Zakon sicer ponuja nekaj
               rešitev, a žal premalo, morda celo nekatere napačne. Potreben je celostni pristop; od
               Vlade pri tem pričakujemo, da bo nemudoma začela reševati ta problem, ter izpolni
               obljube, ki jih je dala. Hvala lepa.</p>
            </sp>
            <sp xml:id="SDZ7-Redna-13-2015-11-20.sp33">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, v njenem imenu
               gospod Jernej Vrtovec.</p>
            </sp>
            <sp xml:id="SDZ7-Redna-13-2015-11-20.sp34">

               <speaker>JERNEJ VRTOVEC (PS NSi):</speaker>

               <p>Spoštovani kolegice in kolegi!</p>
               <p>Obstoječi Zakon o romski skupnosti, ki je bil sprejet v letu 2007, je bil prvi
               predpis, ki je celovito uredil položaj in pravice Romov in romskih skupnosti v
               Sloveniji. Zakonsko besedilo je bilo usklajeno z reprezentativnimi predstavniki
               romske skupnosti. In romska skupnost oziroma vsaj večina njihovih združenj še
               dandanes priznava, da je prišlo od leta 2007, ko je bilo področje romske skupnosti
               zakonsko urejeno, do velikega napredka pri integraciji Romov v lokalna okolja ter do
               realizacije vključevanja Romov v javno in politično življenje. Tukaj poudarjamo, da
               se srečujemo z izrazito različnimi uspehi pri urejanju njihovih pravic po različnih
               delih Republike Slovenije. V Prekmurju je sobivanje Romov z lokalnim prebivalstvom
               večinoma neproblematično, med tem ko so na Dolenjskem, na tem področju še vedno
               napetosti. Pereča je tudi problematika bivanjskih razmer v romskih naseljih, zlati pa
               zagotavljanje osnovne oskrbe z vodo in elektriko.</p>
               <p>V Novi Sloveniji – krščanskih demokratih smo prepričani, da so sedaj obstoječe
               zakonske podlage za urejanje romske problematike v osnovi ustrezne. Seveda so se pri
               izvajanju zakona pokazale določene pomanjkljivosti, ki jih bo v prihodnje treba
               odpraviti, vendar premišljeno in ob predhodnem usklajevanju s predstavniki romske
               skupnosti. Prepričani smo, da je še bolj kot noveliranje zakona treba več narediti na
               izvajanju obstoječega zakona. Seveda so za te namene potrebna tudi zadostna finančna
               sredstva in prav tukaj se vse bolj in tudi najbolj zatika. Na nezadostna sredstva za
               reševanje romske problematike opozarja tudi Zveza Romov v svojem mnenju k temu
               zakonu. Dejstvo je, da je za to področje vsako leto v državnem proračunu namenjenega
               premalo denarja. Prevalitev večjega dela tega bremena na stroške lokalnih skupnosti,
               kot je predlagano v vloženem predlogu sprememb in dopolnitev tega zakona, je v
               obstoječem sistemu financiranja občin nesprejemljivo. Občine se namreč že sedaj
               soočajo z velikimi težavami pri njihovem financiranju. Država in zakonodaja jim
               nalaga vedno več breme;, sredstva za izvajanje zakonsko določenih nalog – to so
               sredstva z naslova povprečnine – pa se stalno zmanjšujejo. Tega dodatnega bremena
               občine v obstoječem sistemu financiranja nikakor ne bi zmogle.</p>
               <p>Potenciale za pridobivanje dodatnih sredstev v Novi Sloveniji vidimo v boljšem
               črpanju evropskih sredstev, zlasti na področju izobraževanja in kulture, pa tudi na
               področju socialnega podjetništva, ki je ena od možnosti za povečanje stopnje
               zaposlenosti Romov. Seveda pa je tudi za te namene treba zagotavljati določen del
               lastnih sredstev, ki pa jih posamezne romske organizacije, zveze in skupnosti, ki so
               številne in razpršene, nimajo dovolj, vsaj ne za večje projekte. Možnosti bodo romske
               organizacije morale iskati v povezovanju in predvsem skupnem nastopanju. Poslanci
               Poslanske skupine Nove Slovenije podpiramo vse napore za ureditev romske
               problematike, vendar na način, ki bo upošteval interese vseh deležnikov, to je
               predstavnikov romskih skupnosti, lokalnih skupnosti in pristojnih državnih institucij
               z različnih področij, na primer izobraževanja, kulture, okolja, zaposlovanja, sociale
               in tako naprej; česar pa obravnavani predlog zakona ne obravnava.</p>
               <p>Spoštovani kolegice in kolegi! Prav iz navedenih razlogov bomo v Novi Sloveniji
               podprli predlog sklepa, da predlog sprememb in dopolnitev predloga zakona ni primeren
               za nadaljnjo obravnavo. Hvala.</p>
            </sp>
            <sp xml:id="SDZ7-Redna-13-2015-11-20.sp35">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin. O predlogu sklepa bomo v
               skladu s časovnim potekom seje zbora odločali v torek, 24. 11. 2015 v okviru
               glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>39. TOČKO DNEVNEGA REDA, TO JE NA PREDLOG RESOLUCIJE O NACIONALNEM
                  STANOVANJSKEM PROGRAMU 2015–2025.</title>
               </p>
               <p>Predlog resolucije je v obravnavo zboru predložila Vlada.</p>
               <p>Za dopolnilno obrazložitev predloga resolucije dajem besedo predstavnici Vlade,
               državni sekretarki na Ministrstvu za okolje in prostor gospe Lidiji Stebernak.</p>
            </sp>
            <sp xml:id="SDZ7-Redna-13-2015-11-20.sp36">

               <speaker>LIDIJA STEBERNAK:</speaker>

               <p>Spoštovani predsednik Državnega zbora, spoštovani poslanci in vsi prisotni!</p>
               <p>Nacionalni stanovanjski program je dokument, ki oblikuje aktivno stanovanjsko
               politiko, s katero država prispeva k doseganju ciljev, zastavljenih v svojih
               razvojnih, prostorskih in socialnih programih ter programih k ureditvi razmer na
               stanovanjskem področju; ter k dolgoročnemu zagotavljanju kvalitete bivanja za vse
               prebivalce. Je integralen dokument, ki prinaša nov pristop pri reševanju stanovanjske
               problematike, in sicer predstavlja dokument, ki se odziva na dejanske razmere na
               področju stanovanjske oskrbe, hkrati je tudi dokument operativne narave, s katerim se
               zagotavljajo pogoji za izboljšanje razmer pri reševanju stanovanjskega problema
               prebivalcev, in je dokument, ki se posebej osredotoča na zagotavljanje kakovosti
               bivanja ranljivejših skupin prebivalstva. Nacionalni stanovanjski program zasleduje
               štiri pomembne dolgoročne cilje stanovanjske politike: uravnoteženo ponudbo primernih
               stanovanj, lažjo dostopnost do stanovanj, kakovost in funkcionalnost stanovanj ter
               večjo stanovanjsko mobilnost prebivalstva. Posebno pozornost Nacionalni stanovanjski
               program namenja ustvarjanju razmer za zagotavljanje kakovosti bivanja za različne
               ciljne skupine prebivalstva; s poudarkom na dveh specifičnih skupinah, to so mladi in
               starejši. Za zagotavljanje ciljev bo v obdobju do leta 2020 izveden program
               projektov, v okviru katerih bo zagotovljena enakopravna obravnava prebivalcev pri
               reševanju stanovanjske problematike; hkrati pa so usmerjeni v urejenost in
               transparentnost podatkov ter vključevanje zunanjih investitorjev v zagotavljanje
               stanovanjske oskrbe.</p>
               <p>Program je razdeljen na štiri prednostne sklope, in sicer aktivacija obstoječega
               stanovanjskega fonda, večja dostopnost do stanovanja za ranljivejše skupine
               prebivalstva, prenova stanovanjskega fonda in gradnja novih stanovanj, kjer je
               potreba po njih največja. Za to, da bodo dolgoročni cilji doseženi in da se bo
               stanovanjska politika izvajala, bo skrbel Svet za stanovanjsko politiko, vzpostavljen
               pri Vladi Republike Slovenije. Ministrstvo za okolje in prostor bo kot nosilec
               izvajanja stanovanjske politike le-to vodil, pripravljal področno zakonodajo in
               koordiniral druge resorje, še zlasti resorje na področju sociale, prostora,
               gospodarskega razvoja in financ. Vlogo glavnega izvajalca nacionalne stanovanjske
               politike pa bo opravljal Stanovanjski sklad Republike Slovenije. Pomembno vlogo bodo
               z učinkovito zemljiško politiko in zagotavljanjem zadostnih količin komunalno
               opremljenih zemljišč za gradnjo, zlasti še javnih najemnih stanovanj, imele lokalne
               skupnosti in drugi deležniki, kot so nevladne organizacije in različna združenja, in
               sicer predvsem pri iskanju in uvajanju različnih primerov dobrih praks za izboljšanje
               stanovanjske oskrbe, še posebej pa pri spremljanju selitvenih in bivanjskih navad. Za
               ugotavljanje uspešnosti izvajanja ukrepov in za ugotavljanje doseganja zastavljenih
               ciljev, opredeljenih v Nacionalnem stanovanjskem programu, bo vzpostavljen sistem
               spremljanja, ki ga bo vodilo Ministrstvo za okolje in prostor ter bo obsegal dva
               ločena sklopa. Prvi sklop je spremljanje izvajanja aktivnosti Nacionalnega
               stanovanjskega programa, kjer bomo sprotno ugotavljali uspešnost izvajanja projektov.
               In drugi je spremljanje učinkov, ukrepov in doseganje ciljev stanovanjske politike.
               Zato bo pripravljeno tudi poročilo, ločeno za oba sklopa, ki bo posredovano Vladi v
               sprejem.</p>
               <p>Nacionalni stanovanjski program je krovni dokument, ki izhaja iz ustavne določbe, da
               država ustvarja možnosti, da si državljani lahko pridobijo primerno stanovanje. To je
               tudi osnova za opredelitev dolgoročnih ciljev v programu in posameznih ukrepov, ki so
               potrebni za doseganje le-teh. S tem pa bodo ustvarjeni pogoji za uspešno gospodarsko
               rast, saj ustrezna stanovanjska oskrba, ki zadovoljuje potrebe prebivalstva, podpira
               razvoj in zmanjšuje promet ter posledično tudi izpuste. Država s tem zagotavlja enake
               možnosti za vse, povečuje socialno varnost in odpravlja revščino. Hvala.</p>
            </sp>
            <sp xml:id="SDZ7-Redna-13-2015-11-20.sp37">

               <speaker>PREDSEDNIK DR. MILAN BRGLEZ:</speaker>

               <p>Predlog resolucije je obravnaval Odbor za infrastrukturo, okolje in prostor kot
               matično delovno telo.</p>
               <p>Za predstavitev poročila odbora dajem besedo podpredsedniku gospodu Danilu Antonu
               Rancu.</p>
            </sp>
            <sp xml:id="SDZ7-Redna-13-2015-11-20.sp38">

               <speaker>DANILO ANTON RANC (PS SMC):</speaker>

               <p>Spoštovani predsednik dr. Milan Brglez, spoštovana državna sekretarka gospa Lidija
               Stebernak, spoštovani poslanke in poslanci, vsem lep pozdrav!</p>
               <p>Odbor za infrastrukturo, okolje in prostor je na 14. seji 29. 10. 2015 kot matično
               delovno telo obravnaval Predlog resolucije o nacionalnem stanovanjskem programu
               2015–2025, ki ga je Državnemu zboru v obravnavo predložila Vlada. V dopolnili
               obrazložitvi predloga resolucije je državna sekretarka na Ministrstvu za okolje in
               prostor Lidija Stebernak predlog resolucije opredelila kot dokument, ki oblikuje
               aktivno stanovanjsko politiko, s katero država prispeva k doseganju ciljev v
               zastavljenih razvojnih, prostorskih in socialnih programih, k ureditvi razmer na
               stanovanjskem področju ter k dolgoročnemu zagotavljanju kvalitete bivanja za vse
               prebivalce. Je integralen dokument, ki se odziva na dejanske razmere na področju
               stanovanjske oskrbe; hkrati pa je dokument operativne narave, s katerim se
               zagotavljajo pogoji za izboljšanje razmer pri reševanju stanovanjskega problema
               prebivalcev. Predlog resolucije zasleduje štiri pomembne dolgoročne cilje, in sicer
               uravnoteženo ponudbo primernih stanovanj, lažjo dostopnost do stanovanj, kakovost in
               funkcionalnost stanovanj ter večjo stanovanjsko mobilnost prebivalstva. Posebno
               pozornost namenja ustvarjanju razmer za zagotavljanje kakovosti bivanja za različne
               ciljne skupine prebivalstva, pri čemer daje poseben poudarek dvema specifičnima
               skupinama. To so mladi in starejši.</p>
               <p>Za zagotavljanje ciljev bo v obdobju do leta 2020 izveden program projektov, ki bodo
               usmerjeni v urejenost in transparentnost podatkov ter vključevanje zunanjih
               investitorjev v zagotavljanje stanovanjske oskrbe. Programi bodo razdeljeni v štiri
               prednostne sklope, in sicer aktivacija obstoječega stanovanjskega fonda, večja
               dostopnost do stanovanja za ranljivejše skupine prebivalstva, prenova stanovanjskega
               fonda in gradnja stanovanj, kjer je potreba največja. Znotraj teh projektov bodo
               izvedeni tudi posamezni podprojekti, kot so prenova stanovanjske zakonodaje, ki bo
               povečala varnost najemnih razmerij; izvajanje ciljnih finančnih ukrepov, ki bodo
               spodbudili oddajo stanovanj v najem; in vzpostavitev službe za najemniško
               upravljanje. S postopnim uvajanjem nove najemniške politike se bo izboljšal in
               povečal nabor možnih rešitev za reševanje stanovanjskega problema mladih in
               starejših, zagotavljale pa se bodo tudi namenske stanovanjske enote za ljudi s
               posebnimi potrebami. Iz predloga resolucije je izpostavila še zagotavljanje
               sistemskega financiranja energetske prenove stanovanjskih stavb, funkcionalno prenovo
               enostanovanjskih stavb in celovito prenovo stanovanjskih sosesk.</p>
               <p>Predstavnica Zakonodajno-pravne službe Katarina Kralj je poudarila, da so k predlogu
               resolucije oziroma k posameznim poglavjem podali nekaj manjših pripomb, ki pa so v
               celoti upoštevane v predloženih amandmajih koalicijskih poslanskih skupin. Predsednik
               Komisije Državnega sveta za lokalno samoupravo in regionalni razvoj Jernej Verbič je
               poudaril, da je komisija obravnavala predlog resolucije skupaj z interesno skupino
               lokalnih interesov, s katero podpirata predlog resolucije. Izpostavil je, da državni
               svetniki pozitivno ocenjujejo postopek priprave predloga resolucije, v katero so bili
               vključeni številni deležniki v okviru predhodnega posvetovanja, ki se je izteklo že
               konec septembra 2014. Posebej je poudaril, da je komisija v okviru predhodnega
               posvetovanju obravnavala predlog resolucije in podala nekaj opozoril oziroma pripomb,
               ki jih je predlagatelj upošteval pri naslednji pripravi dokumenta. V razpravi so bili
               s strani nekaterih razpravljavcev izraženi pomisleki o ustreznosti nekaterih
               predlaganih rešitev ter uresničljivosti postavljenih ciljev v predlogu resolucije. V
               povezavi s tem so bili predlagani tudi amandmaji Poslanske skupine Združena levica, s
               katerimi se je predlagalo dopolnitev oziroma nadomestitev nekaterih rešitev.
               Zastavljenih je bilo tudi več vsebinskih vprašanj, na katera sta odgovore podala
               državna sekretarka na Ministrstvu za okolje in prostor Lidija Stebernak in direktor
               Stanovanjskega sklada mag. Črtomir Remec.</p>
               <p>Po razpravi je odbor sprejel amandmaje poslanskih skupin Stranke modernega centra,
               Desusa in SD k poglavju Kazalo, k 1., 4. in 5. poglavju ter za novo poglavje 5.a; ni
               pa sprejel amandmajev Poslanske skupine Združena levica. Odbor je nato glasoval še o
               vseh poglavjih predloga resolucije skupaj in jih tudi sprejel. Hvala lepa.</p>
            </sp>
            <sp xml:id="SDZ7-Redna-13-2015-11-20.sp39">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Slovenske demokratske stranke, v njenem imenu gospod
               Ljubo Žnidar.</p>
            </sp>
            <sp xml:id="SDZ7-Redna-13-2015-11-20.sp40">

               <speaker>LJUBO ŽNIDAR (PS SDS):</speaker>

               <p>Spoštovani kolegice in kolegi!</p>
               <p>Na matičnem odboru za infrastrukturo, okolje in prostor je predstavnica Ministrstva
               za okolje in prostor predstavila stališče Vlade k Nacionalnemu stanovanjskemu
               programu 2015–2025. Predstavila je štiri prednostne naloge, in sicer: aktivacija
               obstoječega stanovanjskega fonda, dostopnost do stanovanja za ranljivejše skupine
               prebivalstva, prenova stanovanjskega fonda in gradnja novih stanovanj. Lahko bi rekli
               – lepo zapisano. Hkrati s to resolucijo se je sprejemal tudi proračun za naslednji
               dve leti. Niti drobtinica sredstev ali kakršenkoli ukrep, ki bi sledil predlaganim
               prednostnim nalogam Nacionalnega stanovanjskega programa 2015–2025. Na osnovi tega
               lahko sklepamo, da se bo vlada konkretno s tem vprašanjem začela ukvarjati po letu
               2017. Torej je uresničljivost zastavljenih ciljev te Resolucije stanovanjskega
               programa pod velikim vprašajem. V Poslanski skupini Slovenske demokratske stranke
               menimo, da je stanovanjska problematika v Sloveniji pereča in da jo je treba reševati
               s takojšnjim pristopom. Na celotnem stanovanjskem področju je najprej treba uvesti
               red z dobro evidenco in dobrimi podlagami; zagotoviti večjo varnost najemnikov in
               tudi najemodajalcev; možnost postopnega dolgoročnega odkupa z vložkom najemnine;
               urediti evidenco oddanih stanovanj z uvedbo stimulacije lastnikom, da ta stanovanja
               oddajajo. Za različne ciljne skupine je treba zagotoviti stanovanja različnih tipov,
               s sistemskim pristopom pa zagotoviti gradnjo novih stanovanj, vendar ne na plečih in
               z obremenitvijo lokalnih skupnosti.</p>
               <p>V Slovenski demokratski stranki Resoluciji o nacionalnem stanovanjskem programu ne
               bomo nasprotovali. Opozarjamo pa predvsem na pravočasno uresničitev zastavljenih
               ciljev, ki jih ta program predstavlja.</p>
            </sp>
            <sp xml:id="SDZ7-Redna-13-2015-11-20.sp41">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, v njenem
               imenu gospa Marjana Kotnik Poropat.</p>
            </sp>
            <sp xml:id="SDZ7-Redna-13-2015-11-20.sp42">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo, spoštovani predsednik. Spoštovana državna sekretarka s sodelavci,
               spoštovani poslanke in poslanci!</p>
               <p>V Poslanski skupini Desus nas veseli, da je na dnevnem redu Državnega zbora Predlog
               resolucije o nacionalnem stanovanjskem programu 2015–2025, saj smo se že z
               koalicijsko pogodbo zavezali k pripravi novega nacionalnega stanovanjskega programa,
               ki bo znal odgovoriti na aktualne potrebe po stanovanjih za posamezne kategorije
               stanovalcev, še posebej mladih, mladih družin, starejših in za gospodinjstva z
               dohodki pod določenim cenzusom. Iz ustavne določba izhaja, da je prav država tista,
               ki ustvarja možnosti, da si državljani lahko pridobijo primerno stanovanje. Gre za
               dokument, ki se odziva na dejanske razmere na področju stanovanjske oskrbe. Posebej
               se osredotoča na zagotavljanje kakovosti bivanja ranljivejših skupin prebivalstva,
               pri čemer se upošteva njihove specifične potrebe. Za Poslansko skupino Desus je med
               drugim pomembno, da dokument usmerja pozornost tudi na ukrepe, namenjene starejšemu
               delu prebivalstva. Dejstvo je, da se prebivalstvo v Sloveniji pospešeno stara. Delež
               starejših od 65 let je v letu 2013 presegel 17 %, povečuje pa se tudi delež
               prebivalcev, starejših od 80 let. Po zadnjih podatkih Evropske komisije se bo do leta
               2030 delež starejših od 65 let v Sloveniji povečal na 25 %.</p>
               <p>Pri oblikovanju stanovanjske politike je treba upoštevati dejstvo, da so bivanjske
               potrebe starejše populacije specifične in povezane z njihovim zdravstvenim in
               socialnim stanjem. Izkušnje kažejo, da starejši sami težje pokrivajo stanovanjske
               stroške in potrebujejo prilagojena stanovanja. Tveganju revščine pa so po danih
               podatkih še posebej izpostavljeni starejši prebivalci, zlasti še ženske, ki živijo v
               enočlanskih gospodinjstvih. Dokument, ki ga obravnavamo, gre glede na povedano v
               pravo smer, saj starejšim prav zaradi njihove specifičnosti zagotavlja večje število
               oskrbovanih stanovanj na primernih lokacijah in izboljšanje možnosti za druge oblike
               sobivanja. Kot ena primernejših rešitev za odpravljanje stanovanjske revščine
               starejših oseb je spodbujanje sobivanja starejših oseb v večjih ali skupinskih
               gospodinjstvih. Vključenost starejših oseb v širšo družbo bo zagotovljena z
               načrtovanjem primernih stanovanj v okviru mešanih sosesk, kar bo prispevalo k večji
               kakovosti bivanja in socialne vključenosti.</p>
               <p>Poslanke in poslanci Poslanske skupine Desus podpiramo tudi to, da med nujnimi
               ukrepi za povečanje dostopnosti do stanovanj za ranljivejše skupine niso spregledani
               mladi in osebe s posebnimi potrebami. V Poslanski skupini Desus se zavedamo, da je
               stanovanjska politika celovita politika, ki zahteva podporo celotne vlade in
               odgovornost vseh resorjev, zato pričakujemo, da se bodo vsi pristojni organi zavzeli
               za uresničevanje predvidenih ciljev in ukrepov na področju stanovanjske problematike
               najranljivejših skupin. Poslanska skupina Demokratične stranke upokojencev Slovenije
               bo resolucijo podprla. Hvala lepa.</p>
            </sp>
            <sp xml:id="SDZ7-Redna-13-2015-11-20.sp43">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, v njenem imenu gospod Matjaž
               Nemec.</p>
            </sp>
            <sp xml:id="SDZ7-Redna-13-2015-11-20.sp44">

               <speaker>MATJAŽ NEMEC (PS SD):</speaker>

               <p>Spoštovani predsednik Državnega zbora, predstavnici Vlade, kolegice in kolegi!</p>
               <p>Stanovanjska politika, ki želi biti uspešna in želi dosegati dolgoročne cilje
               skupnosti, mora biti celovita politika, ki deluje v funkciji spodbujanja in podpore
               gospodarskemu razvoju ter razvoju celotne družbe v smislu ohranjanja prebivalstva ter
               zagotavljanja kakovostnega življenjskega okolja za vse prebivalce. Zato je zelo
               pomembno, da ima država inovativen in sodoben nacionalni stanovanjski program, ki
               omogoča umeščanje rešitev, ki ne sledijo zgolj tradicionalnim pristopom masovne
               izgradnje, ampak temeljijo na premišljenem koriščenju obstoječe mase stanovanjskega
               fonda ter njegovega prestrukturiranja; pa naj si gre skozi krepitev najemniškega
               trga, spodbujanja stanovanjskih kooperativ ali preko energetskih partnerstev.
               Program, ki ga je predstavila Vlada, je produkt široke javne razprave in je kot tak
               zasnovan na obsežni analizi obstoječega stanja in stanovanjske problematike ter nanjo
               odgovarja s trajnostnim in zmernim pristopom. Kot strateški dokument podaja idealno
               tipsko videnje razvoja in je primerljiv s programi najrazvitejših držav. To ne
               pomeni, da je s programom uveljavljena stanovanjska politika; pomeni pa, da smo jasno
               začrtali mehanizme in vizije, ki pa jih je treba skozi zagotavljanje finančnih podpor
               in upravne podpore aplicirati v realnost. Slednja pa bo zahtevnejša kot priprava
               programa samega. Vendar imamo razlog za optimizem, saj je predlagatelj že predlagal
               prve konkretne izvedbene načrte in pilotne projekte, kar kaže, da ne gre samo za
               besede na papirju, ampak dejansko tudi za ukrepe v medresorskem izvajanju.</p>
               <p>Cilj stanovanjskega programa obsega aplikacijo nezasedenega stanovanjskega fonda
               preko zaostrenih davčnih ukrepov ter vzpostavitev javne službe za najemniško
               upravljanje, ki naj bi olajšala najemodajalcem postopek oddaje in upravljanja
               stanovanja. Nacionalni stanovanjski program želi uveljaviti pripravljenost lastnikov
               za višjo stopnjo oddaje stanovanj ter hkrati povečati varnost najemniških razmer z
               določenimi spremembami zakonodaje. Nacionalni stanovanjski program predvideva obsežne
               gradnje novih stanovanj, vlagati pa namerava predvsem v kvaliteto bivanja
               ranljivejših skupin, kot so mladi, starejši, prebivalci s posebnimi potrebami in
               socialno šibki; kar socialni demokrati zagotovo še posebej podpiramo in smo
               zadovoljni, da je vlada prepoznala nujnost posebne obravnave teh skupin. Glede na
               program lahko pričakujemo, da bo država za mlade zagotovila bivalne enote, namenjene
               sobivanju; za starejšo populacijo pa je v načrtu več oskrbovalnih enot, program
               sobivanja starejših ter program državnega odkupa njihovih stanovanj v zameno za
               doživljenjsko rento.</p>
               <p>Ker ocenjujemo, da gre za sodoben stanovanjski program, ki je v veliki meri skladen s
               programom Socialnih demokratov, ki smo ga opredelili že v letu 2008, bomo v Poslanski
               skupini Socialnih demokratov predlog resolucije podprli. Hvala lepa.</p>
            </sp>
            <sp xml:id="SDZ7-Redna-13-2015-11-20.sp45">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica, v njenem imenu Miha Kordiš.</p>
            </sp>
            <sp xml:id="SDZ7-Redna-13-2015-11-20.sp46">

               <speaker>MIHA KORDIŠ (PS ZL):</speaker>

               <p>Hvala za besedo, predsedujoči.</p>
               <p>Ko sem poslušal predstavitve stališč poslanskih skupin koalicije, sem dobil občutek,
               da mi nismo gledali in brali istega dokumenta o Nacionalnem stanovanjskem programu.
               Tega v Poslanski skupini Združena levica ne moremo podpreti, za nas je tudi popolnoma
               nesprejemljiv. To še posebej velja zato, saj je država že šest let brez veljavne
               resolucije o stanovanjski politiki, pa tudi glede na dolgotrajno pripravo tega
               dokumenta bi pričakovali izdelek, ki bi bil na koncu na precej višji ravni
               usklajenosti in kakovosti. Tako smo pa dobili nekaj, kar je sicer precej podobno
               prejšnji resoluciji, vključno z njenimi problemi. Zato lahko pričakujemo, da bo imela
               tudi ta resolucija podobne, se pravi nikakršne ali pa celo negativne učinke. Če
               predstavim dva ključna razloga, zakaj pričakujemo, da bo temu v resnici tako.</p>
               <p>Za začetek lahko ugotovimo, da predlog resolucije v točkah ciljev in ukrepov ni
               usklajen niti sam s seboj. Cilji, ki si jih postavlja na primer promocija najemništva
               in funkcionalna ter ekološka prenova stavb, so sicer dobri, ampak ukrepi, ki tem
               ciljem sledijo, jim v resnici ne sledijo. Pravilno prepoznava težave lastništva,
               ampak najem vseeno razume samo kot prehodno obdobje za mlade ali pa kot neko opcijo
               za starejše, ko ne morejo več skrbeti za lastno stanovanje. Na drugi strani imamo pa
               ukrepe, ki so najbolj razdelani; no, ti ukrepi so pa vezani na promocijo lastništva,
               medtem ko so ukrepi na strani najema popolnoma nedodelani. Zato ni popolnoma jasno,
               zakaj kljub viziji večjega in boljšega najemnega sektorja predlog resolucije ne
               predvideva, kako bo ta zastavljeni cilj dosegel. Kadar takšne predloge pa vendarle
               ima, takšen primer je javna najemniška agencija, pa so zelo nedorečeni, kar jih dela
               popolnoma neoperativne.</p>
               <p>Poleg tega pa ta dokument ne premore popolnoma nikakršne celostne vizije. Predvsem
               ni razvojen, ker ne predvideva, kako naj bi se stanovanjska vprašanja v prihodnosti
               zasledovalo in razreševalo. Kar počne, je to, da zgolj parcialno našteva težave in
               mogoče z njimi še nekaj povezanih ukrepov, pa še to ne zmeraj, in jih zgolj
               deklarativno poveže z ekologijo, neenakostjo, izključenostjo v prostorskem planiranju
               in tako naprej.</p>
               <p>Pomembno je tudi, da ne naslovi temeljnega prostorskega problema, s katerim se
               soočamo v Sloveniji, to je razpršena gradnja. Skratka, opravka imamo z izjemno slabim
               dokumentom, brez celostne vizije ali kakršnihkoli operacionaliziranih ciljev. V
               resnici je kot takšen bolj nabor želja kot karkoli drugega.</p>
               <p>Poslanci in poslanke, predvsem pa predstavniki vladajoče koalicije, glede na čas, ki
               ste ga imeli na voljo za pripravo tega dokumenta, in glede na vse prebivalce te
               države, predvsem pa mladino, ki jih to nemara najbolj zadeva, me zanima, kdo bo
               prevzel odgovornost, da je ključni dokument slovenske državne stanovanjske politike
               tako zelo neusklajen in tako slabo pripravljen, kot je? Hvala.</p>
            </sp>
            <sp xml:id="SDZ7-Redna-13-2015-11-20.sp47">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina Nove Slovenije – krščanskih demokratov, zanjo gospod
               Jernej Vrtovec.</p>
            </sp>
            <sp xml:id="SDZ7-Redna-13-2015-11-20.sp48">

               <speaker>JERNEJ VRTOVEC (PS NSi):</speaker>

               <p>Spoštovane kolegice in kolegi, predsedujoča!</p>
               <p>Ko beremo predlog resolucije o nacionalnem stanovanjskem programu za obdobje
               naslednjih desetih let, se zelo lepo sliši, kaj vse bo država naredila za mlade,
               starejše in za posebej ranljive skupine državljank in državljanov. Na prvi pogled se
               zdi predlog zelo všečen, ki pa za svojo realizacijo potrebuje še mnogo mnogo let.
               Namreč, ob tem ne smemo pozabiti, gre namreč za resolucijo, za vladne pilotne
               projekte, ki naj bi stabilizirali razmere na področju stanovanjske oskrbe. Resolucija
               sama po sebi ne pove veliko konkretnega, gre le za naštevanje nekaterih rešitev z
               ohlapnimi potezami za njihovo konkretizacijo. Aktivacija obstoječega stanovanjskega
               fonda, gradnja novih najemnih stanovanj v mestnih središčih, gradnja stanovanjskih
               skupnosti za mlade, zagotavljanja ugodnih najemnih stanovanj mladim in mladim
               družinam do določene starosti, kot tudi sam najem s kasnejšim odkupom in deljeno
               lastništvo v obliki danes že tako opevanega javno-zasebnega partnerstva.</p>
               <p>Gospe in gospodje, vsi ti projekti so odvisni od najpomembnejše predpostavke, in to
               je financiranje s strani Stanovanjskega sklada Republike Slovenije, ki naj bi v
               okviru javne službe odslej skrbel za javna najemna stanovanja.</p>
               <p>Ne moremo oporekati, da predlog resolucij prinaša pozitivne ukrepe, nikakor, vendar
               so dolgoročni in odvisni od številnih pogojnikov. Posebno skupino predstavljajo
               mladi, za katere radi rečemo, da na njih svet stoji in so naša prihodnost in naše
               ogledalo. Kaj jim ta resolucija dejansko prinaša? Predvsem obljubo, da bodo v
               prihodnosti lažje prišli do najemniškega stanovanja ali bodo morda imeli srečo in
               bodo lahko sobivali v stanovanjskih skupnostih za mlade z nižjo najemnino in bodo
               imeli možnosti kasnejšega odkupa stanovanja. Dejstvo je, da imajo mladi vse te
               možnosti že danes, seveda pa so mnogim težko dosegljive, sploh če upoštevamo, da
               današnja generacija skoraj ne dobi priložnosti za zaposlitev, če imajo veliko srečo,
               pa lahko sklenejo pogodbo o zaposlitvi za določen čas ali opravljajo prekarno delo.
               Logična posledica tega dejstva pa je, da ne morejo dobiti kreditov za nakup
               stanovanja, najemnine pa so izjemno visoke. Njihova prihodnost se vrti v začaranem
               krogu in zdi se, da postajajo ena ranljivejših skupin v naši družbi, torej mladi.</p>
               <p>Vlada res predvideva aktivacijo obstoječega stanovanjskega fonda in v Novi Sloveniji
               smo prepričani, da bi morali dati temu koraku absolutno prednost. Številke so namreč
               zgovorne, od skupaj 434 službenih stanovanj različnih ministrstev in stanovanjskega
               fonda Vlade je kar 219 v letošnjem letu namenjenih najemu. Zakaj jih ne bi prednostno
               dobili mladi, seveda pod določenimi pogoji? Čeprav gre za službena stanovanja, ki so
               namenjena reševanju stanovanjskih potreb javnih uslužbencev in funkcionarjev v
               državni upravi, to še ne pomeni, da so lahko dlje časa prazna oziroma nezasedena. Če
               jih država nujno potrebuje, potem naj jih kot dober gospodar tudi odda v skladu s
               svojo kadrovsko politiko. Če pa te potrebe dejansko ni, naj jih prenese na
               stanovanjski sklad kot nosilca izvajanja nacionalne stanovanjske politike. Vemo
               namreč, da je veliko teh stanovanj v slabem stanju, ker so nezasedena in
               nevzdrževana. Lahko bi že danes ta stanovanja služila svojemu namenu, če bi bila to
               seveda ena izmed prioritet oziroma zaveza Vlade Republike Slovenije.</p>
               <p>Kar se pa tiče reševanja te problematike pri starejši populaciji, pa krščanski
               demokrati ugotavljamo, da predvidena gradnja stanovanjski skupnosti ni niti malo
               dorečena, tudi možnost odkupa stanovanja z doživljenjsko rento in sobivanje v večjih
               ali skupinskih gospodinjstvih je glede na navade Slovencev ukrep, ki ne bo prinesel
               želenih rešitev, vsaj na krajši rok ne. V Novi Sloveniji smo prepričani, da
               predvideni ukrepi na področju stanovanjske oskrbe ne bodo pripomogli k izpolnitvi
               zaveze Slovenije, da do leta 2020 izvede deinstitualizacijo in preide k prijaznejši
               obliki pomoči različnim ranljivim skupinam državljanov. Prav gotovo vseh teh oseb,
               teh je po podatkih okrog 20 tisoč, po petih letih ne bomo mogli iz javnih zavodov
               vrniti v lokalno domače okolje.</p>
               <p>V Novi Sloveniji bomo sicer resolucijo podprli kljub zavedanju in dvomom, da Vlada v
               petletnem obdobju ne bo izvedla vseh napovedi. Najlepša hvala.</p>
            </sp>
            <sp xml:id="SDZ7-Redna-13-2015-11-20.sp49">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina nepovezanih poslancev, zanjo mag. Mirjam Bon Klanjšček.
           </p>
            </sp>
            <sp xml:id="SDZ7-Redna-13-2015-11-20.sp50">

               <speaker>MAG. MIRJAM BON KLANJŠČEK (PS NP):</speaker>

               <p>Hvala lepa. Spoštovani!</p>
               <p>Resolucijo o nacionalnem stanovanjskem programu čakamo že dolgo, predolgo, saj je
               zadnji nacionalni stanovanjski program obsegal obdobje od leta 2000 do leta 2009.
               Torej od leta 2010 čakamo na strateški dokument, ki bo končno začrtal smer, ki jo
               bomo kot država zasledovali na problematičnem stanovanjskem področju. Težave, ki jih
               imamo na tem področju, so se v letih, ko te strategije ni bilo, samo še poglabljale
               in to tako na strani ponudbe stanovanj kot na strani povpraševanja.</p>
               <p>Torej, če smo lahko zadovoljni, da smo nek strateški dokument končno dobili, nikakor
               ne moremo biti enako zadovoljni z njegovo vsebino. Tako že leta ugotavljamo, da
               najemni trg deluje na način, ki ni optimalen niti za najemodajalce niti za
               najemojemalce pa tudi za državo ne. Stanovanjski sklad Republike Slovenije se sicer v
               zadnjih letih usmerja tudi na razvoj najemniških stanovanj, a glavnino te naloge še
               vedno prevzemajo lokalni stanovanjski skladi. Slednji z zagotavljanjem najemniških
               stanovanj z neprofitno najemnino podpirajo različne skupine najemnikov, od mladih,
               mladih družin, starejših in tudi socialno ogroženih občanov. V urbanih središčih se
               tako marsikje kaže velik primanjkljaj neprofitnih najemnih stanovanj, ki bi uspešno
               zadostili potrebam, ki jih bo tudi dolgotrajna gospodarska kriza vztrajno povečevala.
               Če se spomnite, ste pred kratkim v Državnem zboru zavrnili rešitev, ki je aktivno
               naslavljala prav ta problem. Takrat ste rekli, da zakon ni primeren za nadaljnjo
               obravnavo, razprave na pristojnem odboru pa tudi niste dovolili. Resolucija, ki je
               danes pred nami, pripoznava te probleme, še posebej problematiko mladih in starejših
               občanov. Ni sicer najbolj jasno, kako se bodo cilji resolucije uresničevali in
               predvsem, kje bomo dobili finančne vire. Resolucija se lepo bere, žal pa bo čas
               verjetno pokazal, da se od branja ne bomo prav daleč premaknili.</p>
               <p>Naslednje poglavje, ki nas je precej zmotilo, pa je poglavje najemnin. Mi verjamemo,
               da so prav neprofitne najemnine najboljši korektiv, sploh ko govorimo o socialno
               ogroženih, brezposelnih in mladih, ki če že delajo, delajo v službah občasno kot
               prekarci ali preko lastnih espejev. Prepričani smo, da se tako imenovani stanovanjski
               dodatek ne bo izkazal kot najbolj premišljen ukrep in da bo prav to na koncu
               povzročilo še več težav in tudi stisk tistih, ki so že danes porinjeni na rob družbe.</p>
               <p>Zaradi vsega povedanega resolucije ne bomo podprli. Ne bomo je podprli, ker mislimo,
               da v resnici ne bo dosegla ciljev, ki jih izrecno promovira. In ne bomo je podprli,
               ker menimo, da stanovanjski dodatek ne bo ustrezen nadomestek danes znanih
               neprofitnih najemnin. Predlogu pa tudi ne bomo nasprotovali in vsekakor pričakujemo
               od Vlade, da bo na tem področju naredila potreben napredek. Hvala lepa.</p>
            </sp>
            <sp xml:id="SDZ7-Redna-13-2015-11-20.sp51">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina Stranke modernega centra, zanjo gospod Igor Zorčič.</p>
            </sp>
            <sp xml:id="SDZ7-Redna-13-2015-11-20.sp52">

               <speaker>IGOR ZORČIČ (PS SMC):</speaker>

               <p>Spoštovana podpredsednica, hvala za besedo. Spoštovana gospa državna sekretarka!</p>
               <p>Nacionalni stanovanjski program je dokument operativne narave in dokument, ki določa
               dolgoročno politično usmeritev države za realizacijo 78. člena Ustave Republike
               Slovenije, ki določa, da država ustvarja možnosti, da si državljani lahko pridobijo
               primerno stanovanje. Kot takšen mora ustvarjati okolje, ki zagotavlja izboljšanje
               razmer pri reševanju stanovanjskega problema stanovalcev, pri čemer se mora
               osredotočiti na zagotavljanje kakovosti bivanja ranljivejših skupin prebivalstva.</p>
               <p>Danes se nahajamo v situaciji, ko primanjkuje najemnih stanovanj, ki bi ranljivejšim
               skupinam omogočilo reševanje stanovanjskega problema, ko imamo star stanovanjski
               fond, ki ne ustreza energetskim standardom, ko stanovanj primanjkuje na lokacijah,
               kjer so potrebe največje, in ko ni interesa za vlaganje v stanovanjsko gradnjo v
               javnem interesu. Kot predvideva resolucija o nacionalnem stanovanjskem programu, ki
               jo sprejemamo, bodo v obdobju 5 let izvedeni izbrani projekti za stabilizacijo razmer
               na področju stanovanjske oskrbe, aktiviral se bo obstoječi stanovanjski fond,
               zagotavljala večja dostopnost stanovanj za ranljive skupine prebivalstva, spodbujala
               prenova stanovanjskega fonda in gradnja stanovanj, kjer je potreba po njih največja.
               Z navedenimi ukrepi se bo prvenstveno sledilo ustvarjanju razmer za zagotavljanje
               kakovosti bivanja dveh specifičnih skupin, to je mladih in starejših. Pri mladih,
               mladih družinah se bo spodbujal najem, predvideni ukrepi v ta namen pa se nanašajo na
               povečanje dostopnosti obstoječega najemnega stanovanjskega fonda in na zagotavljanje
               javnih najemnih stanovanj v večjih zaposlitvenih središčih v primeru novogradenj. Pri
               starejših se nacionalni stanovanjski program osredotoča na reševanje bivanjske
               problematike na način, da se omogoča kakovostno zdravstveno in drugo oskrbo v okviru
               varovanih oziroma oskrbovanih stanovanj, ob hkratnem zagotavljanju možnosti za
               vključevanje v družbo in medsebojno pomoč. Aktivnosti bodo usmerjene tudi v
               zagotavljanje večje kakovosti bivanja v lastnem stanovanju, v energetsko prenovo
               stavb ter prenovo stanovanj v smislu funkcionalne prenove ter prilagoditvi potrebam
               starejših.</p>
               <p>Resolucija o nacionalnem stanovanjskem programu po oceni Poslanske skupine SMC
               vsebuje vse potrebne elemente razvoja na stanovanjskem področju, strateške cilje,
               programe in ukrepe za realizacijo, akcijske programe in indikatorje, potrebne za
               spremljanje njihovega uresničevanja in merjenja ciljev. Uspešnost izvajanja ukrepov
               se bo preverjala v okviru sistema spremljanja nacionalnega stanovanjskega programa za
               pripravo letnih poročil o izvajanju aktivnosti, zastavljenih v akcijskem načrtu,
               izvajanje projektov za obdobje 2015 do 2025, kar po oceni Poslanske skupine SMC
               pomeni primeren odziv na obstoječe dejansko stanje na tem področju, pomeni vse
               potrebne elemente in ukrepe za nadzor nad izvajanjem same resolucije, zaradi česar se
               bo Poslanska skupina Stranke modernega centra resolucijo podprla. Hvala.</p>
            </sp>
            <sp xml:id="SDZ7-Redna-13-2015-11-20.sp53">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Končali smo s predstavijo stališč poslanskih skupin.</p>
               <p>Prehajamo na razpravo o poglavjih in vloženih amandmajih, ki jo bomo opravili na
               podlagi pregleda vloženih amandmajev z dne 19. 11. 2015. V razpravo dajem četrto
               poglavje ter tri amandmaje Poslanske skupine Združena levica. Želi kdo razpravljati?
               Prosim za prijavo.</p>
               <p>Besedo ima gospod Jani Möderndorfer. Izvolite.</p>
            </sp>
            <sp xml:id="SDZ7-Redna-13-2015-11-20.sp54">

               <speaker>JANI (JANKO) MÖDERNDORFER (NeP):</speaker>

               <p>Hvala lepa.</p>
               <p>Moram reči, da sem na začetku skoraj potreboval inzulin pri teh predstavitvah, koliko
               je to krasen program, ker bi že skoraj sladkorno dobil od vsega lepega, kar je bilo
               izrečenega. Vendar se je našlo nekaj razuma, ki so povedali tudi svojo konstruktivno
               kritiko in predvsem opozorili, kaj v resnici ta program je.</p>
               <p>Ne vem, če se koalicija in Vlada zaveda, da v resnici dve leti v tem slovenskem
               prostoru ne bo nič. Popolnoma nič. Dve leti nič, to vidimo iz proračuna 2016 in 2017,
               ki smo ga sprejeli, kjer ni niti enega evra predvidenega za to, o čemer govori
               nacionalni program. Istočasno, če beremo intervju novega direktorja republiškega
               stanovanjskega sklada – tisti, ki ste ga prebrali, ste lahko videli, da je zelo jasno
               povedal, da se on ne bo ukvarjal nadaljnji dve leti nič s tem nacionalnim programom,
               ampak se bo ukvarjal samo s preteklostjo, s popisi, evidencami, zemljišči, tožbami,
               urejal bo stare zadeve in tako naprej. Ne vem, kaj boste na koncu mandata povedali,
               kaj ste naredili s stanovanjsko politiko. Popolnoma nič! In to je vse. Je pa res, da
               imamo pred seboj program, ki se fantastično bere, ima realne podatke, ima pa en
               problem: na koncu ima v bistvu določene tabele kot neke vrste akcijski načrt, ki
               pove, da se zdaj ne bo dogajalo nič. In še enkrat nič. Ne vem, če se zavedamo, v
               slovenskem prostoru smo namenili za reševanje stanovanjske problematike 0,02 promila
               sredstev, kar v Evropi pomeni, da smo na predzadnjem mestu, samo še Grčija je slabša
               kot mi. Ampak to ne velja za to vlado, to velja za vse vlade; od 1990. leta naprej je
               tako. In mi pridemo z novim programom, kjer povemo, da ne bomo delali nič. Zato sem
               zgrožen nad temi hvalami, kaj vse se bo zgodilo in kaj vse bomo naredili.</p>
               <p>Samo en ukrep, ki je naveden in ki je naravnost smešen. Ponujali bi rentno ljudem, ki
               so starejši, zato da bodo svoje lastno stanovanje dali stanovanjskemu skladu, notri
               pa bodo lahko ostali do smrti, po smrti pa bo to last republiškega stanovanjskega
               sklada – zelo preprosto povedano. Že pet let v Ljubljani to izvajajo. Veste, koliko
               se jih je odločilo za takšno odločitev? Samo 5. Samo 5! Če seštejemo nadaljnjih 5
               let, pa če vzamem proporcionalno cel slovenski prostor, bi se 20 takšnih primerov
               lahko zgodilo v celem slovenskem prostoru, kar je naravnost hecno. To niso ukrepi!
               Imamo pa problem: stanovanjski program ne rešuje osnovnega vprašanja, ali bo
               Republika Slovenija reševala stanovanjsko problematiko ali je to še vedno vprašanje
               za nadaljnjih 20 let Slovencev in Slovencev – znajdite se, kakor veste in znate. To
               je pač preprosto vprašanje vaših dedkov in babic, vaših dediščin, vaših možnosti v
               življenju in sreče, ki jih boste imeli, da boste pač reševali svoje stanovanjsko
               vprašanje. Ne zaveda se pa osnovnega vprašanja, to pa je vprašanje, ki v resnici
               odgovarja na naslednje. Vsi bi radi imeli gospodarsko rast, ampak veste, dragi moji,
               kako boste imeli gospodarsko rast, če ne rešujete osnovnega problema, to pa je, da
               dajemo ljudem, mladim stanovanje, omogočimo neprofitno najemnino, to je osnovni
               namen. Seveda, neprofitne najemnine preprosto v tem stanovanjskem programu ne
               predvidevamo, ker nimamo niti stanovanjskega fonda, ker je to mreža prepletenih
               sistemov, ker bi morali začeti na začetku in ne na koncu. Mi smo šli pa … Seveda kot
               družba, ki rada piše cilje, zelo malo pa naredi na realizaciji teh ciljev. Kam bom
               prišli? Prišli bomo v dobo in čas, ko nam nihče več ne bo verjel.</p>
               <p>Ta dokument je sicer dokument, še enkrat bom povedal, ki ga tisti, ki se ukvarjajo s
               stanovanjsko problematiko, lahko pohvalijo, vendar več kot to; razen tega, da imamo
               nacionalni program, se v resnici v državi ne moremo pohvaliti. To veste tudi na
               ministrstvu in predlagatelji zato vedno sklonjenih glav gledate, kadar govorim o tej
               problematiki. Tega se močno zavedate, da pač enostavno s tem ne boste rešili
               problema. Spet ste ga preložili za 5 let ali celo več deset let. Novi direktor pa je
               povedal vse, to je namreč novi nacionalni koordinator, ki bo vodil vprašanje
               stanovanjske politike. Me prav zanima, kako bodo odreagirale občine. Hvala lepa.</p>
            </sp>
            <sp xml:id="SDZ7-Redna-13-2015-11-20.sp55">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima dr. Matej Tašner Vatovec, izvolite.</p>
            </sp>
            <sp xml:id="SDZ7-Redna-13-2015-11-20.sp56">

               <speaker>DR. MATEJ T. VATOVEC (PS ZL):</speaker>

               <p>Hvala, gospa podpredsednica.</p>
               <p>V Združeni levici smo vložili amandmaje k četrtemu poglavju, ker je to edino
               poglavje, ki je še bilo odprto. Se pravi, to smo lahko amandmirali, je pa dejstvo, da
               je celoten predlog zelo problematičen in po svoje tudi neustrezen in bi ga bilo treba
               v celoti amandmirati, če bi bilo to seveda mogoče – kar smo tudi naredili na matičnem
               delovnem telesu, ampak seveda ni bilo posluha za te amandmaje.</p>
               <p>Ti amandmaji, ki smo jih danes vložili oziroma za današnjo obravnavo, se dotikajo
               problemov, kot so delitev stroškov v korist najemodajalca, se pravi pri delitvi
               stroškov zavarovanja pri morebitni prisilni izselitvi, spodbujanje lastnikov
               stanovanj k njihovem oddajanju s subvencijo – torej, subvencioniranje rentnikov –,
               premalega poudarka na funkcionalni prenovi stavb, nezadovoljive ukrepe za spodbujanje
               alternativnih rešitev stanovanjskega vprašanje, kot so zadruge in tako naprej. Gre za
               neke zadnje poskuse izboljšanja tega predloga, ki so nam še ostali. Ne bom šel tukaj
               zdaj v detajle, kaj vsi ti amandmaji pomenijo, ker so naše obrazložitve dovolj
               zgovorne, bi pa poudaril še neko ključno težavo, ki jo ima ta predlog, in to je to,
               da dokument najemništvo še vedno vidi kot zgolj prehodno rešitev k lastniški rešitvi
               stanovanjskega vprašanja.</p>
               <p>Resolucija namreč jasno izraža potrebo po povečanju fonda najemnih stanovanj in
               deloma tudi potrebo po vzpostavitvi mehanizmov za spreobrnitev razmerja med
               lastniškimi in najemnini stanovanji, vendar je kljub temu lastništvo še vedno v tem
               dokumentu v veliki prednosti, se pravi ohranja to logiko lastništva, ki jo zelo
               spodbujamo v Sloveniji, in ne rešuje tega, kako bi se lahko to razmerje popravilo in
               tudi boljše začelo upravljati z najemništvom. Najprej se predpostavlja, da je
               najemniški trg namenjen predvsem mladim in ima prehoden značaj. To je seveda čisto iz
               vsakdanje izkušnje neka floskula, če naj tako rečem. Osnovna predpostavka dokumenta
               je lastništvo kot najbolj zaželen način reševanja stanovanjskega vprašanja, najemno
               stanovanje pa potrebujemo le kot prehod k lastništvu. Najemni sektor se tako še vedno
               dojema kot prehodno rešitev predvsem za mlade, ki se morajo osamosvojiti od staršev.
               Vendar pojasnila, zakaj najem ne bi mogel biti stalna in celo zaželena rešitev
               stanovanjskega vprašanja, predlog resolucije ne daje. Namen namreč ne bi smel biti
               zgolj prehodna možnost za tiste, ki si lastniškega stanovanja še ne morejo
               privoščiti, ampak mora biti del aktivne stanovanjske politike, ki bi delovala s
               širšimi družbenimi cilji, kot so na primer večja stanovanjska mobilnost, lažje
               prilagajanje življenjskim razmeram in manjša dolžniška obremenjenost. Ravno ta zadnja
               točka, se pravi dolžniška obremenjenost, je tista, ki je največji zaviralec k temu,
               da bi se, tako kot se tudi navaja v tem programu, lahko mladi na tak način tudi
               osamosvojili, če tako rečem. Se pravi, vemo, da je težko priti do kreditov in potem
               ti krediti dolgoročno praktično onesposobijo kakršnokoli normalno in dostojno
               delovanje mlajših, pa tudi starejših ljudi, seveda.</p>
               <p>Napačen pristop dokumenta k najemništvu je razviden tudi iz predvidenega načina
               njegovega spodbujanja, se pravi, s tem da subvencioniramo lastnike praznih stanovanj,
               skušamo spodbujati to, da ta prazna stanovanja dajejo v najem. V Združeni levici
               predlagamo ravno nasprotno; se pravi, da lastnike, ki prazna stanovanja puščajo v tem
               stanju, se pravi, da ostajajo prazna, bi morali v znak tudi neke socialne enakosti in
               tudi porazdelitve spodbujati k temu, da jih oddajajo, s tem da bi se obdavčilo prazna
               stanovanja in na takšen način bi spodbujali najemodajalstvo. Ker če spodbujamo s
               takšnimi subvencijami, se pravi potem tisti, ki je v tem najemodajalskem položaju na
               neki dvojni koristi; se pravi, ko dobiva rento od najemnine in potem še subvencije od
               države, zato seveda da lahko to rento sploh dobiva.</p>
               <p>Skratka, to so neke ključne težave, ki jih ima ta predlog. Mi smo vložili te
               amandmaje, zato da skušamo vsaj deloma ta predlog popraviti, ponavljam pa, tako kot
               je bilo že v stališču uvodoma rečeno, da takšnega predloga programa ne moremo
               podpreti in ga niti ne bomo. Vseeno pa apeliramo, da se ga vsaj deloma skuša
               popraviti s sprejetjem naših amandmajev.</p>
            </sp>
            <sp xml:id="SDZ7-Redna-13-2015-11-20.sp57">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Želi še kdo razpravljati?</p>
               <p>Gospod Igor Zorčič, izvolite.</p>
            </sp>
            <sp xml:id="SDZ7-Redna-13-2015-11-20.sp58">

               <speaker>IGOR ZORČIČ (PS SMC):</speaker>

               <p>Hvala za besedo.</p>
               <p>Morda bi se odzval na te amandmaje, ki jih je predlagala Združena levica. Po oceni
               naše poslanske skupine so te pripombe, ki so nekako v obliki amandmaja predlagane
               glede resolucije o nacionalnem stanovanjskem programu, že upoštevane v samem
               nacionalnem stanovanjskem programu oziroma predlogu le-tega. To je tako glede samih
               zadrug, ki so izrecno omenjene in se z resolucijo spodbujajo. Enako velja za
               inšpekcijske službe, ki jim je namenjena posebna pozornost, pa tudi glede obdavčitve,
               o katerih je pravkar kolega govoril. Nacionalni stanovanjski program predvideva večjo
               obdavčitev za tista stanovanja, ki bodo prazna, z namenom, da bi šla tudi ta v
               najem.</p>
               <p>Kar se tiče pripomb v zvezi s tem, da nekako ni sredstev zagotovljenih v izvajanju
               le-tega, lahko samo povem, da nacionalni stanovanjski program ni finančni dokument v
               tem smislu, da bi sam po sebi zagotavljal sredstva, ta se zagotavljajo v proračunu.
               Gre pa za dokument, ki je pravzaprav dolgoročen, strateški dokument. Nanaša se na
               obdobje 2015 do 2025 in bo kot takšen oziroma bo njegovo izvajanje podvrženo več
               vladam. Strinjam se s tem, da so možnosti države glede na njeno finančno stanje
               omejene, ampak vendar mi ta dokument moramo sprejeti in se tudi po njem ravnati in
               kontrolirati njegovo izvajanje, po potrebi pa ob seveda finančnih možnostih v
               največji meri tudi povečati sredstva za izvajanje samega nacionalnega stanovanjskega
               programa. Hvala.</p>
            </sp>
            <sp xml:id="SDZ7-Redna-13-2015-11-20.sp59">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Želi še kdo razpravljati? Ker ne želi nihče več razpravljati, zaključujem to
               razpravo. O amandmaju bomo v skladu s časovnim potekom seje zbora odločali v torek,
               24. 11. 2015, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>41. TOČKO DNEVNEGA REDA, TO JE NA OBRAVNAVO PREDLOGA ZAKLJUČNEGA
                  RAČUNA PRORAČUNA REPUBLIKE SLOVENIJE ZA LETO 2014.</title>
               </p>
               <p>Predlog zaključnega računa je v obravnavo Državnemu zboru predložila Vlada. Besedo
               dajem predstavniku Vlade za dopolnilno obrazložitev predloga zaključnega računa.</p>
               <p>Besedo dajem državni sekretarki na Ministrstvu za finance gospe mag. Mateji Vraničar
               Erman.</p>
            </sp>
            <sp xml:id="SDZ7-Redna-13-2015-11-20.sp60">

               <speaker>MAG. MATEJA VRANIČAR ERMAN:</speaker>

               <p>Hvala lepa, gospa predsednica, za besedo. Spoštovane poslanke in poslanci!</p>
               <p>Vlada je predlog zaključnega računa proračuna za leto 2014 skupno z zbirno bilanco
               stanja na dan 31. december posredovalo v obravnavo Državnemu zboru v skladu z
               zakonom, ki ureja javne finance. Sestavni del gradiva sta tudi revizijski poročili
               Računskega sodišča, skupaj s predlogi popravkov revizorja k zaključnemu računu in
               pojasnila Vlade o razlogih za neupoštevanje popravkov revizorja. Hkrati se obravnava
               tudi poročilo o stanju in gibanju davčnega dolga na dan 31. 12. 2014.</p>
               <p>Podatki zaključnega računa kažejo, da je bil državni račun izvršen v okvirih, ki so
               bili zastavljeni z rebalansom. Dosežen je deficit po denarnem toku, ki je skladen s
               predvidenim deficitom v proračunu, to je 1,19 milijarde evrov ali 3,2 odstotka BDP.
               Prihodki so bili realizirani v višini 8,4 milijarde evrov, kar je za 142 milijonov
               evrov manj od načrtovanih. Razlika je zlasti posledica nižje realizacije evropskih
               prihodkov, čeprav je bila realizacija vseeno višja od katerekoli realizacije v
               preteklih letih stare finančne perspektive. Davčni prihodki so bili realizirani za 53
               milijonov evrov nižje od načrtovanih, kar pomeni za 0,8 odstotka nižjo realizacijo od
               načrtovane. Tudi na odhodkovni strani A bilance proračuna je bila realizacija nižja
               od rebalansa, in sicer za 161,8 milijonov. V primerjavi z letom 2013 so se nekoliko
               znižali odhodki za stroške dela. Integralni odhodki za blago in storitve so se
               znižali za 3 odstotke, medtem ko so bili investicijski odhodki za 37,5 odstotka višji
               kot v letu 2013, kar je posledica pospešenega črpanja evropskih sredstev stare
               finančne perspektive.</p>
               <p>Obe bilanci je bilo realiziranih za približno 1 milijardo odhodkov, od tega 491
               milijonov za dana posojila in 508 milijonov za povečanje kapitalskih deležev in
               finančnih naložb. Naj spomnim, da so v letu 2014 še intenzivno potekale aktivnosti v
               zvezi z izvedbo ukrepov po Zakonu o ukrepih za krepitev stabilnosti bank. Realizacija
               izdatkov v B bilanci je bila od načrtovane nižja za 379 milijonov ali za 27,5
               odstotka. Dolg državnega proračuna je na dan 31. 12. 2014 znašal 26 milijard in 20
               milijonov. Med letom 2014 se je dolg povečal za dobre 4 milijarde evrov, odplačanih
               je bilo za 3,5 milijarde evrov dolga, sredstva na računih pa so se povečala za slabi
               dve milijardi.</p>
               <p>Računsko sodišče je na zaključni račun izdalo mnenje s pridržkom, za zbirno bilanco
               stanja pa ni izdalo mnenja. Posameznim proračunskim uporabnikom je izdalo priporočilo
               oziroma naložilo pripravo odzivnih priporočil in popravljalnih ukrepov. Za zaključni
               račun pa je predlagalo tudi popravke revizorja. Posamezni resorji so v predpisanem
               roku posredovali odzivna poročila, s porevizijskimi poročili Računskega sodišča pa še
               ne razpolagamo. Rok za oddajo odzivnega poročila glede zbirne bilance stanja še ni
               potekel. Vlada je predloge popravkov revizorja skrbno proučila, vendar ocenjuje, da
               jih ni mogoče upoštevati na način, da bi spreminjali zaključni račun za preteklo
               leto. Razlogi za neupoštevanje popravkov so podrobno navedeni v pisnih pojasnilih,
               hkrati pa Vlada pojasnjuje tudi, na kakšen način posamezne predloge in opozorila
               Računskega sodišča vseeno uveljavlja v tekočem proračunu.</p>
               <p>Upoštevaje vse navedeno Vlada predlaga Državnemu zboru, da predlog zaključnega računa
               za leto 2014 sprejme v predloženi obliki. Hvala lepa.</p>
            </sp>
            <sp xml:id="SDZ7-Redna-13-2015-11-20.sp61">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Predlog zaključnega računa je obravnavala Komisija za nadzor javnih financ.</p>
               <p>Besedo dajem predsedniku mag. Andreju Širclju za predstavitev poročila komisije.</p>
            </sp>
            <sp xml:id="SDZ7-Redna-13-2015-11-20.sp62">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovana podpredsednica. Spoštovani predstavniki Vlade oziroma
               predstavnice Vlade, kolegi in kolegice!</p>
               <p>Komisija za nadzor javnih financ je obravnavala Predlog zaključnega računa Proračuna
               Republike Slovenije. V uvodu je na seji podala osnovne podatke realizacije proračuna
               državna sekretarka na Ministrstvu za finance – podobno, kot danes.</p>
               <p>Prvi namestnik predsednika Računskega sodišča je predstavil revizijo zbirne bilance
               na dan 31. 12. 2014. Povedal je med drugim tudi, da je Računsko sodišče zavrnilo
               izrek mnenja iz naslednjih razlogov: osnovna sredstva v višini 6 milijard evrov, to
               so tista, ki so bila prenesena na infrastrukturo, da ti prenosi niso ustrezno
               dokumentirani, da je prišlo do napak pri obračunavanju popravkov vrednosti, ki jih ni
               mogoče ugotoviti zaradi neurejenosti evidenc ter neurejenosti vpisa v zemljiško
               knjigo; dolgoročne finančne naložbe v družbe, kjer poročila v času revizije še niso
               bila revidirana in zaradi tega se tudi na te podatke niso mogli nasloniti;
               informacija o sredstvih in virih za posle, ki jih v imenu in za račun Republike
               Slovenije opravlja SID banka ter sredstva za nasledstvo prav tako niso bili
               posredovani. Prav tako Računsko sodišče ni razpolagalo z osnovnimi podatki
               ministrstva, ki pripravlja zbirno bilanco stanja. Poudarilo je, da gre za prenizko
               izkazane druge kratkoročne terjatve, in sicer v višini 668 milijonov evrov. Gre za
               neupravičeno pobotanje terjatev in obveznosti za davke. Nekatere terjatve so bile
               namesto drugih kratkoročnih terjatvah evidentirane na kratkoročnih terjatvah do
               kupcev ali na dolgoročnih terjatvah, in sicer v znesku 183 milijonov.</p>
               <p>Pojasnil je, da je Vlada že posredovala odzivno poročilo, da se revidiranec, tore je
               Vlada, ni odločil med postopkom za kakršenkoli popravek ugotovljenih napak, zato je
               Računsko sodišče naložilo Vladi popravek, vendar Vlada teh popravkov ni sprejela.
               Tukaj se delo Računskega sodišča konča, je poudaril, in Državni zbor je tisti, ki
               lahko ta problem v okviru zakonodaje reši.</p>
               <p>V razpravi je bilo veliko govora o predlogu popravkov revizorja, o morebitnih
               sistemskih rešitvah, o neučinkovitosti črpanja evropskih sredstev, in bilo je tudi
               izpostavljeno vprašanje posameznih nepravilnosti v bilanci stanja.</p>
               <p>Dani so bili v potrditev naslednji sklepi, in sicer da Komisija ugotavlja, da je
               Računsko sodišče izreklo za splošni del zaključnega računa za leto 2014 mnenje s
               pridržkom zaradi ugotovljenih napak pri izkazovanju prihodkov in odhodkov. Komisija
               pri tem opozarja na iz leto v leto ponavljajoče se napake pri izkazovanju prihodkov
               in odhodkov, zato poziva Vlado, da odpravi ugotovljene napake, tako da bo poslovanje
               skladno s predpisi. Poleg tega naj v Državni zbor predloži že dalj časa obljubljene
               nujne spremembe zakonodaje, predvsem Zakona o javnih financah in Zakon o
               računovodstvu.</p>
               <p>V razpravi in tudi za odločanje so bili dani tudi naslednji sklepi: Komisija
               ugotavlja, da so v zaključnem računu v primerjavi s prvotno sprejetim proračunom za
               leto 2014 velika odstopanja pri odhodkih in prihodkih, predvsem se pri odhodkih
               nanaša na infrastrukturo. Glede na to, da je bilo realnejše načrtovanje proračuna za
               leto 2014 opravljeno z rebalansom do konca leta 2014, je dejansko šlo za uskladitev z
               dejanskim stanjem. Komisija poziva Vlado, da v prihodnje načrtuje bolj realno in
               dolgoročno.</p>
               <p>Komisija je v sklepu opozorila tudi na neučinkovito črpanje evropskih sredstev.
               Zaradi ponavljajočih napak in nepredložitve sistemskih rešitev Komisija predlaga
               Državnemu zboru, da zaključnega računa za leto 2014 ne sprejme. Ta sklep in ti sklepi
               niso bili sprejeti, bil pa je sprejet sklep, da Komisija za nadzor javnih financ
               predlaga Državnemu zboru, da po obravnavi na podlagi 168. člena Poslovnika Državnega
               zbora sprejme zaključni račun Proračuna Republike Slovenije za leto 2014.</p>
            </sp>
            <sp xml:id="SDZ7-Redna-13-2015-11-20.sp63">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Prehajamo na predstavitev stališč poslanskih skupin.</p>
               <p>Besedo ima Poslanska skupina Demokratične stranke upokojencev Slovenije, zanjo gospa
               Marija Antonija Kovačič.</p>
            </sp>
            <sp xml:id="SDZ7-Redna-13-2015-11-20.sp64">

               <speaker>MARIJA ANTONIJA KOVAČIČ (PS DeSUS):</speaker>

               <p>Lep pozdrav podpredsednica. Pozdrav tudi sekretarki, pozdrav vsem!</p>
               <p>Tokratna redna seja Državnega zbora je glede na vsebinsko obravnavo večine zakonov
               dejansko proračunska seja. Medtem ko pri obravnavi ostalih zakonov iz proračunskega
               paketa zakonodaje zremo v prihodnost, se izjemoma pri zaključnem računu oziramo v
               preteklo leto. Leto 2014 je Slovenija zaključila z 8,5 milijarde evrov na prihodkovni
               strani, medtem ko so bili odhodki državnega proračuna nekoliko višji, in sicer so
               znašali 9,6 milijarde evrov. Celotno analizo po posameznih postavkah ne bomo dodano
               izpostavljali.</p>
               <p>Glede na dane okoliščine smo v Poslanski skupini Desus z zaključnim računom za leto
               2014 zadovoljni in nanj nimamo pripomb, saj gre konec koncev za dejstva, na katere ne
               moremo vplivati. Stvari so se več ali manj odvijale po načrtovanem toku. Seveda si
               vsak želi, da bi bilo stanje lahko nekoliko boljše in tega ne bomo zanikali.</p>
               <p>V obravnavi zaključnega računa na matičnem delovnem telesu je predstavnica
               Ministrstva za finance ponovno izpostavila, da je v teku priprava zakona o
               demografskem skladu, do ustanovitve le-tega pa naj bi se na podlagi Predloga zakona o
               izvrševanju proračuna za leti 2016 in 2017 oblikoval poseben proračunski sklad, na
               katerega naj bi se stekalo 10 odstotkov kupnin od prodanega državnega premoženja. Na
               tej točki smo v Poslanski skupini Desus bili že večkrat opozorilno nastrojeni, saj
               menimo, da naše prioritete, ki so ne nazadnje tudi del koalicijske pogodbe, ni odveč
               večkrat ponoviti.</p>
               <p>Glede ugotovitev Računskega sodišča po opravljeni reviziji za ugotavljanje
               pravilnosti izvršitve zaključnega računa je Vlada že posredovala zahtevano odzivno
               poročilo, kar zadeva ostale aktivnosti revizijskega postopka pa zadevo prepuščamo
               standardnemu toku reševanja, torej pristojnim institucijam.</p>
               <p>V Poslanski skupini Desus si poleg nemotenega zagotavljanja pokojnin želimo čim
               boljšega ekonomsko-socialnega položaja upokojencev. Prav tako si prizadevamo, da bi
               vsak proračun bil oblikovan na način, da maksimalno ščiti socialne pravice
               prebivalcev ter da je hkrati naravnan v luči spodbujanja gospodarskega razvoja
               države. Izpolnitev takih pogojev je vedno težja naloga. Ne glede na zahtevnost se
               bomo poslanke in poslanci v Desusu še naprej močno trudili za splošno zadovoljstvo
               vseh deležnikov glede na realizacijo prihodnih predlaganih proračunov.</p>
               <p>Za zaključni račun naj rečem, da bomo zaključni račun za leto 2014 podprli.
               Hvala.</p>
            </sp>
            <sp xml:id="SDZ7-Redna-13-2015-11-20.sp65">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina Socialnih demokratov, zanjo gospod Matjaž Nemec.</p>
            </sp>
            <sp xml:id="SDZ7-Redna-13-2015-11-20.sp66">

               <speaker>MATJAŽ NEMEC (PS SD):</speaker>

               <p>Spoštovana podpredsednica, predstavnice Vlade, kolegice in kolegi!</p>
               <p>Pred nami je zaključni račun proračuna Republike Slovenije za leto 2014. Kot smo
               lahko slišali v uvodni predstavitvi predlagatelja je bila realizacija v okvirih,
               predpisanih z rebalansom proračuna. Ta velja tako za prihodke, realizirane v višini 8
               milijard 459,5 milijona evrov, kot za odhodke v višini 9 milijard 654,9 milijona
               evrov, za proračunski primanjkljaj v višini 1 milijarde 195,4 milijona evrov oziroma
               3,2 bruto domačega proizvoda kot tudi za druge ključne postavke, kjer večjih
               odstopanj od načrtovanega ni bilo.</p>
               <p>Letos je Računsko sodišče prvič revidiralo tudi zbirno bilanco stanja, ki zajema vsa
               sredstva in obveznosti v višini 31 milijard evrov. Ta revizija poleg ključnih
               razmejitev med posameznimi postavkami ugotavlja tudi 5-odstotno znižanje davčnega
               dolga. Ugotovila pa je tudi določene nepravilnosti, na primer pri vrednotenju
               nepremičnin v lasti države. Vlada tukaj opozarja, da se ti podatki iz leta v leto
               izboljšujejo, seveda pa je pravilno vrednotenje izjemno zahtevno, saj je treba po
               zahtevah Računskega sodišča na primer medsebojno razmejiti stavbe od zemljišč, na
               katerih stojijo. Glede na to, da so nekatere od teh nepremičnin stare že nekaj
               desetletij, lahko tu pritrdimo, da gre za težavno delo, a vendar upamo, da se bo
               kmalu zaključilo in bomo tukaj končno prišli do popolnoma urejenih evidenc tudi na
               tem področju.</p>
               <p>Kot vsako leto pri sprejemanju zaključnega računa tudi letos prihaja do razhajanj
               med Vlado in Računskim sodiščem glede pravilnosti izkazovanja določenih prihodkov,
               odhodkov ter sredstev, predvsem iz leta v leto se pojavlja problem oziroma nesoglasje
               med Vlado in Računskim sodiščem glede popravkov revizorjev. V vsakokratni vladi se
               nam zdi primerneje popravke vključiti v otvoritveni bilanci za prihodnje leto,
               Računsko sodišče pa je mnenja, da je to mogoče urediti pri bilanci stanja, ni pa
               mogoče pri finančnih tokovih, zato predlagamo, da se v prihodnosti zbližata
               metodologiji domačega poročanja in poročanja Evropski uniji, da do takšnih neskladij
               naj ne bi več prihajalo. Ker se tovrstna razhajanja v mnenju ponavljajo že več let,
               je na mestu poziv tako Vladi kot Računskemu sodišču, da vložita še dodaten napor v
               zbližanje stališč in bodo tako v prihodnje zaključni računi v celoti pripravljeni,
               tako kot zahteva Računsko sodišče.</p>
               <p>V razpravi na Komisiji za nadzor javnih financ, ki je matično delovno telo za
               obravnavo tega pomembnega akta, je bila razprava temeljita in odkrita. Člani komisije
               so dobili izčrpne in zadovoljive odgovore tudi na druga vprašanja, kot so odstopanja
               od predvidene realizacije, črpanje evropskih sredstev, dana poroštva države in težko
               pričakovanega znižanje skupnega javnega dolga, ki se bo pričelo v prihodnjem letu.
               Predvsem nas veseli tudi informacija, da Ministrstvo za finance aktivno dela na
               pripravi sprememb sistemov zakonov, kot sta Zakon o javnih financah in Zakon o
               računovodstvu, ki bosta omogočala, da bo sprejemanje ključnih finančnih dokumentov v
               prihodnosti bolj ustrezno.</p>
               <p>Komisija za nadzor javnih financ je tako sprejela sklep, s katerim predlaga
               Državnemu zboru sprejem zaključnega računa proračuna. Pomembno se nam zdi poudariti
               predvsem, da Vlada in Računsko sodišče zbližujeta stališči, da se nepravilnosti
               odpravljajo in zmanjšujejo, da lahko manjšim nepravilnostim navkljub trdimo, da imamo
               pravilno načrtovane in transparentne javne finance.</p>
               <p>Socialni demokrati bomo zato podprli Predlog zaključnega računa Proračuna Republike
               Slovenije za leto 2014. Hvala lepa.</p>
            </sp>
            <sp xml:id="SDZ7-Redna-13-2015-11-20.sp67">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina Združena levica, zanjo dr. Matej Tašner Vatovec.</p>
            </sp>
            <sp xml:id="SDZ7-Redna-13-2015-11-20.sp68">

               <speaker>DR. MATEJ T. VATOVEC (PS ZL):</speaker>

               <p>Hvala, gospa podpredsednica. Lep pozdrav vsem!</p>
               <p>Begunska kriza ni varnostna kriza, je humanitarna kriza in hkrati pa je vseeno več
               kot zgolj to, je tudi kriza države. Glede na to, da smo eno begunsko krizo pred
               kratkim v devetdesetih letih že dali skozi in da je na primer po številu ljudi, ki
               smo jih tukaj nastanili, bila precej večji infrastrukturni in logistični zalogaj,
               nesposobnost države, da se učinkovito in humano sooči s trenutno krizo, jasno kaže na
               njen razkroj. In kaj je razlog za to – brezglavo varčevanje!</p>
               <p>Zato imamo lahko na eni strani izmozgane in podplačane policiste v zastareli opremi,
               na drugi pa skoraj koncentracijska taborišča brez pogojev za dostojno življenje
               beguncev. To se odraža tudi v konkretnih številkah; za policijo smo leta 2014
               namenili okoli 290 milijonov evrov, letos približno enak znesek, leta 2011 na primer
               pred uveljavitvijo zloglasnega ZUJF pa smo ji namenili 35 milijonov evrov oziroma 12
               odstotkov več. Seveda pa policija ni nobena izjema. Praktično vsi ključni družbeni
               podsistemi zdravstvo, šolstvo in sociala so v zadnjih letih močno nazadovali.
               Varčevanje nam ubija državo. Pa ne le države, varčevanje ubija tudi gospodarstvo. Če
               si ogledamo analizo plač v javnem sektorju v letu 2014, ki je del zaključnega računa,
               vidimo, da smo od leta 2002 naprej priče stiskanju plač v javnem sektorju, ki so
               rasle po stopnji okoli 1 odstotka, prvič pa so upadle že leta 2004, in sicer za 0,7
               odstotka. V letih 2008 in 2009, torej po uveljavitvi Virantove reforme plačnega
               sistema v javnem sektorju, smo doživeli edina večja skoka, namreč za 3,8 in 5,8
               odstotka, odtlej pa plače v javnem sektorju upadajo. Najgloblji padec je bil leta
               2012, ko je bil sprejet in uveljavljen ZUJF, in sicer za kar 4,7 odstotka, globok
               4,1-odstoten padec pa se je nadaljeval tudi leto kasneje, leta 2013. Šele lani so
               bruto plače v javnem sektorju spet rahlo narasle, pa še to le za desetino
               odstotka.</p>
               <p>Skratka, če so si makroekonomske analize edine, da okrevanje slovenskega gospodarstva
               ovirata predvsem manko gospodarskih investicij in povpraševanje gospodinjstev,
               varčevanje torej ta problema še poudarja. Doslej, ko je bila mednarodna gospodarska
               situacija za naše gospodarstvo ugodna, se to v gospodarski rasti še ni tako poznalo,
               se je pa gotovo poznalo v življenju ljudi. Ko pa se bodo razmere na mednarodnih trgih
               spremenile – kriza nemške avtomobilske industrije, razmeroma nizka rast ameriškega
               gospodarstva, stagnacija evropskega in japonskega ter ohlajanje azijskih in
               južnoameriških –, se nam bodo posledice varčevanja prikazale v vseh razsežnostih.</p>
               <p>Zato v Poslanski skupini Združene levice sicer predlog zaključnega računa lahko
               podpremo, varčevanja, ki ga je utelešal tudi proračun za leto 2014, pa nikoli ne bo
               mogli.</p>
            </sp>
            <sp xml:id="SDZ7-Redna-13-2015-11-20.sp69">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina Nove Slovenije - krščanskih demokratov, zanjo gospod
               Jernej Vrtovec.</p>
            </sp>
            <sp xml:id="SDZ7-Redna-13-2015-11-20.sp70">

               <speaker>JERNEJ VRTOVEC (PS NSi):</speaker>

               <p>Spoštovani kolegice in kolegi!</p>
               <p>Zaključni račun je stvarna materija oziroma – kar je bilo, je bilo – je odraz
               dejanskega stanja v tem letu, torej za leto 2014. V Poslanski skupini Nove Slovenije
               zaključnega računa ne bomo podprli, prav tako mu ne bomo nasprotovali. Zakaj? Zaradi
               dveh ključnih razlogov.</p>
               <p>Prvič, mnenje s pridržkom Računskega sodišča in vsakoletno ponavljanje enih in istih
               napak ter neskladja, odstopanja od rebalansa proračuna, kljub temu da je bil rebalans
               proračuna izveden 19. novembra, torej ob koncu leta. Nadalje predvsem to, kar je že
               Komisija za nadzor javnih financ ugotovila: vedno ene in iste napake se ponavljajo,
               Vlada pa na to ne reagira in teh napak ne popravlja. Namreč, v letu 2014 so v
               zaključnem računu v primerjavi s prvotno sprejetim proračunom za leto 2014, se pravi,
               brez rebalansa, ki je bil sprejet v novembru, kot sem že dejal, leta 2014, velika
               odstopanja tudi pri odhodkih – infrastruktura, prometna politika – in prihodkih –
               izpad prihodkov od načrtovanega davka na nepremičnine. Glede na vsa navedena dejstva,
               glede na te neskladnosti, smo v Novi Sloveniji zagovarjali stališče, da bi Vlada
               Republike Slovenije morala popraviti zaključni račun. Na to je opozorilo tudi
               Računsko sodišče in na Vladi je bilo, da bi se teh sprememb kakovostno lotila. Te
               napake, kot kaže, se bodo ponavljale tudi naslednje leto in prej ali slej bi Vlada
               Republike Slovenije morala zagristi tudi v to materijo.</p>
               <p>Torej, kot rečeno, iz navedenih razlogov nekonsistentnosti, razlik med odhodki in
               prihodki ter mnenja Računskega sodišča s pridržkom sledi, da Poslanska skupina Nove
               Slovenije zaključnega računa ne more podpreti.</p>
            </sp>
            <sp xml:id="SDZ7-Redna-13-2015-11-20.sp71">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina nepovezanih poslancev, zanjo mag. Mirjam Bon
               Klanjšček.</p>
            </sp>
            <sp xml:id="SDZ7-Redna-13-2015-11-20.sp72">

               <speaker>MAG. MIRJAM BON KLANJŠČEK (PS NP):</speaker>

               <p>Hvala lepa. Spoštovani!</p>
               <p>Obravnavamo zaključni račun proračuna Republike Slovenije za leto 2014. Torej gre za
               leto, ko smo imeli dve vladi, in gre za leto, ki smo ga zaključili z rebalansom
               proračuna. Rebalans smo, naj samo spomnim, sprejemali 19. novembra 2014, torej slab
               mesec in pol pred koledarskih zaključkom leta 2014, in takrat smo se nekateri
               spraševali, ali je res nujen. Seveda nujnosti nismo pogojevali z izpadom nekaterih
               načrtovanih prihodkov, kot so to na primer prihodki iz naslova nepremičninskega
               davka, pa tudi ne z izpadom prihodkov iz naslova evropskih sredstev, kot tudi ne z
               izkazom odhodkovne strani proračuna, kjer smo imeli višje stroške zadolževanja na eni
               strani in izpad transferjev v pokojninsko blagajno zaradi uveljavitve Zakona o
               Slovenskem državnem holdingu in s tem povezane spremembe o financiranju blagajne ZPIZ
               in Kada. Nujnost rebalansa nismo problematizirali zaradi naštetih dejstev, ki so bila
               znana in akceptirana. Spraševali smo se, ali je rebalans nujen glede na dejstvo, da
               je takrat vlada v odhajanju sprejela potrebne ukrepe, in to že v juliju 2014, ki so
               omogočili nemoteno izvrševanje proračuna, in to brez rebalansa.</p>
               <p>Koalicija je takratni rebalans, in to vas želim spomniti, razglašala kot velik
               dosežek. Tudi nekatere kolegice, še nedolgo od tega, med dosežke aktualne vlade
               štejejo prav rebalans, o katerem sem govorila. Kar pa zmoti pri tem rebalansu, je, da
               se je ministrstvo navkljub bližini konca leta krepko zmotilo pri na koncu izkazanih
               prihodkih in še posebej davčnih prihodkih. Zmotiti se za približno 150 milijonov
               evrov mesec in pol pred koncem leta, pa vseeno ni kar tako, sploh če tako analogijo
               prenesemo v bolj aktualen, pred dnevi sprejet proračun za leto 2016, kjer smo,
               spomnimo, ugibali o stroških begunske krize. Bojim se, kaj in kako je bilo načrtovano
               za leto 2016, ko pa vemo, da smo se konec leta 2014 tako močno ušteli.</p>
               <p>Ne glede na povedano pa bomo zaključni račun podprli. Ne nazadnje je šlo za leto z
               veliko negotovosti in neznank tako na področju trga dela kot tudi na gospodarskem
               področju. Podprli ga bomo tudi zaradi obljube Ministrstva za finance, da bo v kratkem
               predstavilo predlog sprememb zakona o javnih financah, ki bo vsakoletne napake, na
               katere napotuje Računsko sodišče, končno odpravilo. Hvala lepa.</p>
            </sp>
            <sp xml:id="SDZ7-Redna-13-2015-11-20.sp73">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Vljudno prosim za mir v dvorani!</p>
               <p>Besedo ima poslanska skupina Stranke modernega centra, zanjo gospod Tilen Božič.
           </p>
            </sp>
            <sp xml:id="SDZ7-Redna-13-2015-11-20.sp74">

               <speaker>TILEN BOŽIČ (PS SMC):</speaker>

               <p>Hvala za besedo.</p>
               <p>Glede realizacij je bilo že kar nekaj besed, tako da se bom v svojem oziroma v našem
               stališču osredotočil na druga področja. Uvodoma moram vsekakor poudariti, da se v SMC
               zavedamo pomena mnenja s pridržkom, ki ga je izreklo Računsko sodišče na predlog
               splošnega dela zaključnega računa Republike Slovenije za leto 2014 zaradi
               ugotovljenih pomanjkljivosti pri izkazovanju računovodskih kategorij. Temu se doslej
               na tem mestu – doslej pomeni že kar dolga leta – po našem mnenju ni posvečalo
               zadostne pozornosti, v zadnjem času pa, kar je bilo razvidno tudi iz odgovorov
               predstavnice Ministrstva za finance v okviru seje pristojne komisije Državnega zbora,
               se je k tej problematiki pristopilo bolj temeljito. Ugotovljena neskladja so imela
               različne vzroke. Eden izmed zelo pomembnih izhaja iz nejasnosti ali razlik v
               strokovnih mnenjih med Vlado in Računskim sodiščem in tam bo treba tudi v prihodnje
               proaktivno usklajevati že med potekom revizij. Del ima zgodovinski predznak, izhaja
               iz spremembe o pravilih računovodenja, nepopolnih oziroma zastarelih evidencah, ki
               jih je treba najprej rešiti na vsebinski ravni, preden se lahko zagotovo pravilno
               računovodsko prepoznavanje. Del izvira iz zakonodaje, k čemur bomo v kratkem morali
               pristopiti tudi v tej hiši, del pa tudi iz morebitnih pomanjkljivosti v organizaciji
               in znanju.</p>
               <p>S tem v zvezi v Poslanski skupini SMC pričakujemo od Vlade, da bo pri prihodnjih
               izvrševanjih proračunov odločno nadaljevala z uveljavljanjem ukrepov, ki bodo
               zagotovili skladnost izvrševanja z opozorili Računskega sodišča, pa naj gre za
               doslednost pri knjiženju posamičnih dogodkov, torej usposobljenost knjigovodskega in
               računovodskega osebja in tistih, ki dajejo navodila za kontiranje, za vzpostavitev
               evidenc, ki so podlaga za prepoznavanje dogodkov, ali za rešitve, ki se morajo
               jasneje oziroma konkretneje opredeliti v sistemski zakonodaji – primer zakona o
               javnih financah, ki ni doživel prenove že več kot desetletje.</p>
               <p>Zaradi navedenega v Poslanski skupini SMC podpiramo sklep, sprejet na Komisiji za
               nadzor javnih financ, in sicer da se zaključni račun proračuna Republike Slovenije za
               leto 2014 sprejme. Vendar, kot povedano, tudi pričakujemo, da bo že vzpostavljena
               močnejša dinamika konstruktivnega sodelovanja med Računskim sodiščem in Vlado v
               doglednem času prinesla napredek tudi na tem področju.</p>
               <p>V poslanski skupini bomo, kot povedano, zaključni račun Proračuna Republike
               Slovenije za leto 2014 podprli. Hvala.</p>
            </sp>
            <sp xml:id="SDZ7-Redna-13-2015-11-20.sp75">

               <speaker>PODPREDSEDNIK MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina Slovenske demokratske stranke, zanjo mag. Andrej
               Šircelj.</p>
            </sp>
            <sp xml:id="SDZ7-Redna-13-2015-11-20.sp76">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovana podpredsednica. Spoštovane predstavnice Vlade, kolegi in
               kolegice!</p>
               <p>Pred približno enim letom smo govorili o zaključnem računu za leto 2013. Takrat smo
               ravno tako obravnavali revizijsko poročilo Računskega sodišča in opozorili na
               nekatere napake. Opozorili smo na napake, ki se dogajajo s knjiženjem posameznih
               odhodkov, prihodkov v povezavi s SID banko, v povezavi z zavarovanjem, v povezavi z
               družbami, ki se ukvarjajo z energetiko, v povezavi z Zakonom o računovodstvu, z
               Zakonom o javnih financah in tako naprej. Takrat mislim, da so skoraj vse stranke
               dejale, da se morajo popravki, ki jih nalaga Računsko sodišče, dejansko udejanjiti
               tudi v proračunu za leto 2014.</p>
               <p>Gospe in gospodje, to se ni zgodilo! Tako kot pri mnogih stvareh ste ostali pri
               besedah in pravzaprav niti ne želite kakršnihkoli popravkov, predvsem tistih, ki jih
               nalaga Računsko sodišče. Računsko sodišče je tudi povedalo, da enostavno ne more
               priti do konca s predstavniki Ministrstva za finance, ki tukaj predstavljajo Vlado,
               do konca v tem smislu, da bi za določene zadeve našli ustrezne rešitve. Vlada oziroma
               Ministrstvo za finance tukaj nasprotuje in si pač ne da ničesar dopovedati,
               poenostavljeno povedano, in ne sprejme njihovih rešitev. Državni zbor je tisti, ki
               lahko Vladi naloži določene rešitve. Te rešitve ne bi prizadele nikogar. Te rešitve,
               ki bi jih moral sprejeti Državni zbor in s tem tudi koalicija, bi dejansko pomenile
               večjo zakonitost delovanja Vlade, večjo zakonitost delovanja tudi paradržavnih
               institucij. Te rešitve bi bile signal tudi za ostale proračunskega porabnike tako
               posredne kot neposredne. Vendar, iz predstavitve stališč koalicijskih poslanskih
               skupin sledi, da ta koalicija temu ne bo naredila konca, ne bo naredila tega, da bi
               proračun deloval bolj zakonito in tudi bolj smotrno, tako kot opozarja Računsko
               sodišče.</p>
               <p>Mislim, da je tukaj popolnoma brez učinka kakršnokoli pozivanje koalicije na to,
               zato ker enostavno koalicija pristaja tudi na napake, nezakonitosti, nesmotrnosti, ki
               jih ugotavlja Računsko sodišče, in pravi, da je to vse v redu, saj ne bodo zaradi
               tega nič naredili. Tukaj je pomembno tudi izkazovanje realnosti proračunskih postavk.
               Tukaj je lahko tudi izziv za Vlado, da odgovori, kakšne so bile prerazporeditve med
               letom 2014, in sicer od osnovnega proračuna za leto 2014 do zaključnega proračuna za
               leto 2014, to je verjetno en podatek, koliko je bilo razporeditev. Drugi podatek je,
               koliko je bilo razporeditev med popravkom proračuna za leto 2014, se pravi novim
               proračunom in zaključnim računom. Upam, da ga bo Vlada predstavila, v toliko, da je
               težko govoriti o realnosti načrtovanja proračunskih prihodkov in proračunskih
               odhodkov. Realnost načrtovanja proračunskih prihodkov se kaže v tem, da enostavno en
               izredno pomemben vir ni bil izveden, ni bil prihodek proračuna, to je davek na
               nepremičnine, ki je doživel popoln fiasko na Ustavnem sodišču in tudi sicer. Na
               področju odhodkov ravno tako Računsko sodišče opozarja na visoke prerazporeditev v
               višini 150 milijonov predvsem na področju prometne infrastrukture, na področju
               prometne politike. Skratka, to realno načrtovanje ostaja le pri besedah in daleč od
               tega, da bi bilo realno.</p>
               <p>Prav tako je bilo opozorjeno na to, da Vlada enostavno ne sledi priporočilom niti
               Komisije za nadzor javnih financ niti sama sebi, ko neprestano govori o tem, da bo
               spremenila sistemske rešitve. Tu mislim predvsem na novi zakon o javnih financah in
               novi zakon o računovodstvu. Vsako leto vlada pride in povem, da bo naredila to, pa ne
               naredi. Še danes nimamo poslanci zakona o javnih financah, pa mislim, da kolikor časa
               spremljam delovanje vlade, recimo, v zadnjih 10 letih je vsako leto to obljubila, v
               vseh vladah, pa tega dejansko ni storila. Vedno so razlogi. Povem vam, da
               administracija vodi Ministrstvo za finance in administracija bo povedala ministru,
               kdaj bo nek zakon pripravljen in kdaj ne, ne minister! Nima minister tu nobene
               besede, tudi danes ne. Tudi ne vem, če državna sekretarka. Administracija pove, ali
               je zakon ali ne, in to je slabo.</p>
               <p>Tako je s tudi s črpanjem evropskih sredstev. Tudi tukaj je prišlo v letu 2014 do
               tega, da niso bila počrpana optimalno. In počrpana niti ne bodo v letu 2015, 2016, ko
               je nova finančna perspektiva. Zaradi tega je bilo tudi na Komisiji za nadzor javnih
               financ predlagano, da komisija sprejme določene sklepe, ki sem jih že v uvodu tudi
               omenil in prebral nekatere. Ti sklepi se predvsem nanašajo na to, da Vlada popravi
               ugotovljene nepravilnosti. To predlaga tudi Slovenska demokratska stranka. Slovenska
               demokratska stranka predlaga tudi, da se enostavno ta zaključni račun naredi zakonit
               in v skladu s priporočili Računskega sodišča, da se realno načrtuje prihodke in
               odhodke, da se zmanjša odstopanja pri prihodkih in odhodkih, da se izboljša
               knjiženje, da se izboljša načrtovanje in izvedba koriščenja evropskih sredstev,
               predvsem tako, da bodo ta sredstva vplivala na večjo gospodarsko rast in večjo
               zaposlenost.</p>
               <p>Navsezadnje tudi glede na to, da se tudi ta poročila in zaključni računi ponavljajo
               iz leta v leto z istimi napakami, nič se ne spremeni, Slovenska demokratska stranka
               tudi predlaga Državnemu zboru, da tega zaključnega računa Državni zbor ne sprejme
               samo iz enega razloga: zato da bo povečal zakonitost, transparentnost in smotrnost
               delovanja proračuna, po katerem dejansko deluje vlada, ki jo podpira ta koalicija. S
               tem bi koalicija naredila sama sebi nekaj dobrega. V bistvu bi povečala zakonitost in
               dejansko bi naredila tisto, kar piše v programu te koalicije, da bo delovala
               zakonito. Zaradi tega ne vidim razlogov, da ne zavrne koalicija zaključnega računa
               proračuna za leto 2014 in da v nadaljevanju pozove Vlado, da popravi proračun in
               upošteva priporočila Računskega sodišča.</p>
               <p>V Slovenski demokratski stranki zaradi tega zaključnega računa proračuna za leto
               2014 ne bomo sprejeli.</p>
            </sp>
            <sp xml:id="SDZ7-Redna-13-2015-11-20.sp77">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Sledi razprava poslank in
               poslancev o predlogu zaključnega računa.</p>
               <p>Besedo ima gospa Urška Ban, pripravi naj se mag. Andrej Šircelj.</p>
            </sp>
            <sp xml:id="SDZ7-Redna-13-2015-11-20.sp78">

               <speaker>URŠKA BAN (PS SMC):</speaker>

               <p>Hvala lepa, predsedujoča, za besedo. Spoštovani kolegice in kolegi!</p>
               <p>Danes obravnavamo zaključni račun proračuna Republike Slovenije za leto 2014, ki je
               bil, kot je že povedala državna sekretarka, realiziran v skladu in v okvirih, ki jih
               je predpisal oziroma katere je načrtoval sprejeti proračun in potem tudi rebalans
               proračuna za leto 2014. Pa po podatkih iz tega zaključnega računa je razvidno, da smo
               v letu 2014 realizirali 8 milijard 459 milijonov prihodkov, od tega se 78 odstotkov
               teh prihodkov nanaša na davčne prihodke, 10 odstotkov je nedavčnih prihodkov, ostalih
               12 odstotkov pa so prejete sredstva iz Evropske unije. Gre za več kot eno milijardo
               teh sredstev – posledica črpanja za projekte, tudi na drugi strani je bilo 37
               odstotkov več realiziranih investicij kot leto 2013. Glede samih odhodkov;
               realiziranih jih je bilo za 9 milijard 654 milijonov. Ta struktura pokaže, da 30
               odstotkov odhodkov porabimo za tekočo porabo, 54 odstotkov je transferjev in 4
               odstotki so plačila v Evropsko unijo. Razlika med prejetimi sredstvi EU in vplačili v
               EU pokaže pozitivno bilanco za Slovenijo. Presežek znaša več kot 600 milijonov evrov
               in je Slovenija je neto prejemnik sredstev iz evropskega proračuna. Gre za najvišji
               neto presežek 125 milijonov, višji kot v letu 2013 in najvišji, odkar smo polnopravna
               članica Evropske unije.</p>
               <p>Iz A bilance prihodkov in odhodkov je razvidno, da je znašal primanjkljaj eno
               milijardo 195 milijonov, kar predstavlja 3,2 odstotka BDP oziroma je znotraj
               primanjkljaja, kakršen je bil načrtovan z rebalansom proračuna za leto 2014. Presežek
               odhodkov nad prihodki je za 22 odstotkov manjši kot v letu 2013, ko je takrat znašal
               eno milijardo in pol. Zmanjšal se je tudi primarni primanjkljaj, se pravi
               primanjkljaj, ki ne upošteva prihodkov in odhodkov iz naslova obresti. V letu 2014 je
               ta primanjkljaj znašal 153 milijonov evrov, v letu 2013 pa čez 700 milijonov evrov,
               kar pomeni, da se je zmanjšal za slabih 80 odstotkov in to vsekakor pomeni, da gremo
               s to politiko finančne konsolidacije v pravo smer.</p>
               <p>Je pa na drugi strani tudi res, da Računsko sodišče že vrsto let opozarja na določene
               transakcije in določene nepravilnosti pri posameznih knjižbah in obravnavah poslovnih
               dogodkov, kar ima za posledico lahko nepravilno izkazane prihodke in odhodke v
               bilancah. Iz tega razloga je tudi Računsko sodišče izdalo mnenje s pridržkom, zato
               tukaj res pričakujemo od Vlade, da bo te zadeve uredila. Tudi državna sekretarka je
               že na seji Komisije za nadzor javnih financ povedala, da so pripravili odzivno
               poročilo, na katerega še nimajo odgovora Računskega sodišča. So pa upoštevali večino
               ugotovitev in tudi pojasnili, kako so ali bodo priporočila ter ugotovitve Računskega
               sodišča upoštevali pri nadaljnjem izvrševanju proračunov v naslednjih letih.</p>
               <p>Kot je pa že povedal tudi predstavnik Računskega sodišča na Komisiji za nadzor
               javnih financ, je sedaj tudi priložnost, da v zakonodaji določene stvari uredimo.
               Pred kratkim, poleti, smo sprejeli Zakon o fiskalnem pravilu, ki od nas zahteva
               spremembo tudi druge zakonodaje, predvsem Zakona o javnih financah, Zakona o
               računovodstvu, verjetno tudi Zakona o financiranju občin. Sedaj je tukaj priložnost,
               da določene stvari uredimo predvsem in najprej v Zakonu o javnih financah, za
               katerega in po zagotovili državne sekretarke pričakujem, da ga bomo dobili v Državni
               zbor v začetku naslednjega leta, saj je bila zadnja večja sprememba Zakona o javnih
               financah narejena leta 1999, torej pred petnajstimi leti. Od takrat je Republika
               Slovenija postala članica Evropske unije in smo v območju evra in posledično tega
               Evropska skupnosti od nas zahteva veliko poročanja. O tem je govoril tudi predstavnik
               Računskega sodišča. Naš sistem je še vedno vezan na statistiko nacionalnih računov,
               vsa poročanja pa vemo, da se nanašajo na metodologijo ESA 95 oziroma ESA 2010.</p>
               <p>V tej fazi, kjer smo, se pravi, pred pripravo novega zakona o javnih financah, je
               prav, da pristopamo na računovodenje na podlagi poslovnega dogodka, tako kot ostale
               države članice EU. Mislim, in tako ugotavlja tudi Računsko sodišče, da bomo
               marsikatero razkritje in nepravilnost, ki se izpostavlja že vrsto let, tudi s tem
               pristopom delno rešili, ker je veliko napak, ki jih ugotavlja, tudi posledica
               računovodenja, kakršnega imamo. Računam na to, da tukaj se tudi Ministrstvo za
               finance usklajuje v procesu priprave zakona o javnih financah tudi z Računskim
               sodiščem.</p>
               <p>Naslednja stvar,ki je bila večkrat že izpostavljena, je prehod v celoti, celovit
               prehod na programski proračun, kjer je tudi priložnost, da se določene stvari, ki jih
               ugotavlja Računsko sodišče, odpravijo.</p>
               <p>Kot nam je bilo pojasnjeno že na Komisiji za nadzor javnih financ pa tudi tukaj
               danes s strani državne sekretarke, se te spremembe oziroma te spremembe zakonodaje
               vršijo, so v teku. Pričakujemo jih v Državnem zboru, kot sem rekla, odzivno poročilo
               na sam ta zaključni račun je Ministrstvo za finance oziroma Vlada posredovala
               Računskemu sodišču, kjer so, kot sem rekla, pojasnili, kako so in kako bodo
               priporočila in ugotovitve Računskega sodišča na eni strani že upoštevali in kako jih
               še bodo.</p>
               <p>Tako bom sama ta zaključni račun za leto 2014 podprla, res pa pričakujem, kot sem že
               povedala, da se bomo o teh stvareh še pogovarjali in poskušali pristopiti na način,
               da takšnih napak ne bo več. Hvala lepa.</p>
            </sp>
            <sp xml:id="SDZ7-Redna-13-2015-11-20.sp79">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima mag. Andrej Šircelj, izvolite.</p>
            </sp>
            <sp xml:id="SDZ7-Redna-13-2015-11-20.sp80">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa.</p>
               <p>Da kar nadaljujem, kjer je končala kolegica Banova. Kakšne napake se ponavljajo iz
               leta v leto in nič se ne zgodi! Iz leta v leto se ponavljajo in Računsko sodišče je
               samo reklo, da se delo Računskega sodišča tukaj konča, na potezi je Državni zbor.
               Državni zbor je tisti, ki lahko zavrne in potem se bodo morda te napake popravile. Do
               takrat se pa ne bodo, ker Vlada se s tem ne strinja in je tudi povedala, enostavno
               vsako leto pove, se ne strinja. Zaradi tega mnenje Računskega sodišča ostaja v zraku,
               je popolnoma nestvarno, zaradi tega ker Vlada na podlagi tega nič ne naredi. Že nekaj
               let.</p>
               <p>Tukaj je dejansko vprašanje, še enkrat, zaradi tega ker druge rešitve dejansko ni,
               kaj bo Vlada naredila, kdaj bo Vlada naredila in kako bo Vlada to naredila. Ene in
               iste, če želite, floskule poslušamo že na vseh sestankih s strani Vlade: zakon o
               računovodenju, zakon o javnih financah in tako naprej in tako naprej. Vendar,
               oprostite, tega ni. V nobeni vladi. Še enkrat, prosil bi Vlado tudi, da pove
               odstopanja od osnovnega proračuna, tistega prvega, in zaključnega računa ter
               odstopanja od rebalansa in zaključnega računa, kakšni so podatki na področju
               prihodkov in kakšni so podatki na področju odhodkov. Čudim se tej koaliciji, da bo
               podprla vse, kar Vlada naredi, čeprav je bila v letu 2014 deloma druga vlada, in da
               enostavno požegna, po domače povedano, tudi vse tiste nepravilnosti, nezakonitosti,
               na kar Računsko sodišče opozarja že nekaj let. Računsko sodišče, predstavniki
               Računskega sodišča so na seji Komisije za nadzor javnih financ rekli: Glejte, mi ne
               moremo več, mi nimamo več pristojnosti, da Vlado prisilimo, da dela zakonito, da
               Vlado prisilimo, da dela tako, kot ji mi nalagamo. Tu boste enostavno vse skupaj
               podprli in karavana gre dalje do proračuna za leto 2015 in zaključnega računa za leto
               2015. Gospe in gospodje, po mojem osebnem mnenju je to neodgovorno! To je neodgovorno
               in to je napačen znak, napačen signal za vse ostale proračunske uporabnike, kajti
               tudi oni si potem privoščijo, da bodo delali nezakonito, da bodo delali v nasprotju z
               mnenjem Računskega sodišča. Skratka, potem se sprašujemo, zakaj pa sploh imamo
               Računsko sodišče, če ga Vlada ne upošteva, tista, ki bi ga morala najprej upoštevati!
               Potem pa zahteva, da to upoštevajo drugi, ona pa ne upošteva.</p>
               <p>Prosim predstavnico Vlade za te podatke, kaj bo naredila v zvezi z mnenjem Računskega
               sodišča, da vsaj pred Državnim zborom pove, kaj bo naredila. Prosim tudi, da pove o
               teh nesorazmerjih med prvim in drugim proračunom ter končnim proračunom. Glejte, ker
               sicer mi tu nismo naredili ničesar. Tudi na Komisiji za nadzor javnih financ je
               glasovanje tako, da koalicija prevzame glasovalni stroj in enostavno podpira Vlado
               tudi takrat, ko Računsko sodišče ugotovi, da je nekaj narobe. Niti toliko kritični
               niso do Vlade, da bi vsaj opozorili na to. Vse je polikano, vse je spolirano na koncu
               in zadeva bo šla skozi. Ja, oprostite, z javnimi financami se tako ne dela! To niso
               vaše javne finance, to niso osebne finance, to so finance davkoplačevalcev, to je
               denar davkoplačevalcev. Spoštovana koalicija, tako delate z denarjem
               davkoplačevalcev, da Računskega sodišča ne upoštevate pri tem.</p>
               <p>Seveda tega zaključnega računa ne bom podprl.</p>
            </sp>
            <sp xml:id="SDZ7-Redna-13-2015-11-20.sp81">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Prehajamo na sklepni del razprave, v kateri dobi besedo še predstavnica Vlade mag.
               Mateja Vraničar Erman, državna sekretarka na Ministrstvu za finance.</p>
            </sp>
            <sp xml:id="SDZ7-Redna-13-2015-11-20.sp82">

               <speaker>MAG. MATEJA VRANIČAR ERMAN:</speaker>

               <p>Hvala lepa za besedo.</p>
               <p>V skladu z Zakonom o javnih financah je rebalans proračuna instrument, ki ga je
               treba uporabiti, če Vlada ugotovi, da kljub sprejetim ukrepom iz svoje pristojnosti
               ne more uravnotežiti prihodkov in odhodkov državnega proračuna v skladu s tem, kar je
               bilo sprejeto v Državnem zboru kot veljavni proračun. Ko je ta vlada nastopila mandat
               v drugi polovici septembra 2014, se je odločala, ali bo lahko v skladu s
               pristojnostmi, ki jih ima, izvršila proračun do konca leta ali bo Državnemu zboru
               predlagala rebalans proračuna, ker so odstopanja med realizacijo od tistega, kar je
               sprejel Državni zbor, tako velika, da se s tem zmanjšuje legitimnost proračuna.
               Odločili smo se za to, da pripravimo rebalans proračuna. Po uveljavitvi oziroma po
               novembru lanskega leta je bilo dodatnih razporeditev iz rezerve še za 14,9 milijona,
               medtem ko podatka za prerazporejanje od začetka leta do novembra, žal ne morem
               posredovati.</p>
               <p>Kar se tiče očitkov glede razlik med dejansko realizacijo in oceno mogoče
               realizacije v rebalansu proračuna, je bil dan podatek, da naj bi se davčni prihodki
               razlikovali od načrtovanih za 150 milijonov, moram ta podatek demantirati. Dejstvo
               je, da so davčni prihodki realizirani v 99,20 odstotkih, in sicer so bili nižji od
               načrtovanih za 53 milijonov. Razlika je nastala predvsem na področju domačih davkov
               na blago in storitev, pri trošarinah in deloma pri davkih od prometa motornih vozil.
               Zakaj ta razlika? Ocena prihodkov je bila narejena na podlagi realizacije 8 mesecev v
               mesecu septembru in upoštevani so bili podatki glede makroekonomskih kazalcev iz
               jesenske napovedi Umarja v letu 2014. Tudi ti podatki oziroma ta realizacija je bila
               potem do konca leta dejansko uresničena v nekoliko drugačnih odstotkih oziroma na
               drugačen način, zato v bistvu ta odstopanja. Drugi del odstopanj se nanaša na črpanje
               evropskih sredstev, kjer je realizacija za 80 milijonov nižje od načrtovane, vendar
               je hkrati ob koncu leta 2014 bilo za približno 100 milijonov realiziranih odhodkov,
               za katere prihodke še nismo uspeli realizirati iz dveh razlogov. Po eni strani zaradi
               tega, ker ni Evropska komisija še zagotovila dovolj sredstev na posebnem računu Banke
               Slovenije, kjer se ta sredstva zbirajo, in po drugi strani, ker resorna ministrstva
               do konca decembra niso zagotovila predložitve zahtevkov za povračilo, kar pa je bilo
               potem realizirano v mesecu januarju oziroma februarju letošnjega leta in v skladu z
               načelom knjiženja po denarnem toku evidentirano kot prihodek v letošnjem letu.</p>
               <p>Ne bo na odmet opozoriti tudi, da so se v enakem obsegu kot prihodki znižali tudi
               odhodki in bili realizirani v obsegu 98,35 odstotkov.</p>
               <p>Kar se tiče popravkov Računskega sodišča, trenutno veljavni režim zahteva, omogoča
               dvostopenjski postopek. Računsko sodišče v postopku revidiranja predloži Vladi
               predloge popravkov, Vlada oceni, ali jih upošteva, tako da popravi zaključni račun za
               nazaj, ali pa se odloči, da jih realizira za naprej. Vlada je sprejela odločitev, da
               realizira stvari, ki jih je mogoče realizirati oziroma glede katerih se strinjamo z
               Računskim sodiščem za naprej. Zakon o javnih financah nadalje omogoča, da lahko
               Državni zbor na zahtevo Računskega sodišča zahteva od Vlade, da popravi zaključni
               račun. V dosedanji praksi se je ta določba Zakona o javnih financah izkazala za
               neučinkovito, saj niti v enem letu od leta 2010, odkar obstaja ta določba v Zakonu o
               javnih financah, nismo prišli do tega, da bi katerikoli popravek revizorja sprejet in
               uveljavljen v preteklem zaključnem računu, se je pa kar nekaj tega upoštevalo za
               naprej.</p>
               <p>Pa če pogledamo te popravke revizorja, ki so omenjeni oziroma ki so navedeni v
               revizijskem poročilu za leto 2014. Prvi se nanaša na izgradnjo infrastrukture na
               spodnji Savi. Ta zadeva je realizirana za naprej in bo sanirana do konca letošnjega
               leta, ker bodo poplačana vsa posojila, ki jih je za izgradnjo infrastrukture najelo
               podjetje Infra, in ko bodo ta posojila poplačana, bodo tudi objekti knjiženi oziroma
               evidentirani v poslovnih knjigah Ministrstva za okolje in prostor. S tem bo dejansko
               zahteva Računskega sodišča, ki se res vleče že nekaj let, upoštevana v celoti.</p>
               <p>V zvezi z instrumenti finančnega inženiringa, to je druga zahteva Računskega
               sodišča, gre za vprašanje, kako evidentiramo evropska sredstva, ki jih Vlada oziroma
               država namenja Slovenskemu podjetniškemu skladu za namene spodbujanja gospodarstva. V
               tem primeru Vlada vztraja na tem, da gre za posojilo, ker gre za povratna sredstva in
               ne gre za nepovratna sredstva, kar je bilo stališče Računskega sodišča in vsako leto
               v bistvu tukaj pridemo do nekega večjega skupnega razumevanja tega odprtega
               vprašanja.</p>
               <p>Tretja zadeva. Knjiženje oziroma evidentiranje obveznic Republike Slovenije 21 in
               39. To so obveznice, ki jih je država izdala v zvezi z izvrševanjem obveznosti iz
               naslova različnih odškodnin, odškodnine pa poplačuje SDH oziroma prej Sod. Že v letu
               2010 smo s spremembo zakona, s katero se je Računsko sodišče tudi strinjalo, uredili
               način evidentiranja izdaje tovrstnih obveznic za vse obveznice, ki so izdane od 1.
               januarja 2011 dalje. Za obveznice, ki so bile izdane pred tem, pa v skladu s prehodno
               določbo zakona moramo imeti drugačen režim evidentiranja, in ta problem bo dejansko
               ostal na mizi, dokler bodo še v veljavi oziroma dokler ne bodo v celoti poplačane
               obveznosti po obveznicah, ki so bile izdane pred 1. januarjem 2011.</p>
               <p>Z nekaterimi drugimi zadevami, na katere opozarja Računsko sodišče v svojih predlogih
               popravkov, se z njimi strinjamo in ocenjujemo, da jih je treba upoštevati v tekočem
               proračunu oziroma da jih je treba upoštevati za naprej, da pa ni mogoče na tej
               podlagi popravljati zaključnega računa za nazaj, saj bi marsikatera rešitev zahtevala
               rebalans proračuna, ki pa se je že nehal izvrševati, torej v bistvu smo na nek način
               v začaranem krogu. Tudi Vlada ni zadovoljna s tem pristopom oziroma s temi elementi
               izvajanja določbe Zakona o javnih financah. Zaradi tega smo že začeli postopek
               priprave novega Zakona o javnih financah in Zakona o računovodstvu, kjer so uvedene
               pomembne spremembe. Prav s sodelovanjem oziroma skupaj z Računskim sodiščem smo že v
               mesecu oktobru izvedli problemsko konferenco, na kateri so bili prisotni praktično
               predstavniki vseh proračunskih uporabnikov na državni ravni, za občinske proračunske
               uporabnike bo takšna konferenca izvedena prihodnji teden. Trenutno smo v fazi, ko z
               Računskim sodiščem usklajujemo posamezne določbe oziroma posamezne vsebinske sklope
               novega predloga zakona o javnih financah. V zvezi s tem usklajujemo tudi stališča
               oziroma mogoče nove rešitve glede uveljavljanja popravka revizorjev in vsaj na
               delovni ravni moram reči, da so pogovori zelo konstruktivni in da smo blizu zelo
               sprejemljive in izvedljive rešitve.</p>
               <p>Tudi opozorilo, ki se tiče knjiženja oziroma evidentiranja poslovnih dogodkov po
               načelu denarnega toka oziroma po načelu nastanka poslovnega dogodka, tudi to
               vprašanje je naslovljeno z novo sistemsko zakonodajo, kjer načrtujemo, da bomo v
               sistem računovodenja vpeljali preko določenih prehodnih rešitev, prehodnega obdobja
               tudi sistem računovodenja po načelu nastanka poslovnega dogodka.</p>
               <p>V skladu z Zakonom o fiskalnem pravilu smo dolžni Državnemu zboru predložiti v
               obravnavo Zakon o javnih financah v šestih mesecih po sprejetju Zakona o fiskalnem
               pravilu in tega roka se nameravamo tudi držati. V tem trenutku je interno
               usklajevanje posameznih rešitev zakona v zaključni fazi in računam, da bomo že v
               mesecu decembru imeli besedilo zakona, ki ga bomo lahko začeli usklajevati tudi v
               širšem okviru. Hvala lepa.</p>
            </sp>
            <sp xml:id="SDZ7-Redna-13-2015-11-20.sp83">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Vsi prijavljeni razpravljavci, ki ste to želeli, ste dobili besedo. Ker pa čas,
               določen za razpravo, še ni potekel, sprašujem, ali želi na podlagi prvega odstavka
               71. člena Poslovnika zbora še kdo razpravljati. Ker vidim, da so želje, želim pred
               prijavo opozoriti, da se lahko k prijavi prijavita s pritiskom tipke za vklop
               mikrofona, če se želi k besedi prijaviti tudi predstavnica Vlade, naj se ravno tako
               prijavi s pritiskom tipke za vklop mikrofona. Prosim, za prijavo.</p>
               <p>Besedo ima mag. Andrej Šircelj, nato pa predstavnica Vlade.</p>
            </sp>
            <sp xml:id="SDZ7-Redna-13-2015-11-20.sp84">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa.</p>
               <p>Hvala lepa tudi za odgovor, vsaj delni odgovor, nisem pa dobil odgovora na vprašanje
               o razliki med prihodki in odhodki glede osnovnega proračuna, tistega pred popravkom,
               pred rebalansom in zaključnim računom. Še nekaj, takrat ko sem govoril o 150 tisočih,
               sem govoril o 150 milijonih, se opravičujem 150 milijonih odhodkov na prometnem
               ministrstvu oziroma na postavki promet na Ministrstvu za infrastrukturo in tam je
               vprašanje, kajti tam je zmanjkalo denarja v letu 2014. Če se spomnite, saj to so bili
               še, ne vem, šolski prevozi in tako naprej in vse te zadeve. Govoril sem o tem.</p>
               <p>Bi pa dejansko rad: prvič, odgovore na to, kakšno je realno planiranje, ker iz tega
               se vidi, kolikšne so bile osnovne predpostavke v proračunu in kolikšne so čez eno
               leto brez rebalansa proračuna. Potem se lahko upošteva rebalans in zaključni račun.
               Na to je opozoril tudi predstavnik Računskega sodišča, tako bi seveda ta podatek
               želel slišati.</p>
               <p>In drugo, spoštovana predstavnica Vlade, to je prav, kar ste povedali, se strinjam,
               da boste naredili. Povedali ste en datum, sem vesel, to je december tega leta, novi
               zakon o javnih financah, ampak to se ponavlja. Verjetno pet let govorim podobno, pa
               vi odgovarjate podobno, kakšnega bistvenega napredka pa ni, saj tudi sami pravite za
               te elektrarne na Savi in tako naprej,da se ponavlja že deset let ista zgodba.
               Verjetno ni vedno treba spreminjati predpisov, verjetno je treba tudi malo dobre
               volje pa verjetno ne samo se zakopati na okope pa ne spremeniti ničesar, tako kot se
               dejansko dogaja in nihče nič ne spremeni. Potreben je intenziven dogovor, ne samo
               dogovarjanje, ampak dogovor, kajti pomemben je dogovor, ni pomembno se samo
               dogovarjati. Če se dogovarjate, ne vem, je pač državna administracija tudi včasih
               plačana za to, da se dogovarja. Upam, da bodo te problemske konference o zakonu o
               javnih financah kaj prispevale k temu, da bomo res dobili to v mesecu decembru, tako
               kot ste obljubili. Tukaj vas bom držal za besedo.</p>
               <p>Upam, da bo prispevalo k temu, da bodo kvalitetnejše rešitve, še posebej zaradi tega,
               ker se bojim, da sama konferenca ne bo dala rezultatov, če se boste spet samo
               dogovarjali, ne pa tudi dogovorili. Že včeraj je problem, da se dogovarjate,
               dogovarjate, dogovarjate, ničesar se pa ne dogovorite. To velja tudi za koalicijo. To
               traja že leta. Treba je sprejeti odločitve in treba je sprejeti rešitve, da se
               težave, problemi, na katere sedaj opozarja Računsko sodišče, enostavno odpravijo. Ali
               so sedaj rešitve najoptimalnejše, najboljše, to je drugo vprašanje. Ampak to je treba
               pač narediti.</p>
            </sp>
            <sp xml:id="SDZ7-Redna-13-2015-11-20.sp85">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima mag. Mateja Vraničar Erman.</p>
            </sp>
            <sp xml:id="SDZ7-Redna-13-2015-11-20.sp86">

               <speaker>MAG. MATEJA VRANIČAR ERMAN:</speaker>

               <p>Hvala lepa.</p>
               <p>Ko sem govorila o 150 milijonih, nisem imela v mislih vaše razprave, gospod Šircelj,
               ampak uvodno predstavitev stališč Poslanske skupine nepovezanih poslancev.</p>
               <p>Drugo, ko sem omenjala december letošnjega leta, upam, da ste me dobro slišali, ker
               sem rekla, da bo takrat zakon pripravljen za širšo javno obravnavo, ne bo še
               predložen Državnemu zboru, da ne bi bilo kakšnega nerazumevanja oziroma napačnega
               razumevanja.</p>
               <p>Tretje, še enkrat poudarjam, instrument rebalansa je namenjen temu, da se lahko
               uskladi prihodkovna in odhodkovna stran med letom, ko se proračun izvršuje, če
               izvrševanje proračuna pokaže, da ni mogoče proračuna izvršiti v okvirih, kot je bil
               prvotno začrtan. Če primerjamo prvotno sprejeti proračun za leto 2014, to je
               proračun, ki je bil sprejet v novembru 2013 na podlagi makroekonomskih podatkov iz
               septembrske oziroma jesenske napovedi 2013, potem bi bili odhodki oziroma potem so
               bili planirani prihodki planirani za 162 milijonov višje, kot je bila dejanska
               realizacija. Od tega je seveda glavnina nastala oziroma glavnina bi nastala na
               davčnih prihodkih. Medtem ko bi bili odhodki, če ne bi bilo rebalansa proračuna,
               realizirani v višini, ki bi bila za 15 milijonov nižja od prvotno načrtovanih
               odhodkov, kar pa seveda pomeni, da bi bil realiziran deficit državnega proračuna za
               skoraj 150 milijonov višji od tistega, ki je bil prvotno načrtovan in tudi ciljan z
               vidika slovenskih mednarodnih zavez.</p>
               <p>Zaradi tega odstopanja je Vlada odločila, da ne more z ukrepi, ki jih ima v svoji
               pristojnosti, izvršiti proračuna, ne da bi posegla po instrumentu rebalansa in je
               rebalans v mesecu oktobru tudi predložila Državnemu zboru v obravnavo. Hvala.</p>
            </sp>
            <sp xml:id="SDZ7-Redna-13-2015-11-20.sp87">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Zaključujem razpravo. O predlogu zaključnega računa bomo v skladu s časovnim potekom
               seje zbora odločali v torek, 24. 11. 2015, v okviru glasovanj.</p>
               <p>S tem prekinjam to točko dnevnega reda.</p>
               <p>Prekinjam tudi 13. sejo Državnega zbora, ki jo bomo nadaljevali v ponedeljek, 23.
               11. 2015 ob 10. uri.</p>
               <p>Obveščam pa vas, da se začne 24. izredna seja Državnega zbora ob 16. uri. <stage>(SEJA
                  JE BILA PREKINJENA 20. NOVEMBRA 2015 OB 13.24.)</stage>
               </p>
            </sp>
         </div>
      </body>
   </text>
</TEI>
