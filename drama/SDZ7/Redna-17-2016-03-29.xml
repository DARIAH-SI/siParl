<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ7-Redna-17-2016-03-29">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|6A3550046F9AB70BC1257FDC00295EEF</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=6A3550046F9AB70BC1257FDC00295EEF</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-17-2016-03-29.DZ" n="17">
               <name>Redna</name>
               <date when="2016-03-29"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-17-2016-03-29.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 17. seje</stage>
            <stage type="chairman">Sejo so vodili predsednik Državnega zbora dr. Milan Brglez ter podpredsednika
            Primož Hainz in mag. Bojana Muršič. </stage>
            <stage type="time">Seja se je začela ob 9. uri.</stage>
        

            <sp xml:id="SDZ7-Redna-17-2016-03-29.sp1">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci, gospe in gospodje! Začenjam
               nadaljevanje 17. seje Državnega zbora.</p>
               <p>Obveščen sem, da se današnje seje ne moreta udeležiti naslednji poslanki: gospa
               Violeta Tomić in mag. Bojana Muršič do 13. ure.</p>
               <p>Vse prisotne lepo pozdravljam!</p>
               <p>Prehajamo na <title>14. TOČKO DNEVNEGA REDA, TO JE NA PONOVNO ODLOČANJE O ZAKONU O
                  SPREMEMBAH IN DOPOLNITVAH ZAKONA O VARSTVU OKOLJA.</title>
               </p>
               <p>Državni svet je na 20. izredni seji 10. 3. 2016 zahteval, da Državni zbor na podlagi
               tretje alineje prvega odstavka 97. člena Ustave Republike Slovenije pred
               razglasitvijo ponovno odloča o Zakonu o spremembah in dopolnitvah Zakona o varstvu
               okolja.</p>
               <p>Za obrazložitev zahteve dajem besedo predstavniku Državnega sveta dr. Zoranu Božiču.
            </p>
            </sp>
            <sp xml:id="SDZ7-Redna-17-2016-03-29.sp2">

               <speaker>DR. ZORAN BOŽIČ:</speaker>

               <p>Spoštovani gospod predsednik dr. Milan Brglez, hvala za besedo. Spoštovana kolegice
               poslanke, spoštovani kolegi poslanci!</p>
               <p>"Nekoga moraš imeti rad, pa čeprav trave, reko, drevo ali kamen," je zapisal pesnik.
               Ker pri ljudeh ni bilo odziva, ker je naletel na zid, zid molka. In ta isti pesnik
               nikoli ne bi zapisal: "Nekoga moraš imeti rad, pa čeprav zlato, gotovino ali
               kapital." In ravno to, da novela Zakona o varstvu okolja služi kapitalu, ne pa
               ljudstvu, ki ima po 3. členu slovenske ustave oblast, je njen temeljni problem.
               Spoštovane poslanke in poslanci! S sprejemanjem zakonov posredno uresničujete oblast
               ljudstva in dajete slovenski ustavi telo in kri. Tvorci slovenske državnosti so v
               slovenski ustavi leta 1991 zapisali, da država z zakonom določa posebno varstvo
               kmetijskih zemljišč, da država skrbi za zdravo življenjsko okolje, da država skrbi za
               ohranjanje naravne dediščine in da se gospodarska dejavnost ne sme izvajati v
               nasprotju z javno koristjo. Zato vas pozivam, da ponovno razmislite, ali sta zakonski
               določili o neomejenem trajanju okoljevarstvenega dovoljenja in o možnosti zvišanja še
               dopustnih vrednosti onesnaževanja v primeru nesorazmerno visokih stroškov obratovanja
               res v skladu z 71., 72., 73. in 74 členom Ustave Republike Slovenije. Že zdaj,
               ponavljam, že zdaj so v Sloveniji območja, ki so trajno degradirana pa za takšna niso
               uradno razglašena. Območja, kjer so kmetijska zemljišča polna težkih kovin, in
               območja, kjer so sežigalnice odpadkov, ki to uradno niso, pa ravno zato vsakodnevno
               onesnažujejo zrak in vodo in rodovitno prst. Industrija pa na teh območjih deluje
               povsem v skladu z okoljevarstvenimi dovoljenji, ki jih je izdala država.</p>
               <p>Spoštovane poslanke in poslanci, sprašujem vas: ali bi vi ali vaša družina jedli
               korenček in čebulo in redkvice in krompir, skratka svežo zelenjavo, pridelano v
               bližini obrata, ki ima uradno dovoljenje za sežiganje gum in kostne moke in odpadnih
               muljev in plastike in barv in lakov in odpadnih olj in drugih nevarnih snovi? Komu se
               tako sežiganje izplača – kapitalu ali družbi v celoti? V Državnem svetu trdimo, da je
               ta zakon stanje, ki je dovolj alarmantno, samo še poslabšuje.</p>
               <p>In za konec. Že zdaj so v Sloveniji območja, ki so jih prizadele vojne, kjer je
               gospodaril tihi ubijalec azbest, kjer so ljudje zaradi onesnaženega okolja umirali,
               umirajo in bodo umirali. In kaj bomo vsi tisti, ki imamo v naši državi vpliv na
               sprejemanje zakonodaje, odgovorili dečku, ki bo spraševal, zakaj je mama v
               bolnišnici, in kaj bomo odgovorili deklici, ki bo spraševala, zakaj je očka na
               pokopališču. Hvala lepa.</p>
            </sp>
            <sp xml:id="SDZ7-Redna-17-2016-03-29.sp3">

               <speaker>PREDSEDNIK DR. MILAN BRGLEZ:</speaker>

               <p>Zadevo je obravnaval Odbor za infrastrukturo, okolje in prostor kot matično delovno
               telo. Za predstavitev poročila odbora dajem besedo predsedniku gospodu Igorju
               Zorčiču.</p>
            </sp>
            <sp xml:id="SDZ7-Redna-17-2016-03-29.sp4">

               <speaker>IGOR ZORČIČ (PS SMC):</speaker>

               <p>Spoštovani predsednik, hvala za besedo. Spoštovani predstavniki ministrstva, gospa
               ministrica, spoštovani dr. Božič, kolegice in kolegi!</p>
               <p>Odbor za infrastrukturo, okolje in prostor je na 32. nujni seji dne 16. 3. 2016 kot
               matično delovno telo obravnaval zahtevo Državnega sveta, da Državni zbor ponovno
               odloča o Zakonu o spremembah in dopolnitvah Zakona o varstvu okolja, ki ga je
               Državnemu zboru predložila Vlada in ga je ta sprejel na 16. seji dne 4. 3. 2016.
               Zahtevo Državnega sveta za ponovno odločanje je predstavil predstavnik Državnega
               sveta dr. Zoran Božič, ki je predstavil mnenje Državnega sveta, v katerem je
               izpostavil, da Državni svet kot ključne razloge za zahtevo navaja nestrinjanje zlasti
               z rešitvami, ki jih prinašata določbi 7. in 10. člena novele zakona. V zvezi z
               določbo 7. člena, ki odpravlja časovno omejitev veljavnosti okoljevarstvenega
               dovoljenja in s tem obvezno preverjanje predpisanih pogojev za obratovanje naprave na
               vsakih 10 let, se po mnenju Državnega sveta zmanjšuje transparentnost celotnega
               postopka in onemogoča izvajanje pravice do vključevanja in soodločanja javnosti pri
               podaljševanje okoljevarstvenih dovoljenj. Postopka odobritve ali podaljšanja
               okoljevarstvenega dovoljenja sta bila namreč do sedaj po njihovem mnenju ena izmed
               možnosti lokalnega prebivalstva in zainteresirane javnosti, da se lahko aktivno
               vključijo v odločanje o obratovanju ali umeščanju okolju škodljivih dejavnosti v
               posamezno lokalno okolje. Državni svet ugotavlja, da sedanja zakonska ureditev
               omogoča podaljšanje okoljevarstvenega dovoljenja, če naprava v času odločanja
               izpolnjuje tiste zahteve, ki veljajo za izdajo okoljevarstvenega dovoljenja za novo
               napravo. To po novem naj ne bi več veljalo, zato je po njihovem mnenju upravičena
               skrb, da bodo predlagane zakonske spremembe standarde varstva okolja še
               poslabšale.</p>
               <p>Državni svet je kot neustrezne izpostavil tudi določbe 10. člena, ki omogočajo, da se
               bodo lahko ob določenih pogojih v okoljevarstveno dovoljenje določile manj stroge
               mejne vrednosti emisij, kot so določene na podlagi ravni emisij zaključkov o
               najboljših razpoložljivih tehnologija BAT, če bi višje mejne vrednosti povzročile
               nesorazmerno višje stroške v primerjavi s koristmi za okolje. Po mnenju Državnega
               sveta je taka ureditev izrazito v interesu kapitala in ne varstva okolja in ljudi, ki
               živijo v njem. Kot ključni problem pa Državni svet izpostavlja dejstvo, da v določbi
               ni jasno opredeljeno, na kakšen način in na kakšnih podlagal se bo ocenjevala
               onesnaženost okolja oziroma ni jasno opredeljeno, kakšna je višina nesorazmerno
               višjih stroškov v primerjavi s koristmi za okolje.</p>
               <p>V imenu Vlade je ministrica za okolje in prostor gospa Irena Majcen poudarila, da
               Vlada zavrača mnenje Državnega sveta, da novela zakona prinaša večje tveganje za
               obremenjevanje okolja, kakor tudi mnenje, da že dosedanja zakonodaja ljudi ne ščiti
               dovolj. Izpostavila je, da je veljavna zakonodaja na področju varstva okolja v celoti
               usklajena z zakonodajo EU, kar velja tako za mejne emisijskega vrednosti in standarde
               kakovosti okolja kakor tudi za vse druge institute in instrumente varstvo okolja, ki
               jih vsebuje pravo EU. Vse naprave pri nas morajo izpolnjevati pogoje, kot jih glede
               varstva okolja določajo predpisi EU, ki so še posebej strogi glede velikih kurilnih
               naprav in sežiganja odpadkov. V zvezi z odpravo časovne omejitve veljavnosti
               okoljevarstvenega dovoljenja je pojasnjeno, da so v noveli zakona razlogi za
               predlagane rešitve vsebinske narave in so povezani tako z veljavnimi rešitvami kot s
               spremenjenimi in dopolnjenimi rešitvami v noveli zakona. Ti določajo primere, ko je
               okoljevarstveno dovoljenje treba spremeniti bodisi zaradi namere upravljavca naprave
               ali izvajalca dejavnosti bodisi po uradni dolžnosti.</p>
               <p>Glede ureditve v 10. členu novele zakona, ko lahko pristojni organ v določenih
               primerih in pod določenimi pogoji v okoljevarstvenem dovoljenju določi manj stroge
               mejne vrednosti ali ukrepe, kot so določeni v zaključkih o BAT, pa je pojasnjeno, da
               je takšna ureditev vsebovana v sami direktivi 2010/75/EU zaradi tega takšne ureditve
               ni mogoče šteti za ureditev, ki bi bila sama po sebi izrazito v interesu kapitala in
               posledično v nasprotju z javnim interesom oziroma varstvom okolja in ljudi.</p>
               <p>V razpravi so podporo zahtevi Državnega sveta izrazili v Poslanski skupini Združena
               levica ter predstavniki nevladnih organizacij EKO Krog in EKO Anhovo in ponovil
               stališča iz druge obravnave predlagane novele zakona na odboru. S strani koalicijskih
               poslancev je bilo v zvezi z izpostavljenimi očitki Državnega sveta o opustitvi
               10-letne časovne omejitve veljavnosti okoljevarstvenega dovoljenja izpostavljeno, da
               veljavni zakon v 77. členu določa obveznost pristojnega organ, da pregleda in
               spremeni veljavno okoljevarstveno dovoljenje za določeno napravo vsakokrat, ko
               namerava njen upravljavec na napravi izvesti spremembo. Glede stališča nevladnih
               organizacij obveznosti prenosa pa je bilo ponovno poudarjeno, da je bilo v zvezi s
               tem posredovano tudi sporočilo Evropske komisije, ki zavzema stališče, da je takšno
               določbo treba sprejeti v slovenski pravni red.</p>
               <p>Po opravljeni razpravi je odbor z …</p>
            </sp>
            <sp xml:id="SDZ7-Redna-17-2016-03-29.sp5">

               <speaker>PREDSEDNIK DR. MILAN BRGLEZ:</speaker>

               <p>Čas …</p>
            </sp>
            <sp xml:id="SDZ7-Redna-17-2016-03-29.sp6">

               <speaker>IGOR ZORČIČ (PS SMC):</speaker>

               <p>… večino glasov vseh članov 10 za in 1 proti sprejel mnenje, da je Zakon o spremembah
               in dopolnitvah Zakona o varstvu okolja ustrezen.</p>
            </sp>
            <sp xml:id="SDZ7-Redna-17-2016-03-29.sp7">

               <speaker>PREDSEDNIK DR. MILAN BRGLEZ:</speaker>

               <p>Za obrazložitev mnenja dajem besedo predstavnici Vlade kot predlagateljici zakona.
               Besedo ima ministrica za okolje in prostor gospa Irena Majcen.</p>
            </sp>
            <sp xml:id="SDZ7-Redna-17-2016-03-29.sp8">

               <speaker>IRENA MAJCEN:</speaker>

               <p>Spoštovani predsednik Državnega zbora dr. Milan Brglez, spoštovane poslanke in
               poslanci, cenjeni gostje!</p>
               <p>Dovolite mi, da na kratko izpostavim dve ključni spremembi Predloga zakona o
               spremembah in dopolnitvah Zakona o varstvu okolja, ki sta med obravnavo zakona
               vzbudili največ nasprotovanj. V zvezi z odpravo časovne omejitve veljavnosti
               okoljevarstvenega dovoljenja bi rada najprej povedala, da direktiva 2010/75/EU ne
               vsebuje zahteve, po kateri bi morale države članice omejiti časovno veljavnost
               dovoljenj. Republika Slovenija je bila med redkimi državami, če ne celo edina, kjer
               je bila takšna časovna omejitev dovoljenj uveljavljena. Direktiva zahteva le, da
               pristojni organ v rednih časovnih presledkih preveri in po potrebi posodobi pogoje v
               dovoljenju, če veljavni zakon v 77. členu določa obveznosti pristojnega organa, da
               pregleda in spremeni veljavno dovoljenje za določeno napravo vsakokrat, ko namerava
               njen upravljavec na napravi izvesti spremembo. Veljavni zakon skupaj s predlaganimi
               spremembami in dopolnitvami 78. člena določa tudi obveznost pristojnega organa, da v
               določenih primerih po uradni dolžnosti pregleda in spremeni veljavno okoljevarstveno
               dovoljenje. Poudarila bi tudi, da predlagamo dopolnitev veljavne uredbe, po kateri
               mora pristojni organ po uradni dolžnosti pregledati in po potrebi spremeniti
               okoljevarstveno dovoljenje na vsakih 10 let, če okoljevarstveno dovoljenje v tem času
               ne bi bilo spremenjeno zaradi kateregakoli drugega razloga. Prav tako je treba
               omeniti, da je delovanje vseh naprav in obratov pod neprestanim inšpekcijskim
               nadzorom, zlasti naprav, ki lahko povzročijo onesnaževanje okolja večjega obsega in
               obratov. Javnost in zainteresirana javnost imata tudi po spremembi veljavne ureditve
               popolnoma enake pravice glede sodelovanja v postopkih izdaje in spreminjanja
               dovoljenj kot v veljavni ureditvi v skladu z zahtevami ustreznih direktiv. To pomeni,
               da ni mogoče govoriti o onemogočanju pravice javnosti do vključevanja in soodločanja
               v postopku izdaje okoljevarstvenega dovoljenja. Glede možnosti določenih manj strogih
               mejnih vrednosti bo ministrstvo lahko določilo manj stroge mejne vrednosti emisij,
               kot se določijo na podlagi ravni emisij zaključkov o BAT le v primeru, da bo
               izpolnjena vrsta pogojev. Še enkrat bi rada poudarila, da je sama ureditev dovolj
               zahtevna, da zaradi nje v Sloveniji ne bo prihajalo do uničevanja okolja. Načrtuje se
               tudi dodatna ureditev, in sicer kot sprememba uredbe o IED napravah, tako da se bodo
               določila tudi bolj podrobna navodila za pripravo ocene o nesorazmerno višjih stroških
               in primerjavi s koristmi za okolje. Res pa je, da navodil komisije na to temo še ni.
               Sicer pa je že v zakonu postavljeno tako, da ne gre za avtomatizem. Delovanje naprave
               ne bo smelo povzročiti znatnega onesnaženja okolja, ohraniti se bo morala visoka
               raven varstva okolja kot celote, pri čemer mejna vrednost ne bo smela presegati
               mejnih vrednosti emisij, predpisanih na podlagi 17. člena zakona, kar hkrati pomeni
               vrednosti, ki so določene v različnih direktivah. Ministrstvo svoje odločitve opira
               na rezultate monitoringa stanja okolja, ki se izvaja stalno, v skladu s predpisi.
               Upravljavec naprave bo moral izdelati posebno oceno, iz katere bo razvidno, da bi
               doseganje ravni emisij, povezanih z najboljšimi razpoložljivimi tehnikami, kot so
               opisane v zaključkih o BAT, povzročilo nesorazmerno višje stroške v primerjavi s
               koristmi za okolje zaradi geografskega položaja ali lokalnih okoljskih pogojev
               naprave ali njenih tehničnih značilnosti. Ocena bo morala biti izdelana v skladu z
               referenčnimi dokumenti BAT in drugimi dokumenti, ki jih v zvezi z določanjem mejnih
               vrednosti emisij in tehničnih ukrepov objavi Evropska komisija. Manj strogih mejnih
               vrednosti emisij ne bo mogoče določiti, če bi bilo s tem ogroženo doseganje
               predpisanih standardov kakovosti okolja ali če se naprava nahaja na območju, ki ga je
               vlada razglasila za degradirano. Izjemno pomembno dejstvo pa je, da se bodo manj
               stroge mejne vrednosti določale v postopku izdaje okoljevarstvenega dovoljenja, v
               katerem kot stranski udeleženci v skladu z zakonom sodelujejo predstavniki
               zainteresirane javnosti, ki lahko uporabijo vsa pravna sredstva.</p>
               <p>Med javno obravnavo Predloga zakona o spremembah in dopolnitvah Zakona o varstvu
               okolja in obravnave v Državnem svetu in Državnem zboru so se pojavila različna
               tolmačenja glede prenosa člena 15/4. MOP se je pri prenosu skliceval na navodilo o
               načinu prenosa direktive, ki je objavljena na spletni strani komisije. V dokumentu je
               označeno, da je prenos tega člena obvezen. Kasneje je v javnost prišla tudi
               informacija nevladne organizacije, da naj bi komisija podala stališče, da prenos tega
               člena ni obvezen. Zaradi različnih informacij in interpretacij je MOP zaprosil
               komisijo za obrazložitev, ki jo je prejel 23. marca in s katero komisija potrjuje
               obveznost prenosa tega člena. Komisija v sporočilu še navaja, da sporočilo ni uradno
               stališče komisije, saj ima pristojnost uradne razlage sveta uprave le sodišče EU. Ob
               tem bi želela povedati, da nekateri, ki jim ni težko onesnaževati prostora …</p>
            </sp>
            <sp xml:id="SDZ7-Redna-17-2016-03-29.sp9">

               <speaker>PREDSEDNIK DR. MILAN BRGLEZ:</speaker>

               <p>Čas!</p>
            </sp>
            <sp xml:id="SDZ7-Redna-17-2016-03-29.sp10">

               <speaker>IRENA MAJCEN:</speaker>

               <p>… z neprimernimi izrazi in so le-te uporabljali ob razlagi potrebnega prenosa te
               direktive, niso imeli prav.</p>
            </sp>
            <sp xml:id="SDZ7-Redna-17-2016-03-29.sp11">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Združene levice, zanjo dr. Franc Trček.</p>
            </sp>
            <sp xml:id="SDZ7-Redna-17-2016-03-29.sp12">

               <speaker>DR. FRANC TRČEK (PS ZL):</speaker>

               <p>Hvala za besedo, predsedujoči. Spoštovani zbor, spoštovani gostje!</p>
               <p>Novela, o kateri bomo danes zopet glasovali, ni zgolj neprimerna za sprejetje, je
               sramotna za ministrstvo, ki samo sebe imenuje Ministrstvo za okolje in prostor. V
               Združeni levici na neprimernost opozarjamo že vse od začetka obravnave v Državnem
               zboru. Novela pod krinko prenosa in popravljanja nekaterih predhodnih, dajmo reči
               nerodnih, prenosov EU direktiv prinaša določbe, ki radikalno zmanjšujejo standarde
               varovanja okolja pri nas. V Združeni levici smo pri obravnavi zakona dvakrat vložili
               amandmaje, s katerimi smo želeli zakon izčistiti tovrstnih spornih določb, bili smo
               preglasovani z argumenti, češ, saj to ni res, saj nimate pojma. Državni svet je
               odložilni veto na zakon izglasoval brez enega samega glasu proti, ponavljam, brez
               enega samega glasu proti, in s praktično enakimi argumenti kot pred tem Združena
               levica. Na ponovni obravnavi zakona na odboru so enake argumente že drugič oziroma
               tretjič, če štejemo še javno obravnavo, predstavili okoljevarstveniki iz
               civilnodružbenih organizacij, ki odločno nasprotujejo sprejetju tega zakona. Vendar
               pa sta ministrstvo in koalicija gluha za argumentirana nasprotovanja. Ministrstvo je
               prejšnji teden objavilo kratko novico, ki jo je omenila gospa ministrica, da jim je
               Evropska komisija potrdila, da je prenos določbe nujen. Pri njej lahko pristojni
               organi določijo manj stroge vrednosti emisij, če je iz ocene razvidno, da bi
               doseganje emisij z najboljšimi razpoložljivimi tehnologijami – to je ta famozni BAT –
               povzročilo nesorazmerno višje stroške v primerjavi s koristmi za okolje. Žal dopisa s
               strani komisije niso objavili, je pa Evropska komisija poslala tudi objavljeni dopis
               EKO krogu. V dopisu komisija sicer delno potrjuje navedbe ministrstva o nujnosti
               prenosa, vendar pa hkrati spomni na 193. člen pogodbe o delovanju Evropske unije, ki
               državam omogoča ohranjanje strožjih okoljevarstvenih standardov. Na to bi se lahko
               sklicevala Slovenija in teh spornih določb ne bi prenesla v naš pravni red. Žal se
               ne. A vendar ne glede na to, ali je prenos nujen oziroma obvezen, kar seveda ni, pa
               je jasno, da je napačen. Sporni člen določa, da mora odločitev o znižanju emisijskih
               standardov temeljiti na oceni. Kdo je pristojen za pripravo ocene, pa v direktivi ni
               jasno določeno. Logično je, da za pripravo ocene ne more biti pristojen upravljavec
               naprave, ki ima na to oceno vezane finančne interese. V zakonu je tudi zapisano,
               "odločitev o znižanju emisijskih standardov bo temeljila na oceni upravljavca
               naprave", gospa ministrica. Z noveliranjem se manjša tudi sodelovanje javnosti v
               postopkih izdaje okoljevarstvenih dovoljenj, čeprav ministrstvo to vehementno zanika
               – tudi danes, ta trenutek pred menoj. Dovoljenja bodo po novem trajna. Dovoljenja
               bodo po novem trajna. Pika. Kaj to pomeni? Če je torej do sedaj javnost lahko
               sodelovala pri izdaji teh dovoljenj vsaj vsakih deset let, bo sedaj enkrat in nikoli
               več. V primeru spremembe okoljevarstvenega dovoljenja bo ministrstvo samo pristojno
               za odločanje o tem, za kakšno vrsto spremembe delovanja gre. Posledično tudi o tem,
               ali je sprememba okoljevarstvenega dovoljenja takšna, da narekuje tudi vključitev
               javnosti. Skratka, cilj črtanja časovne veljavnosti okoljevarstvenih dovoljenj je
               očitna, namensko izključevanje javnosti.</p>
               <p>V Združeni levici bomo seveda znova glasovali proti sprejetju tega zakona, sočasno pa
               pozivamo tudi ostale poslanke in poslance, da pokažete, da niste glasovalni stroj te
               vlade, da vam je mar za čisto okolje, da berete ustavo, ker to noveliranje je
               protiustavno v členih 71 do 74, kot je dr. Božič povedal, in da tudi vi tovrstno
               noveliranje zakona ne podpirate.</p>
               <p>Ker imam pa še nekaj časa, moram za javnost reči, da me zelo žalosti, da nas je tukaj
               uradno prisotnih 52, nekaj jih je šlo ven, skratka, tako pomembno tematiko, če se
               preštejemo, posluša kvečjemu navadni kvorum. Takšen je pač žal odnos do
               okoljevarstvenih tematik v tem Državnem zboru.</p>
               <p>Mi bomo glasovali proti tovrstnemu noveliranju. Hvala za besedo.</p>
            </sp>
            <sp xml:id="SDZ7-Redna-17-2016-03-29.sp13">

               <speaker>PREDSEDNIK DR. MILAN BRGLEZ:</speaker>

               <p>Besedo ima poslanska skupina Nove Slovenije – krščanskih demokratov, zanjo gospod
               Jožef Horvat.</p>
            </sp>
            <sp xml:id="SDZ7-Redna-17-2016-03-29.sp14">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovana gospa ministrica, predstavnik Državnega
               sveta dr. Božič, drage kolegice in kolegi!</p>
               <p>Da je naš življenjski prostor tesno prepleten z naravo in človeškimi posegi vanjo, se
               marsikdo zave šele potem, ko je postavljen pred dejstvo, ki nazorno pove, v kakšnem
               okolju živimo in kako zanj skrbimo. Pred eno takšnih dejstev nas je prejšnje dni
               postavil Državni svet z zahtevo o ponovnem odločanju o sprejetju novele Zakona o
               varstvu okolja. V Novi Sloveniji sicer zagovarjamo čim hitrejše postopke umeščanja
               objektov v prostor, vendar področje okoljevarstva v tem primeru predstavlja izjemo,
               ki narekuje posebno skrb pri presojanju o njihovem umeščanju v prostor oziroma pri
               njihovem obratovanju, posebno če gre za večje vrednosti obremenjevanja okolja. Tukaj
               ne gre več samo za vprašanje ali je prenos evropske direktive v vseh delih obvezen
               ali ne, prav tako ne gre za slepo primerjavo z drugimi članicami Evropske unije. Gre
               za odgovorno presojo, gre za odgovorno presojo o specifičnosti našega okolja, o
               slovenskih neprevetrenih ozkih dolinah, ki terjajo posebno skrb glede obsega
               negativnih okoljskih obremenitev.</p>
               <p>Poglejmo samo nekaj dejstev. Najbolj izpostavljena območja, med njimi dolina Soče,
               Zasavska in Celjska kotlina danes predstavljajo demografsko ogrožena in degradirana
               območja. Za degradirana sicer veljajo zgolj neuradno, in to kljub vsem kazalnikom, ki
               kažejo, da je tukaj že povzročena velika škoda tudi za zdravje njihovih prebivalcev,
               in predvsem za zdravje njihovih prebivalcev. V teh krajih ljudje zbolevajo in umirajo
               pogosteje oziroma hitreje. Nekatere cementarne, na primer cementarna Anhovo,
               postajajo le še sežigalnice nevarnih odpadkov, mimogrede, v sosednji Avstriji za
               sežigalnice takih odpadkov veljajo kar štirikrat strožji pogoji kot v Sloveniji. Vse
               od leta 2009 nimamo poročila o stanju okolja, čeprav bi moralo biti izdelano vsaka
               štiri leta. Glede na navedeno, je argument Vlade, da gre za odpravo administrativnih
               bremen brezpredmeten. Glede na to, da je varstvo okolja vse bolj izpostavljeno
               različnim tveganjem, podaljševanje okoljevarstvenega dovoljenja vsakih deset let ne
               more in ne sme predstavljati prevelikega administrativnega bremena ne za pristojno
               ministrstvo, ki vodi postopek, in ne za upravljavca naprav ali obratov oziroma
               izvajalca dejavnosti. Vedno več je namreč okoljevarstvenih nesreč, ki za seboj
               puščajo dolgoročne posledice, zato je takšno dovoljenje še kako pomembno tudi z
               vidika javnosti, ki mora v teh postopkih imeti možnost sodelovanja in vplivanja na
               svoje življenjsko okolje. Ključnega pomena je tudi opravljanje učinkovitega nadzora
               pristojnih nadzornih organov. Ravno ta vidik pogosto v praksi predstavlja največjo
               težavo, zato je tudi zaupanje javnosti v te institucije vse manjše. Javni interes je
               na področju varovanja okolja izjemno velik, zato je nujno, da se ohrani sedanja
               zakonska ureditev. Ukinitev časovne veljavnosti je lahko uveljavljeno v državah, kjer
               je okoljska zavest na visoki ravni, nikakor pa ne v Slovenije, kjer, žal, prevečkrat
               prevladujejo drugačni interesi. Iz tega razloga je tudi nedopustno, da bi dopuščali
               možnost nižjih mejnih vrednosti emisij, kot so dosegljive z najboljšimi
               razpoložljivimi tehnologijami.</p>
               <p>V Novi Sloveniji predlogu novele Zakona o varstvu okolja ne bomo nasprotovali, prav
               tako je ne bomo podprli. Preveč je namreč odprtih vprašanj, ki so neločljivo povezana
               z našo največjo dobrino – zdravim življenjskim okoljem. Gre za preprosto logiko, da
               je narava edina dobrina, ki nam je dana, in naša dolžnost je, da jo ohranjamo takšno,
               da bo tudi prihodnjim rodovom zagotavljala ustavno pravico do zdravega življenjskega
               okolja.</p>
            </sp>
            <sp xml:id="SDZ7-Redna-17-2016-03-29.sp15">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina nepovezanih poslancev, zanjo mag. Mirjam Bon Klanjšček.
            </p>
            </sp>
            <sp xml:id="SDZ7-Redna-17-2016-03-29.sp16">

               <speaker>MAG. MIRJAM BON KLAJNŠČEK (PS NP):</speaker>

               <p>Hvala lepa. Spoštovani!</p>
               <p>Kot smo že v rednem delu zakonodajnega postopka opozorili s stališčem, v Poslanski
               skupini nepovezanih poslancev menimo, da obrazložitev zakona, kjer je jasno zapisano,
               da gre za prenos direktive ter za odpravljanje nekaterih nedoslednosti, ki so bile v
               preteklosti ob prenosu evropskih direktiv storjene, ni v skladu s celotnim besedilom
               zakona. Nekoliko nas je presenetilo, da zakon, ki le prenaša evropsko zakonodajo,
               dvigne toliko prahu pri različnih okoljevarstvenih združenjih, saj smo prejeli več
               mnenj, ki so nasprotovala načrtovanemu znižanju okoljevarstvenih standardov. Še
               posebej k predlagani ukinitvi 10-letnega roka veljavnosti okoljevarstvenega
               dovoljenja. Tako ministrstvo predlaga, da za voljo odprave administrativnih ovir in
               bremen odpravimo obvezno preverjanje predpisanih pogojev za obratovanje naprave
               oziroma obrata na vsakih 10 let. Razlog, da gre za odpravo administrativnih ovir ter
               bremen, nas v Poslanski skupini nepovezanih poslancev neprijetno preseneča, saj tu
               vendar ne gre za nek nepotreben postopek. 10-letni rok za obnovitev dovoljenja je
               namreč rešitev, ki sili tako ministrstvo kot tudi uporabnika, da se te naprave
               vzdržujejo na ustrezen način, civilni družbi in ostali zainteresirani javnosti pa
               daje dovolj prostora, da aktivno spremlja izvajanje predpisanih pogojev za
               obratovanje naprave ali obrata.</p>
               <p>Na to dejstvo smo seveda opozorili pristojno ministrico. Kot sem že omenila, so na to
               opozarjala tudi različna okoljevarstvena združenja, pa tudi pristojna komisija
               Državnega sveta v svojem mnenju, seveda pa na to isto dejstvo napotuje tudi veto
               Državnega sveta. Odgovori, ki smo jih na naše pomisleke dobili, nas žal niso
               zadovoljili. Hvala lepa.</p>
            </sp>
            <sp xml:id="SDZ7-Redna-17-2016-03-29.sp17">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo gospa Vesna Vervega.
            </p>
            </sp>
            <sp xml:id="SDZ7-Redna-17-2016-03-29.sp18">

               <speaker>VESNA VERVEGA (PS SMC):</speaker>

               <p>Spoštovani predsednik, spoštovani dr. Božič, predstavniki ministrstva, kolegice in
               kolegi!</p>
               <p>Državni zbor je na 16. seji dne 4. 3. 2016 sprejel novelo zakona o varstvu okolja, ki
               v večjem delu notificira okoljske direktive Evropske unije. Državni svet je nato
               sprejel zahtevo o ponovnem odločanju o tem zakonu z obrazložitvijo, da nekatere
               zakonske določbe pomenijo večje tveganje za obremenjevanje okolja. Mnenje Državnega
               sveta v glavnem sledi pripombam nevladnih organizacij, ki sprejetim zakonskim
               določbam nasprotujejo predvsem v delu, ki se nanaša na ukinitev roka veljavnosti
               okoljevarstvenega dovoljenja in dopuščanje odstopanja od upoštevanja najboljših
               razpoložljivih tehnologij, tako imenovanih zaključkov o BAT, v primerih, ko bi to za
               investitorja predstavljalo neprimerljivo višji strošek in hkrati ne bi imelo znatnih
               negativnih vplivov na okolje. Glede ukinitve roka veljavnosti okoljevarstvenega
               dovoljenja je treba poudariti, da nas k temu napeljuje tudi 21. člen direktive IED,
               ki pravi, da mora država članica sprejeti ukrepe, da pristojni organ v rednih
               časovnih presledkih preveri pogoje v dovoljenju. Že pred spremembo predmetnega zakona
               je namreč veljalo, da mora izvajalec dejavnosti ministrstvu javiti vsako nameravano
               spremembo, na podlagi česar se smiselno ažurira tudi okoljevarstveno dovoljenje. Prav
               tako Ministrstvo za okolje in prostor po uradni dolžnosti opravlja preverbe
               okoljevarstvenih dovoljenj na največ 10-letno obdobje. Hkrati je vsaka naprava ali
               obrat pod stalnim nadzorom pristojne inšpekcijske službe. Pri tem je še enkrat treba
               poudariti, da sprememba zakonodaje v ničemer ne posega in ne spreminja vloge in
               položaja javnosti v postopkih odločanja za spreminjanje okoljevarstvenega dovoljenja.
               Drugo določilo, ki je bilo s strani nevladnih organizacij označeno kot sporno, pa je
               možnost, da Vlada lahko določi manj stroge mejne vrednosti, ki so predvidene v
               zaključkih ovadb. Določanje nižjih standardov bo mogoče izključno v primerih, ko s
               tem ni ogroženo doseganje dosedanjih standardov kakovosti okolja, ko se ne povzroči
               znatno onesnaževanje okolja in se ohranja visoka raven varstva okolja kot celote.
               Pojavile so se različne interpretacije glede tega, ali je del direktive, ki se nanaša
               na zniževanje emisijskih vrednosti, obvezen ali opcijski del prenosa v slovenski
               pravni red. Glede te dileme je Ministrstvo za okolje in prostor pridobilo mnenje
               Evropske komisije, iz katerega nedvomno izhaja, da je implementacija te vsebine
               obvezujoča za vse države članice EU.</p>
               <p>Poslanci Stranke modernega centra smo imeli možnost ponovno soočiti različna mnenja,
               pridobiti dodatne informacije in obrazložitve, da bi lahko čim bolj objektivno
               ocenili, ali spremembe zakona o varstvu okolja resnično prinašajo tveganja na
               področju okoljevarstva. Ugotovili smo, da temu ni tako, zato bomo Zakon o varstvu
               okolja v predlagani obliki ponovno podprli. Hvala.</p>
            </sp>
            <sp xml:id="SDZ7-Redna-17-2016-03-29.sp19">

               <speaker>PREDSEDNIK DR. MILAN BRGLEZ:</speaker>

               <p>Postopkovno dr. Franc Trček.</p>
            </sp>
            <sp xml:id="SDZ7-Redna-17-2016-03-29.sp20">

               <speaker>DR. FRANC TRČEK (PS ZL):</speaker>

               <p>Hvala za besedo, predsedujoči.</p>
               <p>Moje postopkovno se nanaša na žalitev Državnega sveta. Gospa je rekla, da so se
               predvsem sklicevali na civilnodružbenike. Zelo jasno je bilo povedano tako s strani
               predstavnikov Državnega sveta, s strani predsednika odbora, z moje strani, da je
               Državni svet veto izglasoval soglasno, ob tem pa so proti noveliranju tega zakona
               tudi delodajalci. Zato prosim, da Državni zbor ne žali Državnega sveta. Hvala za
               besedo.</p>
            </sp>
            <sp xml:id="SDZ7-Redna-17-2016-03-29.sp21">

               <speaker>PREDSEDNIK DR. MILAN BRGLEZ:</speaker>

               <p>Jaz pa prosim, da ne zlorabljate postopkovnega zato, da razpravljate med
               predstavitvijo stališč, kjer se postopkovnih sploh ne postavlja.</p>
               <p>Besedo ima Poslanska skupina Slovenske demokratske stranke, zanjo gospod Ljubo
               Žnidar.</p>
            </sp>
            <sp xml:id="SDZ7-Redna-17-2016-03-29.sp22">

               <speaker>LJUBO ŽNIDAR (PS SDS):</speaker>

               <p>Spoštovani predsednik, spoštovani kolegice in kolegi!</p>
               <p>Predlog zakona v osnovi sledi okoljski direktivi Evropske unije kakor tudi odpravam
               nekaterih nepotrebnih postopkov. V nadaljevanju pa v sami vsebini ni jasnih in
               natančnih meril, ki bi podala jasne zakonske opredelitve. Če pogledam po sklopih v
               nadaljevanju, možnost manj strogih mejnih vrednosti emisij, kot so vsebovane v
               zaključkih o BAT. Predlog zakona omogoča, da ministrstvo določi manj stroge mejne
               vrednosti emisij, če se s tem ne povzroči znatno onesnaženje okolja in se ohranja
               visoka raven varstva okolja kot celote. Mejne vrednosti se določijo na način, če
               upravljavec naprave izkaže, da bi upoštevanje zaključkov BAT povzročilo nesorazmerno
               visoke stroške v primerjavi s koristmi za okolje zaradi geografskega položaja ali
               lokalnih okoljskih pogojev. Ta ureditev možnosti nižanja zahtev je po našem mnenju
               preohlapna in daje možnost različnih tolmačenj.</p>
               <p>V nadaljevanju se ukinja časovno omejena veljavnost okoljevarstvenih dovolj. Ta
               ureditev je skladna z direktivo Evropske unije, težava v Sloveniji pa je, da
               pristojne službe nadzora ne opravljajo svoje naloge skladno z veljavno zakonodajo.
               Okoljevarstveno dovoljenje se ne izda pred pridobitvijo gradbenega dovoljenja, temveč
               pred zagonom obratovanja. Pridobitev okoljevarstvenega dovoljenja pred zagonom
               obratovanja se omogoča le objektom, ki se ne gradijo po Zakonu o graditvi objektov.
               Kateri pa so tisti objekti oziroma gradnje, ki se ne gradijo po Zakonu o graditvi
               objektov oziroma, če so, potem je tukaj res vprašanje, če tisti objekti in naprave
               potrebujejo okoljske omejitve? Skratka, gre za nedorečenost. Izdajanje dovoljenj za
               dovoljevanje izjem. V teh primerih pa je specifika izjem nedorečena oziroma ni jasnih
               določil. Seveda v nadaljevanju, če gre za nejasna določila, se popušča pri nivoju
               standardov varstva okolja.</p>
               <p>V Slovenski demokratski stranki takšnega predloga zakona ne bomo podprli.</p>
            </sp>
            <sp xml:id="SDZ7-Redna-17-2016-03-29.sp23">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospod
               Ivan Hršak.</p>
            </sp>
            <sp xml:id="SDZ7-Redna-17-2016-03-29.sp24">

               <speaker>IVAN HRŠAK (PS DeSUS):</speaker>

               <p>Hvala za besedo, spoštovani predsednik Državnega zbora. Spoštovani vsi prisotni!</p>
               <p>Naj takoj na začetku predstavitve stališča Poslanske skupine Desus povem, da bomo
               ponovno podprli predlog novele Zakona o varstvu okolja. Menimo namreč, da trditve
               Državnega sveta o zmanjševanju okoljskih standardov ne zdržijo resne presoje. Na
               matičnem delovnem telesu, kjer smo prvič obravnavali ta predlog, je komisija
               Državnega sveta za lokalno samoupravo in razvoj izrazila podporo predlogu zakona.
               Ponavljam, komisija ne Državni svet. Šele dan pred začetkom redne seje Državnega
               zbora kjer je bila predvidena druga obravnava tega zakona, je Državni svet poslal
               pisnomnenje, da predloga zakona ne podpira. Marsikdo je to mnenje prezrl, saj je bilo
               predhodno vendarle javno predstavljeno pozitivno mnenje glede podpore noveli zakona.
               Zato apeliram na Državni svet, naj se končno vendarle uskladijo med seboj, da ne bodo
               njihove komisije govorile eno, Državni svet pa drugo. Zato imam še predlog in
               apeliram na predsednika Državnega zbora, da zagotovi, da v bodoče posamezna komisija
               Državnega sveta sploh ne bo smela samostojno dajati mnenj za matična delovna telesa
               Državnega zbora in za seje Državnega zbora, ampak samo še za Državni svet. To
               nedorečenost in neusklajenost je treba čim prej odpraviti. Presenečajo nas tudi
               trditve, da predlog novele znatno znižuje okoljske kriterije. Če bi to res držalo, bi
               pričakovali, da bodo delodajalci, katerih predstavniki so del Državnega sveta, tak
               predlog zakona podprli. Po njihovih trditvah bi to namreč pomenilo, da bodo lahko
               delovali z bolj umazano tehnologijo, ki je cenejša. Prepričan sem namreč, da finančna
               korist vedno premaga skrb za okolje. Konec koncev to dokazuje tudi dejstvo, da med
               največje onesnaževalce spadajo mala kurišča, ker ljudje sicer po sili slabih
               socialnih razmer kurijo vse, kar jim pride pod roke, ne glede na to, kaj posledično
               spuščajo v zrak, pa tudi, kot je znano, da je velik onesnaževalec tudi promet. Če bi
               veljavni zakon res imel tako višje standarde, kot jih ima predlog novele, potem v
               zadnjih nekaj mesecih ne bi redno dnevno presegali dnevnih dovoljenih koncentracij
               trdih delcev PM-10. Dejstvo, pred katerim si ne moremo zatiskati oči, je, da podjetja
               lahko prisiliš v spoštovanje okoljske zakonodaje, posameznika pa ne moreš oziroma
               zelo težko.</p>
               <p>Na področju varovanja okolja se srečujemo tudi z dvoličnostjo nekaterih samooklicanih
               okoljevarstvenikov. Tu mislim predvsem na določene vidne osebe iz lokalnega okolja,
               ki nočejo ali pač ne zmorejo doumeti, da slovenske tovarne v današnjih časih niso več
               med največjimi onesnaževalci, saj so v ekološko sanacijo vložili oziroma so morali
               vložiti znatna denarna sredstva in so nadgradili svoje čistilne naprave v skladu s
               slovenskimi in evropskimi okoljskimi standardi, ki so eni izmed najbolj strogih na
               svetu. Nekateri drugi pa nagovarjajo nekatere poslance koalicije, da naj glasujejo za
               veto Državnega sveta samo zato, ker je to v javnosti všečno.</p>
               <p>Naj zaključim še z vprašanjem omejevanja oziroma zmanjševanja sodelovanja javnosti.
               Od kod takšna ideja? Nikjer v noveli se z nobeno določbo ne zmanjšuje sodelovanje
               javnosti. Prav tako se ne znižujejo standardi zaradi ukinitve 10-letnega obdobja
               veljavnosti okoljevarstvenega dovoljenja. Če bi prebrali vsaj statistične podatke, če
               že ne verjamete besedam ministrstva, bi slišali naslednje podatke: v Sloveniji je
               okrog 200 takšnih naprav, ki potrebujejo okoljevarstveno dovoljenje. Za vsako
               najmanjšo spremembo morajo upravljavci le-teh vložiti vlogo na ARSO. Lani so na tej
               agenciji prejeli kar 116 vlog za manjšo ali večjo spremembo obstoječih naprav. Prav
               tako je bilo lani opravljenih kar 263 nadzorov tako imenovanih IED naprav, izrečenih
               pa je bilo okrog 80 ukrepov. Država torej skrbno nadzira izpolnjevanje okoljskih
               standardov, ki so na srečo v naši državi na zavidljivo visokem nivoju.</p>
               <p>Po oceni naše poslanske skupine bodo ti standardi tudi po sprejeti noveli ostali na
               tako visokem nivoju, zato bomo predlog novele ponovno podprli. Hvala.</p>
            </sp>
            <sp xml:id="SDZ7-Redna-17-2016-03-29.sp25">

               <speaker>PREDSEDNIK DR. MILAN BRGLEZ:</speaker>

               <p>Postopkovno, dr. Franc Trček.</p>
            </sp>
            <sp xml:id="SDZ7-Redna-17-2016-03-29.sp26">

               <speaker>DR. FRANC TRČEK (PS ZL):</speaker>

               <p>Glejte, gospod predsednik, to, če se mi žalimo med sabo, kako debatiramo, taki pač
               smo. To, da se žali Državni svet, to, da se žali goste, ki so tukaj, kot je bilo v
               tem stališču, je pa preko mere. Ponavljam svoje postopkovno. Hvala.</p>
            </sp>
            <sp xml:id="SDZ7-Redna-17-2016-03-29.sp27">

               <speaker>PREDSEDNIK DR. MILAN BRGLEZ:</speaker>

               <p>Že drugič ste postopkovno uporabili za razpravo. Ja, za izražanje svojega stališča.
               Postopkovnega se ne more uporabljati za kaj takšnega, zato vam izrekam opomin.</p>
               <p>Imate postopkovno, dr. Franc Trček.</p>
            </sp>
            <sp xml:id="SDZ7-Redna-17-2016-03-29.sp28">

               <speaker>DR. FRANC TRČEK (PS ZL):</speaker>

               <p>Gospod predsedujoči, očitno ne govoriva iste slovenščine. Moj postopkovni predlog je
               bil, da Državni zbor neha žaliti Državni svet in goste Državnega zbora. Hvala za
               besedo.</p>
            </sp>
            <sp xml:id="SDZ7-Redna-17-2016-03-29.sp29">

               <speaker>PREDSEDNIK DR. MILAN BRGLEZ:</speaker>

               <p>Med predstavitvijo stališč se ne uporablja postopkovnih predlogov za razpravo ali
               izražanje svojega stališča ali nestrinjanja s tem, kar drugi izrazijo kot stališče
               določene poslanske skupine. V stališča poslanskih skupin tudi sam kot predsedujoči in
               tudi drugi predsedujoči običajno ne posegamo, razen kadar bi res šlo za, ne vem,
               spodbujanje nestrpnosti in ne vem kaj. Vse drugo je sestavni del tistih oziroma za
               sama mnenja posameznih poslanskih skupin so odgovorne poslanske skupine in imajo
               pravico, da svoje mnenje izrazijo na način, kot ga želijo izraziti. O ničemer drugem
               kot predsedujoči ne morem odločati.</p>
               <p>Besedo ima Poslanska skupina Socialnih demokratov, zanjo gospod Jan Škoberne.</p>
            </sp>
            <sp xml:id="SDZ7-Redna-17-2016-03-29.sp30">

               <speaker>JAN ŠKOBERNE (PS SD):</speaker>

               <p>Spoštovani gospod predsednik, spoštovana gospa ministrica, kolegice in kolegi!</p>
               <p>Zakon o varstvu okolja, ki ga noveliramo, ureja varstvo okolja pred obremenjevanjem
               kot temeljnim pogojem za trajnosti razvoj v Republiki Sloveniji. V tem okviru zakon
               določa temeljna načela varstva okolja, ukrepe varstva okolja, spremljanje stanja in
               informacije o okolju, ekonomske in finančne instrumente varstva okolja, javno službo
               varovanja okolja in druga, z varstvom okolja povezana, vprašanja. Novela zakona, ki
               je pred nami, v prvi vrsti prenaša Evropsko direktivo o obvladovanju večjih nesreč, v
               katere so vključene nevarne snovi, katere rok za implementacijo pa je pretekel že 31.
               5. 2015, zaradi česar smo od Evropske komisije že dobili uradni opomin, v katerem se
               od Republike Slovenije oziroma Državnega zbora zahteva izpolnitev obveznosti iz
               direktive. Novela hkrati prenaša tudi druge zahteve Evropske direktive o okoljski
               odgovornosti v zvezi s preprečevanjem in sanacijo okoljske škode.</p>
               <p>Socialni demokrati smo v pomembnem delu zadovoljni s tem, da zakon uveljavlja
               kompromisno rešitev glede obratovanja naprav, s čimer se odpravljajo tudi pomisleki
               oziroma nevarnosti, da bi ob uzakonitvi tega zakona obveznosti pridobivanja
               okoljevarstvenega dovoljenja najkasneje pred začetkom obratovanja lahko omogočile
               situacije, ko bi bila naprava že zgrajena in investitor ne bi pridobil
               okoljevarstvenega dovoljenja, s čimer bi tako okolju kot investitorju lahko nastala
               pomembna in nepopravljiva škoda. Zato smo veseli, da obenem rešitev omogoča
               investitorju dovolj fleksibilnosti, da se glede na investicijski proces odloči, v
               kateri fazi bo sprožil postopek pridobivanja okoljevarstvenega dovoljenja, bodisi
               vzporedno s postopkom izdajanja gradbenega dovoljenja ali pa po sami izdaji
               gradbenega dovoljenja. S to spremembo zakona se tako zmanjšuje možnost nepotrebnega
               obremenjevanja okolja, ko bi bila naprava že zgrajena, upravljavec pa ne bi pridobil
               okoljevarstvenega dovoljenja in bi bili za to potrebni dodatni posegi v prostor in
               okolje.</p>
               <p>Zaradi učinkovitejšega nadzora nad izpolnjevanjem zahteve po pridobitvi
               okoljevarstvenega dovoljenja pred začetkom gradnje je dodatno opredeljeno, kdaj se
               šteje, da se je gradnja začela, in je predpisana tudi obveznost prijave začetka
               gradnje inšpekcij, pristojnih za okolje.</p>
               <p>Ker verjamemo, da novela zakona o varstvu okolja ustrezno omogoča trajnostni razvoj v
               Republiki Sloveniji, bomo v Poslanski skupini Socialnih demokratov novelo zakona
               večinsko podprli. Hvala lepa.</p>
            </sp>
            <sp xml:id="SDZ7-Redna-17-2016-03-29.sp31">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Ponovno odločanje bomo opravili danes v okviru glasovanj, pol ure po prekinjeni 15.
               točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>3. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O TRGU FINANČNIH INSTRUMENTOV, V OKVIRU REDNEGA
                  POSTOPKA.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade, državni
               sekretarki na Ministrstvu za finance gospe Ireni Sodin.</p>
            </sp>
            <sp xml:id="SDZ7-Redna-17-2016-03-29.sp32">

               <speaker>IRENA SODIN:</speaker>

               <p>Spoštovani gospod predsednik, spoštovane poslanke in poslanci.</p>
               <p>Poglavitne rešitve predloga zakona izvirajo iz prenosa evropskih direktiv, in sicer
               sprememb tako imenovane transparentne in prospekte direktive in nove direktive po
               zahtevanem kapitalu, ki se v predlog zakona prenaša v delu, ki se nanaša na
               investicijska podjetja. Prav tako se s predlogom zakona slovenska zakonodaja
               prilagaja evropskim uredbam za področje centralno depotnih družb ter tako imenovani
               CRR uredbi, ki se v nekaterih delih nanaša tudi na investicijska podjetja. Poleg
               prilagoditve slovenske zakonodaje evropski pa predlog zakona vsebuje tudi druge
               rešitve, ki ne izhajajo iz evropskega pravnega reda, in sicer sprememb pogojev za
               ustanovitev male borznoposredniške družbe, spremembo določbe glede oseb, ki so
               odgovorne za pravilnost in popolnost informacij, vsebovanih v prospektu, opredelitev
               pogojev glede umika dolžniških vrednostih papirjev iz trgovanja na organiziranem
               trgu, odpravo nedoslednosti glede stečaja borznoposredniških družb, dopolnitev
               določbe ZTFI glede opravljanja investicijskih storitev po naročilu druge
               borznoposredniške družbe, spremembo določb v zvezi z borzo in borznim trgom zaradi
               jasnejše ureditve glede smiselne uporabe določb zakona, ki ureja bančništvo,
               določitev sodelovanja Agencije za trg vrednostnih papirjev s pristojnimi organi
               tretjih držav in spremembo določb, vezanih na drugo novo sprejeto slovensko
               zakonodajo, Zakon o investicijskih skladih in družbah za upravljanje, Zakon o
               upravljavcih alternativnih investicijskih skladov, Zakon o nematerializiranih
               vrednostnih papirjih in Zakon o izvensodnem reševanju potrošniških sporov.</p>
               <p>Glede na to, da k predlogu zakona za to sejo ni bilo predlaganih amandmajev, Vlada v
               skladu s 138. členom Poslovnika Državnega zbora predlaga, da se na tej seji opravi
               tudi tretja obravnava predloga zakona. Hvala.</p>
            </sp>
            <sp xml:id="SDZ7-Redna-17-2016-03-29.sp33">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za finance in monetarno politiko kot matično
               delovno telo.</p>
               <p>Za predstavitev poročila odbora dajem besedo predsednici gospe Urški Ban.</p>
            </sp>
            <sp xml:id="SDZ7-Redna-17-2016-03-29.sp34">

               <speaker>URŠKA BAN (PS SMC):</speaker>

               <p>Spoštovani predsednik, hvala za besedo. Spoštovana predstavnica Vlade, kolegi in
               kolegice!</p>
               <p>Odbor za finance in monetarno politiko je na svoji 21. seji dne 9. 3. 2016 kot
               matično delovno telo obravnaval Predlog zakona o spremembah in dopolnitvah Zakona o
               trgu finančnih instrumentov, ki ga je Državnemu zboru v obravnavo in sprejetje
               predložila Vlada. Odbor je k predlogu zakona prejel še naslednja dodatna gradiva:
               mnenje Zakonodajno-pravne službe, pripombe informacijske pooblaščenke, dopis
               Ministrstva za finance k pripombam informacijskega pooblaščenca, mnenje Komisije
               Državnega sveta za gospodarstvo, obrt, turizem in finance in vložene amandmaje z dne
               3. 3. 2016 ter predlog za amandmaje odbora z dne 8. 3. 2016. Do seje odbora so
               amandmaje k predlogu zakona vložile koalicijske poslanske skupine k posameznim členom
               predloga zakona. Seji odbora so prisostvovali predstavnice in predstavniki
               Ministrstva za finance, Zakonodajno-pravne službe ter predstavnik Agencije za trg
               vrednostnih papirjev.</p>
               <p>V uvodni dopolnilni obrazložitvi je državna sekretarka na Ministrstvu za finance
               pojasnila cilje in rešitve predloga zakona. Povedala je, da je cilj predloga zakona
               prenos več direktiv, prilagoditev domače zakonodaje uredbam in odprava ugotovljenih
               pomanjkljivosti in nedoslednosti že obstoječega zakona. Zakonodajno-pravna služba je
               v mnenju podala konkretne pripombe k posameznim členom predloga zakona. Pripombe
               službe so bile v vloženih amandmajih upoštevane.</p>
               <p>Odbor je v skladu z drugim odstavkom 130. člena Poslovnika Državnega zbora obravnaval
               vložene amandmaje k členom predloga zakona. Odbor je sprejel koalicijske amandmaje
               ter amandmaje odbora k 76., 88. in 96. členu predloga zakona. Odbor je v skladu s
               128. členom Poslovnika Državnega zbora nato glasoval o vseh členih predloga zakona in
               jih je sprejel. Hvala.</p>
            </sp>
            <sp xml:id="SDZ7-Redna-17-2016-03-29.sp35">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Nove Slovenije – krščanskih demokratov, zanjo gospod
               Jožef Horvat.</p>
            </sp>
            <sp xml:id="SDZ7-Redna-17-2016-03-29.sp36">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovana državna sekretarka, kolegice in kolegi!</p>
               <p>Evropski parlament in Svet sta se s svojimi direktivami in uredbami med drugim lotila
               tudi vprašanj, ki izhajajo iz povezanosti evropskih finančnih trgov. Seveda je tudi
               Slovenija vpeta v enotni evropski finančni trg, zato so dobrodošle spremembe, ki
               prispevajo k poenotenju pravil in izboljšanju transparentnosti delovanja evropskega
               finančnega trga. Zakon prinaša predvsem rešitve, ki izvirajo iz evropskih direktiv
               ali pomenijo prilagoditev evropskim uredbam. To je na primer zahteva po stabilni
               ureditvi notranjega upravljanja investicijskih družb z jasno organizacijsko sestavo,
               učinkovitimi postopki upravljanja tveganj in primernimi mehanizmi notranjih kontrol.
               Enotni evropski nadzor pa se v skladu s predlogom zakona zagotavlja predvsem z
               obveznostjo nadzornika, da končne informacije o prospektu pošlje evropskemu organu za
               vrednostne papirje in trge ali skrajšamo ESMA. Zakon prinaša tudi nekaj birokratskih
               razbremenitev, kar seveda krščanski demokrati posebej pozdravljamo. To sta odprava
               vmesnega poročila poslovodstva kot spodbuda za osredotočanje na bolj dolgoročne cilje
               in podaljšanje roka za polletna računovodska poročila, ki v delovanje vnaša nekaj več
               fleksibilnosti. Podpiramo tudi določitev višje globe, ki za pravne osebe znaša do 10
               milijonov evrov ali do 5 % letnega prometa oziroma 2-kratnega zneska dobička,
               pridobljenega s kršitvijo. Za člane uprav ali nadzornega sveta pa določa višino globe
               5 milijonov evrov oziroma 2-kratnega zneska od dobička, pridobljenega s kršitvijo. V
               Novi Sloveniji bi si želeli, da bi bila višina globe določena na vsaj 3-kratnik
               zneska od dobička, ki je pridobljen s takšno kršitvijo. Krščanski demokrati sicer
               pogrešamo več poenostavitev obveznosti izdajateljev, kar bi naredilo trg bolj
               privlačen za male in srednje velike izdajatelje. K temu nas spodbuja tudi Evropska
               komisija. Kljub temu ocenjujemo, da predlog zakona pomeni korak naprej v
               zagotavljanju povezanosti evropskih finančnih trgov.</p>
               <p>V Novi Sloveniji bomo predlog novele Zakona o trgu finančnih instrumentov podprli.
            </p>
            </sp>
            <sp xml:id="SDZ7-Redna-17-2016-03-29.sp37">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo mag. Dušan Verbič.</p>
            </sp>
            <sp xml:id="SDZ7-Redna-17-2016-03-29.sp38">

               <speaker>MAG. DUŠAN VERBIČ (PS SMC):</speaker>

               <p>Spoštovani predsednik, državna sekretarka, poslanke, poslanci, prav lep pozdrav!</p>
               <p>Predlog zakona o spremembah in dopolnitvah Zakona o trgu finančnih instrumentov je
               nastal zaradi prenosa treh direktiv in prilagoditve slovenske zakonodaje dvema
               uredbama. Posledično to pomeni odpravo pomanjkljivosti in nedoslednosti sedaj
               veljavnega zakona o trgu finančnih instrumentov, vezano na evropsko zakonodajo.
               Finančna kriza v letih 2007, 2008 je razkrila velike pomanjkljivosti pri finančnem
               nadzoru, in sicer v posameznih primerih kot tudi v zvezi s celotnim finančnim
               sistemom. Med krizo so se pokazale pomanjkljivosti glede sodelovanja, usklajevanja,
               dosledne uporabe prava Unije in zaupanja med pristojnimi organi držav članic. Prav
               tako so se razkrila nesprejemljiva tveganja, povezana z ureditvijo finančnih
               institucij. Za odpravo regulatornih pomanjkljivosti, ki so se pokazale med krizo, je
               bilo treba izvesti obsežno reformo. Del te sta tudi poenotenje zakonodajnih določb
               držav članic ter uvedba enotnih bonitetnih pravil za institucije, kar je bistveno za
               delovanje notranjega trga.</p>
               <p>Kaj konkretno pomeni ta implementacija za Republiko Slovenije glede sodelovanje v
               Evropskem sistemu finančnega nadzora? Kot prvo, Agencija za trg vrednostnih papirjev
               do sedaj ni imela pravne podlage za uporabo smernic in priporočil evropskega organa
               za vrednostne papirje in trge. S to spremembo bodo smernice postale zavezujoče za
               subjekte nadzora, saj se bodo ti lahko z njimi seznanili preko Uradnega lista
               Republike Slovenije.</p>
               <p>Kot drugo. Ureja se sodelovanje v evropskem sistemu finančnega nadzora in se v
               nacionalni pravni red prenaša, da pristojni organ pri opravljanju svojih nalog skrbi
               za konvergenco nadzornih orodij in nadzornih praks pri uporabi zakonov. Na podlagi
               navedenega pristojni organ v skladu z načelom lojalnega sodelovanja iz pogodbe o
               Evropski uniji sodeluje v duhu zaupanja in popolnega medsebojnega spoštovanja zlasti
               pri zagotavljanju ustreznih in zanesljivih informacij pretoka med pristojnimi organi
               držav članic. Prav tako sodeluje pri dejavnostih evropskega bančnega organa in po
               potrebi pri kolegiju nadzornikov.</p>
               <p>Kot tretje. To je področje, ki je dodano zaradi večje globalne povezanosti in
               trgovanja z uporabo elektronskih sredstev. Investitorjem so trgi v katerikoli državi
               dostopni z uporabo računalnika ali drugih elektronskih naprav iz domačega kraja. Da
               pristojni organ lahko izvaja nadzor nad dejanji investitorjev iz svoje države,
               potrebujejo informacije s trgov, na katerih ti investitorji trgujejo, sicer ne morejo
               uspešno voditi nadzornega postopka. Zaradi varovanja integritete finančnih trgov so
               se nadzorni organi povezali v mednarodno organizacijo, ki združuje nadzornega organe
               držav vseh celin. Medsebojno si pomagajo pri opravljanju nadzora nad finančnimi trgi
               s posredovanjem informacij, zato dopolnjeni členi predloga zakona omogočajo Agenciji
               za trg vrednostnih papirjev pridobiti informacije, ki jih potrebuje v nadzornih
               postopkih in jih vodi z namenom varovanja integritete finančnih trgov in posredovanja
               teh informacij. Le z uspešno izmenjavo informacij lahko nadzorni organi držav uspešno
               varujejo kapitalske trge.</p>
               <p>Skladno z navedenim in zapisanimi dopolnitvami členov Zakona o trgu finančnih
               instrumentov, kot rečeno, pomeni to prenos treh direktiv in dveh uredb EU, Poslanska
               skupina Stranka modernega centra ocenjuje nujnost implementacije te evropske
               zakonodaje v slovenski pravni red, zato bo podprla Predlog zakona o spremembah in
               dopolnitvah Zakona o trgu finančnih instrumentov.</p>
            </sp>
            <sp xml:id="SDZ7-Redna-17-2016-03-29.sp39">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo mag. Marko
               Pogačnik.</p>
            </sp>
            <sp xml:id="SDZ7-Redna-17-2016-03-29.sp40">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, hvala za dano besedo. Spoštovana državna sekretarka, kolegice
               in kolegi!</p>
               <p>Pred nami je Predlog zakona o spremembah in dopolnitvah Zakona o finančnih
               instrumentih. Dopolnitve in spremembe so predvsem posledica prenosa direktive EU in
               pa Sveta in s tem se domači zakon prilagaja direktivi EU in Sveta. Sama sprememba in
               dopolnitev odpravljajo določene pomanjkljivosti, ki so se izkazale kot velik delež
               tveganja tudi v preteklosti. Dejstvo je, da je finančna kriza v letih 2009–2010
               sprožila določene postopke, da je treba z dodatno regulativo zmanjšati določena
               tveganja, zaostriti nekatera dela poslovanja. V SDS smo prepričani, da bo ta
               sprememba in dopolnitev pozitivno vplivala predvsem na vse deležnike, ki nastopajo na
               tem trgu tako z zmanjševanjem tveganja kot z zviševanjem same transparentnosti.</p>
               <p>Iz vsega tega povedanega v Poslanski skupini Slovenske demokratske stranke predlogu
               in pa dopolnitvam Zakona o trgu finančnih instrumentov ne bomo nasprotovali.</p>
            </sp>
            <sp xml:id="SDZ7-Redna-17-2016-03-29.sp41">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospa
               Marija Antonija Kovačič.</p>
            </sp>
            <sp xml:id="SDZ7-Redna-17-2016-03-29.sp42">

               <speaker>MARIJA ANTONIJA KOVAČIČ (PS DeSUS):</speaker>

               <p>Spoštovani gospod predsednik, spoštovane predstavnice Vlade, spoštovani poslanci in
               poslanke!</p>
               <p>Pred seboj imamo predlog zakona, katerega cilji so prenos evropskih direktiv,
               prilagoditev domače zakonodaje evropskim uredbam ter odprava ugotovljenih
               pomanjkljivosti in nedoslednosti v obstoječem zakonu. Finančna kriza je namreč
               razkrila velike pomanjkljivosti pri finančnem nadzoru tako v posameznih primerih kot
               v zvezi s celotnim finančnim sistemom. Nadzor ni uspel predvideti negativnega
               makrobonitetnega razvoja dogodkov ali preprečiti kopičenje prevelikih tveganj v
               finančnem sistemu. Ugotovljeno je bilo, da nadzorni model na državni ravni zaostaja
               za finančno globalizacijo ter medsebojno povezanostjo evropskih finančnih trgov, na
               katerih številne finančne institucije poslujejo čezmejno. Med krizo so se pokazale
               pomanjkljivosti glede sodelovanja, usklajevanja, dosledne uporabe prava Unije in
               zaupanja med pristojnimi organi držav članic. Za vzpostavitev stabilnosti finančnega
               sektorja so EU in njene države članice sprejele različne popolnoma nove ukrepe. Za
               odpravo regulativnih pomanjkljivosti je bilo treba izvesti obsežno reformo. Cilj
               prilagoditve evropskim uredbam je predvsem odprava pomanjkljivosti glede upravljanja
               likvidnostnega tveganja, opredelitve kapitala, kreditnega tveganja nasprotne stranke
               in diskrecijski opciji držav članic iz različnih direktiv. Prav tako se določajo
               enotne zahteve za poravnavo vrednostnih papirjev ter enotne organizacijske zahteve in
               nadzor za centralne depotne družbe. Odpravljajo se tudi nekatere ugotovljene
               pomanjkljivosti in nedoslednosti v obstoječem zakonu, kot so sprememba pogojev za
               ustanovitev male borznoposredniške družbe, opredelitev pogojev glede umika dolžniških
               vrednostnih papirjev iz trgovanja na organiziranem trgu in odprava nedoslednosti
               glede stečaja borznoposredniških družb. Zaradi vmesnih sprememb v slovenski
               zakonodaji je treba spremeniti določbe, vezane na Zakon o nematerializiranih
               vrednostnih papirjih, Zakon o izvensodnem reševanju potrošniških sporov in še
               nekatere druge zakone. Nujna pa je tudi sprememba določb v zvezi z borzo in borznim
               trgom zaradi jasnejše ureditve, smiselne uporabe določb aktualnega Zakona o
               bančništvu.</p>
               <p>V Poslanski skupini Desus menimo, da bo predlog zakona bistveno prispeval k
               poenotenju nadzora nad finančnimi trgi in odpravil pomanjkljivosti v obstoječem
               zakonu, zato ga bomo soglasno podprli. Hvala.</p>
            </sp>
            <sp xml:id="SDZ7-Redna-17-2016-03-29.sp43">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Janko Veber.</p>
            </sp>
            <sp xml:id="SDZ7-Redna-17-2016-03-29.sp44">

               <speaker>JANKO VEBER (PS SD):</speaker>

               <p>Hvala za besedo in lep pozdrav tudi v imenu Poslanske skupine Socialnih demokratov,
               kjer bomo predlog Zakona o spremembah in dopolnitvah zakona o trgu finančnih
               instrumentov podprli.</p>
               <p>Ugotavljamo namreč, da je finančna kriza razkrila velika tveganja, ki jih za
               izdajatelje in imetnike predstavljajo finančni inštrumenti. Temu vprašanju se je v
               veliki meri posvetil v svojem delu tudi Evropski parlament z več resolucijami, ki jih
               je sprejel tako pred finančno krizo in tudi med njo. Pozival je k bolj povezanemu
               evropskemu nadzoru, da bi zagotovili resnično enake, konkurenčne pogoje za vse
               udeležence na ravni Unije. Pa tudi Evropski svet je v svojih sklepih po zasedanju 18.
               in 19. junija 2009 priporočil vzpostavitev evropskega sistema finančnih nadzornikov,
               ki naj bi ga sestavljali trije novi evropski nadzorni organi. Priporočil je tudi, da
               bi moral sistem izboljšati kakovost in usklajenost nacionalnega nadzora, okrepiti
               nadzor nad čezmejnimi skupinami in pripraviti enotna evropska pravila, ki naj bi se
               uporabljala za vse finančne institucije na notranjem trgu. Poudaril je, da bi morali
               imeti evropski nadzorni organi tudi pooblastila za nadzor nad bonitetnimi agencijami,
               in komisijo pozval, naj pripravi konkretne predloge, kako bi lahko imel evropski
               sistem za finančno stabilnost pomembno vlogo v kriznih razmerah. To so usmeritve, ki
               so bile obravnavane tako v Evropskem parlamentu kot tudi v Evropskem svetu, in
               posledično, sicer resda zelo dolgo, torej leta 2008, 2009 se je ta razprava v
               Evropskem parlamentu in Evropskem svetu začela, no, v letu 2016 implementiramo, če
               lahko tako rečem, te usmeritve tudi v nacionalno zakonodajo v Sloveniji.</p>
               <p>Poglavitne rešitve, ki jih ta zakon prinaša, so predvsem izboljšanje notranjih
               kontrol in zvišanje glob. Tako investicijska podjetja morajo vzpostaviti stabilno
               ureditev notranjega upravljanja, vključno z jasno organizacijsko sestavo, postopki
               upravljanja tveganj in primerne mehanizme notranjih kontrol. Določbe zakona veljajo
               tudi za banke, če te opravljajo investicijske storitve, seveda pa nadzor nad bankami
               tudi na tem področju opravlja Banka Slovenije. Poostrene kazni za kršitelje določb
               zakonodaje pa opravlja Agencija za trg vrednostnih papirjev, ki lahko
               borznoposredniški hiši izreče globo do višine dvakratnika dobička, pridobljenega s
               kršitvijo, oziroma 10 % skupnega letnega prometa. Tudi globe za člane uprav in
               nadzornih svetov niso majhne, saj segajo do 5 milijonov evrov oziroma do dvakratnika
               zneska, ustvarjenega s kršitvijo. Tudi globe, omejene na višino 2 milijonov evrov, so
               predvidene za posameznike, ki bi zlorabljali pravila trga finančnih instrumentov. To
               so tisti glavni pokazatelji vsebine tega zakona, zato da se poskuša čim bolje
               vzpostaviti nadzor in odgovornost pri delovanju na finančnih trgih.</p>
               <p>Predlog zakona tudi zaostruje pravila, ki motivirajo vodilne v podjetjih k doseganju
               kratkoročnih rezultatov. Tako se odpravlja obveznost vmesnega poročila poslovodstva
               in s tem motivira tudi vlagatelje, da razmišljajo dolgoročno. Podjetjem se
               zmanjšujejo tudi nekatere administrativne ovire, in sicer se uvaja enotni podaljšani
               rok za objavo polletnih računovodskih poročil na 3 mesece po zaključku obdobja
               poročanja, poleg tega pa zakon določa še večjo preglednost pri izplačilih vlaganj ter
               poenotenje pogojev za centralno klirinško depotno družbo, v skladu z evropsko uredbo.
               Pomembne novosti zakon prinaša tudi na področju prospektov za vlagatelje. Nova
               pravila tako jasneje določajo osebe, ki so odgovorne za pravilnost in popolnost
               informacije o prospektih, ter določajo tudi obveznost, da končne informacije o
               prospektu pošlje evropskemu organu za vrednostne papirje in trge.</p>
               <p>Prepričani smo, da bodo vsi ti ukrepi zelo dobro vplivali na nadaljnji razvoj
               finančnih trgov, zato ta zakon podpiramo. Hvala.</p>
            </sp>
            <sp xml:id="SDZ7-Redna-17-2016-03-29.sp45">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združene levice, zanjo Luka Mesec.</p>
            </sp>
            <sp xml:id="SDZ7-Redna-17-2016-03-29.sp46">

               <speaker>LUKA MESEC (PS ZL):</speaker>

               <p>Hvala za besedo, predsedujoči. Lep pozdrav!</p>
               <p>Poslanci Združene levice bomo pri glasovanju o tem zakonu vzdržani. Glavni razlog je,
               da se s tem predlogom na področje borznega posredništva prenaša sistem zunajsodnega
               reševanja potrošniških sporov, ki je po našem mnenju korak nazaj glede na sistem, ki
               ga imamo zdaj. Novi zakon je zato ostro kritizirala tudi Zveza potrošnikov Slovenije.
               Mi bi potrebovali jasen zakon, ki bi določal tri preproste stvari: prvič, vrsto
               organizacije, ki lahko to storitev izvaja, drugič, konkretno opredelitev pristojnosti
               te organizacije, in tretjič, brezplačnost postopka za potrošnika. V nasprotju s tem
               smo dobili popolnoma liberaliziran sistem, kjer lahko to storitev opravlja praktično
               kdorkoli, čeprav imamo solidno potrošniško organizacijo, ki bi lahko opravljala javno
               službo. Namesto da bi potrošnik točno vedel, kaj bo rezultat postopka, imamo zdaj več
               vrst storitev: od popolnoma neobvezujočih mnenj do zavezujoče odločitve. Navsezadnje
               pa zakon dopušča tudi zaračunavanje storitev in omejuje spodnjo mejo zahtevka. V
               nekaterih področnih zakonih, na primer za energetiko, se je ohranil star sistem. Z
               68. členom tega zakona pa se samo mehanično prenaša sistemska ureditev, ki je bila
               slaba.</p>
               <p>S tem zakonom se prenašajo tri direktive Evropske unije. Kot je v navadi, se
               direktive prenašajo mehanično, brez presoje Vlade, ali je neka rešitev dobra. Namesto
               vsebinske obrazložitve Vlada navaja samo to, da gre za prenos direktive. Ta pristop
               resno ovira delo Državnega zbora, ki mora temeljiti na strokovni podlagi, ki bi jo
               morala zagotoviti Vlada. Na srečo se v tem primeru ni vsaj zgodilo to, kar smo videli
               recimo pri Zakonu o varstvu okolja ali pa Zakonu o zavarovalnicah, kjer je Vlada
               izkoristila evropski predpis za to, da je uvedla slabšo rešitev, kot je predvidela
               direktiva sama. Konkretno mislim na dovoljevanje izjem za obratovanje industrijskih
               onesnaževalcev pri Zakonu o varstvu okolja ali pa na zaostrovanje zahtev za
               predstavnike delavcev v nadzornih svetih in upravah zavarovalnic, pri Zakonu o
               zavarovalnicah. Ni čudno, da je bil na Zakon o varstvu okolja vložen veto, na Zakon o
               zavarovalnicah pa ustavna pritožba. Od rešitev iz direktive je po našem mnenju
               vprašljiva odprava polletnega poročanja podjetij. Namen te je sicer dober, zmanjšal
               naj bi se pritisk na uprave, da dosegajo čim večjo kratkoročno donosnost, in povečal
               srednjeročni vidik in dolgoročna usmeritev poslovanja. Vendar pa ta cilj po našem
               mnenju ne bo dosežen, dokler ne bo temeljno spremenjeno razmerje med podjetjem in
               lastniki. Edini način, da posežemo v to, pa je okrepitev pravice zaposlenih do
               soodločanja. Bojim pa se, da bodo sveti delavcev in sindikati zaradi odprave
               polletnih poročil kvečjemu slabše seznanjeni s stanjem podjetja, kot so zdaj.</p>
               <p>V zakonu je nekaj rešitev, ki niso povezane z evropskimi direktivami. Ena od njih je
               recimo omilitev pogojev za ustanovitev male borznoposredniške hiše. Trenutno je
               minimalni kapital 125 tisoč evrov, izjemoma lahko tudi samo 50 tisoč. S tem zakonom
               pa se je izjema spušča na 25 tisoč evrov in to brez kakršnegakoli pojasnila.</p>
               <p>V Združeni levici nismo zaznali, da bi bil v Sloveniji problem premalo borznih
               posrednikov, kvečjemu jih je preveč, zlasti bank, za katere to sploh ni osnovni
               posel. Po našem mnenju je zaradi varnosti malih delničarjev treba zagotavljati višji
               minimalni kapital, zaradi preglednosti trga pa bi bilo bolje, če bi bil trg manj
               razdrobljen. S tega vidika je predlog, ki ga imamo pred sabo, kontraproduktiven, saj
               bo peljal v še večjo razdrobitev trga in še večjo nepreglednost.</p>
               <p>Za konec naj opozorim še na ureditev umika obveznosti iz trgovanja na borzi. Ureditev
               je premalo natančna in je lahko škodljiva za male imetnike. Če se za umik odločijo
               delničarji, to sklenejo na skupščini, ki ima svoj statut in jasna pravila o
               glasovanju. Že tam so mali delničarji po navadi stisnjeni, ampak imajo vsaj nekaj
               osnovne pravice. Imetnikov obveznic, na primer imetnikov državnih obveznic pa je
               lahko tudi več deset tisoč, zakon pa ne predpisuje, po kakšnem postopku se sprejema
               ta odločitev, niti ne varuje pravic malih imetnikov.</p>
               <p>Zaradi sprejetja tega zakona se slovenski finančni sistem ne bo nič izboljšal, lahko
               pa se še dodatno razdrobi, zato v Združeni levici zakona ne bomo podprli.Hvala.</p>
            </sp>
            <sp xml:id="SDZ7-Redna-17-2016-03-29.sp47">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona. Glasovanje o predlogu zakona bomo v skladu s časovnim
               potekom seje Državnega zbora opravili danes v okviru glasovanj, pol ure po prekinjeni
               15. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>8. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O DAVČNEM POTRJEVANJU RAČUNOV.</title>
               </p>
               <p>Predlog zakona je v obravnavo Državnemu zboru predložila skupina petih poslank in
               poslancev, s prvopodpisanim gospodom Jožefom Horvatom.</p>
               <p>V zvezi s tem predlogom zakona je skupina 26 poslank in poslancev, s prvopodpisanim
               gospodom Jožetom Horvatom, zahtevala, da Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavniku predlagatelja
               gospodu Jožefu Horvatu.</p>
            </sp>
            <sp xml:id="SDZ7-Redna-17-2016-03-29.sp48">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovane kolegice in kolegi, spoštovana gospa
               državna sekretarka!</p>
               <p>V Poslanski skupini Nove Slovenije smo že ob obravnavi Zakona o davčnem potrjevanju
               računov opozarjali na neprimerne rešitve, ki so le obremenile gospodarstvo in tudi
               potrošnike. Niso pa prinesle razbremenitev in spodbude, ki bi jih v teh razmerah v
               Sloveniji najbolj potrebovali. Poslanci Nove Slovenije smo veliko na terenu, na naših
               stalnih mesečnih terenskih obiskih po vsej Sloveniji. Obiskujemo gospodarstvenike,
               društva, lokalne skupnosti. Iz teh obiskov črpamo predloge za naše politično
               delovanje. Vidimo tudi, kako zakonodaja deluje na terenu, v življenju oziroma kako ne
               deluje. Pozorno spremljamo učinke uvedbe davčnih blagajn in prvi rezultat naših
               ugotovitev je novela, ki je pred vami, kolegice in kolegi. Računamo danes na
               konstruktivno razpravo in na to, da boste v Vladi oziroma v koaliciji prisluhnili
               argumentom ter podprli rešitve, ki jih predlagamo, ali jih morda še izboljšali. Mi
               torej analizo že imamo, imamo tudi rešitev.</p>
               <p>Predlagani zakon zasleduje cilj ureditve položaja prostovoljnih gasilskih društev in
               malih davčnih zavezancev v zvezi z uporabo online line davčnih blagajn, in sicer se
               za ti dve kategoriji zavezancev določa izjema od obvezne uporabe online davčnih
               blagajn pri gotovinskem poslovanju. Ti zavezanci bodo svoje gotovinsko poslovanje
               sicer še naprej vodili na enak način, kot je bilo blagajniško poslovanje urejeno
               doslej, torej preko tako imenovanih virtualnih davčnih blagajn ali preko vezane
               knjige računov, v skladu z določili veljavnega Zakona o davčnem postopku. Drugi cilj
               predloga zakona je ustrezna ureditev položaja oziroma obveznosti kupcev oziroma
               potrošnikov glede jemanja in hranjenja računov ter predložitve računa pooblaščeni
               osebi. Poglavitna novost, ki jo prinaša naš zakon, je določiti izjeme od obveznosti
               uporabe online davčnih blagajn za dve kategoriji subjektov, to je prostovoljnih
               gasilskih društev in malih davčnih zavezancev. Med slednje sodijo tudi tisti
               zavezanci, katerih letni obdavčljivi promet po predpisih, ki urejajo davek na dodano
               vrednost, v zadnjih 12 mesecih ni presegel oziroma je verjetno, da ne bo presegel 50
               tisoč evrov letno. Za ti dve kategoriji je namreč sedanja ureditev obvezne uporabe
               online davčnih blagajn preveliko administrativno in finančno breme. Vsi cenimo
               požrtvovalno delo gasilk in gasilcev, ki ob naravnih nesrečah tvegajo tudi svoja
               življenja, da priskočijo na pomoč sodržavljanom v reševanju premoženja in v reševanju
               življenj. Po našem mnenju je prav, da jim olajšamo poslovanje na način, da se bodo
               lahko bolj in bolje posvetili svojim strokovnim nalogam izobraževanju in
               usposabljanju. Predlog zakona sledi načeloma sorazmernosti in administrativne
               enostavnosti. Ravno zaradi tega predlagamo ukinitev denarne kazni za kupca, ki računa
               na zahtevo pooblaščene osebe ne predloži. Menimo, da namen zakona ni kaznovanje ali
               pa vsaj ne bi smelo biti kaznovanje, ampak vzpostavljanje nove davčne kulture, kar
               lahko enako učinkovito ali pa še bolj učinkovito dosežemo zgolj z opominom.</p>
               <p>Poslanke in poslanci Nove Slovenije danes pričakujemo konstruktivno razpravo in
               verjamem, da s skupnimi močmi, z racionalnim pristopom, upoštevajoč, kaj vse danes
               gre narobe v zvezi z uveljavitvijo Zakona o davčnem potrjevanju računov, lahko za
               naše državljane, predvsem zavezance, naredimo nekaj dobrega. Ni dobro, da bomo čakali
               eno leto na neke znanstvene analize. Analize že imamo. Vsakdo, ki hodi z odprtimi
               očmi po svetu, po Sloveniji, ve, kaj gre narobe. In glede Zakona o davčnem
               potrjevanju računov gre veliko stvari narobe.</p>
            </sp>
            <sp xml:id="SDZ7-Redna-17-2016-03-29.sp49">

               <speaker>PREDSEDNIK DR. MILAN BRGLEZ:</speaker>

               <p>Za uvodno obrazložitev mnenja dajem besedo predstavnici Vlade, državni sekretarki na
               Ministrstvu za finance mag. Mateji Vraničar Erman.</p>
            </sp>
            <sp xml:id="SDZ7-Redna-17-2016-03-29.sp50">

               <speaker>MAG. MATEJA VRANIČAR ERMAN:</speaker>

               <p>Spoštovani gospod predsednik, hvala za besedo. Spoštovane poslanke in poslanci!</p>
               <p>Ob pripravi zakona o davčnem potrjevanju računov smo v skladu z zahtevami
               zainteresirane javnosti v času javne obravnave predloga zakona predvideli, da je
               obveznost davčnega potrjevanja računov uvedena za vse zavezance, ki so dolžni
               izdajati račune v skladu s predpisi s področja davka na dodano vrednost in sprejemajo
               plačila v gotovini, razen ozko določenih izjem. Sistem davčnega potrjevanja računov
               je bil kot obvezen uveljavljen z 2. januarjem letošnjega leta, tako da bo celovita
               analiza in ovrednotenje delovanja sistema in njegovih učinkov mogoča šele v letu
               2017. Zakaj? V letošnjem letu lahko analiziramo učinke pri obračunu davka na dodano
               vrednost, vendar pa je za celovito analizo treba upoštevati tudi obračun davka iz
               dejavnosti za fizične osebe in obračun davka od dohodkov pravnih oseb za pravne
               osebe, ki bodo predloženi šele v naslednjem letu. Dejstvo pa je, da bo ta del analiz
               bolj zanemarljiv. Ključne so analize na podlagi obračunov DDV, ki so mogoče v maju
               2016. Zakaj? Zaradi tega ker prve obračune bodo trimesečni zavezanci za DDV oddali do
               konca meseca aprila za obdobje januar–marec 2016.</p>
               <p>Podani predlog za izvzetje davčnih zavezancev z letnim obdavčljivim prometom pod 50
               tisoč evrov bi pomenil izvzetje ravno tistih zavezancev, ki praviloma pogosteje
               sprejemajo gotovino za plačilo blaga in storitev in so kot taki glavni naslovniki
               obveznosti davčnega potrjevanja računov. V letu 2014 je bilo v Sloveniji med vsemi
               zavezanci za davek od dohodkov pravnih oseb in za dohodnino od dohodka iz dejavnosti
               70 % zavezancev s prihodki, ki niso presegali 50 tisoč evrov letnega obdavčljivega
               prometa in bi bili po predlogu zakona izvzeti iz obveznosti davčnega potrjevanja
               računov. Ta obveznost bi bila odpravljena za skoraj polovico izmed vseh zavezancev,
               ki so trenutno vključeni v sistem davčnega potrjevanja računov. S tem bi
               vzpostavljeni sistem izgubil svoj namen, konkretna analiza obstoječega stanja pa bi
               bila onemogočena. Doseganje temeljnih ciljev zakona, to je preprečevanje sive
               ekonomije, odkrivanje kršitev dela in zaposlovanja na črno in racionalizacije
               poslovanja davčnega organa z vzpostavitvijo sistema analize tveganja, bi bilo tako z
               uveljavitvijo predloga zakona onemogočeno.</p>
               <p>Drug del spremembe se nanaša na izvzetje gasilskih društev, pri čemer predlagatelj v
               ničemer ne pojasni, zakaj je od vseh nevladnih organizacij treba iz obveznosti
               potrjevanja računov izvzeti prav gasilska društva. Vprašanje je, ali je v tem primeru
               izpolnjen ustavni pogoj utemeljenosti za različno obravnavanje zavezancev, ki niso v
               bistveno drugačnem, različnem položaju. V zvezi s predlagano odpravo globe v primeru,
               da kupec ne vzame računa, pa je treba poudariti, da ima pri preprečevanju sive
               ekonomije pomembno vlogo tudi kupec, in ukrep, ki se mu s predlagano novelo
               nasprotuje, je le eden od ukrepov, ki jih izvaja finančna uprava za spodbujanje
               zavesti o pomenu izdajanja in jemanja računov. Ni nepomembno tudi dejstvo, da je
               izdaja opomina možna in poglavitna tudi pri obstoječem zakonskem besedilu.</p>
               <p>Spoštovani! Ob upoštevanje vsega navedenega Vlada meni, da predlog zakona ni primeren
               za nadaljnjo obravnavo in predlagamo, da ga v nadaljevanju ne podprete. Hvala
               lepa.</p>
            </sp>
            <sp xml:id="SDZ7-Redna-17-2016-03-29.sp51">

               <speaker>PREDSEDNIK DR. MILAN BRGLEZ:</speaker>

               <p>Prehajamo na predstavitev stališč poslanskih skupin.</p>
               <p>Besedo ima Poslanska skupina Stranke modernega centra, zanjo gospod Tilen Božič.</p>
            </sp>
            <sp xml:id="SDZ7-Redna-17-2016-03-29.sp52">

               <speaker>TILEN BOŽIČ (PS SMC):</speaker>

               <p>Spoštovani predsednik, hvala za besedo. Spoštovani predstavniki Ministrstva za
               finance, predlagatelj, kolegice in kolegi!</p>
               <p>Zakon o davčnem potrjevanju računov smo iz predvolilnega programa SMC prenesli v
               koalicijsko pogodbo in od tam uresničitev v juliju lanskega leta. Štejemo jo za
               pomemben korak v smeri omejevanja sive ekonomije in zagotavljanja enakih konkurenčnih
               pogojev med zavezanci. Trenutno s podrobnejšimi podatki, ki bi narekovali preudarno
               uvedbo morebitnih izboljšav, še ne razpolagamo, zato sprememb, ki jih podaja
               predlagatelj, v tej fazi žal ne moremo podpreti. Predlagatelj posebej izpostavlja tri
               področja: gasilska društva, zavezance ki dosegajo predmet do 50 tisoč evrov, in
               prekrškovno določbo, ki se nanaša na kupce. Pa začnimo pri prvem. Prostovoljna
               gasilska društva se po pisanju predlagateljev v pretežni meri financirajo s
               prostovoljnimi prispevki in donacijami pravnih in fizičnih oseb. Tukaj velja ponovno
               poudariti, da veljavni Zakon o potrjevanju računov ne predvideva dodatnih obveznosti
               zavezancev v primeru donacij, članarin ali dotacij. Za tovrstne transakcije se računi
               praviloma ne izdajajo in posledično tudi tako imenovane fiskalizacije ni. Prav tako
               davčnega potrjevanja računov ni v primerih, ko gre za sponzorska sredstva ali plačila
               iz proračuna države, občin in različnih organizacij, saj se ta praviloma nakazujejo
               neposredno iz transakcijskega računa, torej donatorja, sponzorja ali tistega, ki je
               nosilec razpisa, na transakcijski račun upravičenca. Namen zakona o davčnem
               potrjevanju računov ni bil usmerjen v omejevanje ali v oteževanje humanitarne oziroma
               dobrodelne dejavnosti, in v to tudi ni posegel. Osredotočili smo ga zgolj na
               komercialni del dejavnosti in izboljšanje davčnega nadzora. Torej, kot že omenjeno,
               pri donacijah, članarinah in dotacijah je obravnava enaka kot doslej, prav tako pri
               sponzorstvih in primerljivih plačilih za storitve, ko so ta nakazana neposredno iz
               transakcijskega računa plačnika na transakcijski račun prostovoljnega gasilskega
               društva. Sprememba je torej doletela tisti del dejavnosti prostovoljnih gasilskih
               društev, ki so komercialne narave in konkurirajo na trgu, primeroma gasilske veselice
               in druge občasne dogodke, s katerimi društva med drugim zagotavljajo tudi dodatna
               sredstva za svoje delovanje. V takšnih primerih je obveza izstavljanja računov
               veljala že pred uveljavitvijo Zakona o davčnem potrjevanju računov, in nikakor ne gre
               za novost. Ključna razlika je le v tem, da se odslej računi bodisi sočasno z izdajo
               samodejno potrjujejo pri finančni upravi v realnem času bodisi z uporabo vezane
               knjige računov in naknadnega potrjevanja.</p>
               <p>In sedaj konkretneje k organiziranju gasilskih veselic, ki jih predlagatelj posebej
               izpostavlja. Z davčnim potrjevanjem računov se je poleg samodejnega nadzora nad
               izstavljanjem računov, ki se izvaja na strežniku finančne uprave, brez dvoma
               ustvarilo tudi nekaj dodatnega pritiska k izboljšanju preglednosti in organizacije
               poslovanja znotraj zavezancev samih in v primeru društev tudi v odnosu do njihovih
               članov. Več sto ali tisoč obiskovalcev veselega dogodka namreč neizbežno vodi v
               visoko frekvenco gotovinskih transakcij, vezanih na vstopnine, hrano, pijačo in
               prodajo številnih drugih artiklov. Ob razvejani verigi deležnikov, ki se razpenjajo
               od ponudnikov gostinskih storitev, izvajalcev zabavnega programa, ozvočenja,
               razsvetljave, odra, itd., je od države utemeljeno pričakovati, da poskrbi za to, da
               se celotni denarni tok in s tem veriga plačil honorarjev, storitev in blaga ustrezno
               evidentira. Verjetno bi bilo s strani gasilskih društev neracionalno stalno
               razpolagati s celotno infrastrukturo za izvedbo gasilskih veselic, ki se običajno
               organizirajo enkrat letno in v praksi društva pretežni del opreme zagotavljajo zgolj
               ob tovrstnih dogodkih, od klopi, miz, odra, ozvočenja, luči do šanka. Podobno velja
               tudi za vzpostavitev in delovanje centralnega prodajnega mesta na prireditvi, kjer se
               običajno z eno ali več blagajnami izvaja prodaja kuponov ali kart, ki se lahko nato
               na prireditvi unovčijo za storitve ali blago, saj je v praksi brez centralnega
               nadzora organizatorja nad tokom denarja težko zagotavljati temeljno pravilo v poslu,
               ki ga mora zagotavljati za vsakokratno korektno sodelovanje z različnimi deležniki.
               Čisti računi – dobri prijatelji, če povzamemo ta del.</p>
               <p>Pravila za prostovoljna gasilska društva se s sprejetim Zakonom o davčnem potrjevanju
               računom v pretežnem delu poslovanja, ki se nanaša na članarine, donacije, dotacije in
               transakcije s transakcijskega računa na transakcijski račun, niso spremenila. Za del
               poslovanja, ki pa je po naravi tržna dejavnost, razlogi, ki jih predlagatelj zgolj
               skopo navaja, ne opravičujejo uvedbe razlikovanja pri izvajanju nadzora nad
               opravljanjem gotovinskega prometa. Dejstvo je, da bi bilo dejavnosti društev ali
               zavodov težko ločiti od dejavnosti deooja ali drugih pravnih oblik, saj prihaja do
               pogostega prepletanja med pridobitnimi in nepridobitnimi dejavnostmi. Na eni strani
               so lahko majhna prostovoljna gasilka društva, na drugi morda Avto-moto zveza s
               svojimi društvi, na tretji razna društva za organizacijo dogodkov, na četrti
               kapitalske družbe, ki se s tem ukvarjajo. Razpon gre torej od nekaj 100 evrov do več
               milijonov in dejavnosti od ene do brezštevno mnogih. Enostranski in parcialni izvzem
               določenega tipa organizacije ali dejavnosti bi torej lahko neizogibno pripeljal do
               izkrivljanja pogojev med različnimi organizacijami. Čas, ko so nekatera gostišča pa
               tudi nekatere druge komercialne dejavnosti poslovale v okviru društev ali zavodov in
               s tem nelojalno konkurirali običajnim gostiščem, je mimo. Večjo spremembo na tem
               področju je prinesel že pravilnik Ministrstva za finance, ki je bil sprejet pred
               dobrim desetletjem. Ta je tudi jasneje potegnil ločnico med pridobitno in
               nepridobitno dejavnostjo, ne glede na to za kaj se ustvarjeni presežek oziroma
               dobiček potroši.</p>
               <p>Z uveljavljanjem premalo premišljenih izjem, kot jih obravnavamo danes, bi tako lahko
               prej prišli do pomoči tistim, ki bi želeli pravila izigrati, kot tistim, ki bi jih
               želeli razbremeniti. In če predlog postavimo neposredno iz teorije v prakso. Najbrž
               bi bil ob potrditvi predloga poslancev NSi že naslednji koncert glasbenika svetovnega
               formata v Stožicah organiziran kot gasilska novica.</p>
               <p>Nadalje predlagatelj oži uporabo Zakona o davčnem potrjevanju računov na tiste,
               katerih promet presega 50 tisoč evrov letno. S tem v zvezi se pojavlja več težav in
               nejasnosti. V omenjeni skupini se nahajajo številni rizični zavezanci, ki jih je
               naslovil Zakon o davčnem potrjevanju računov. Avtomatizacija dela nadzora nad temi
               zavezanci namreč finančni upravi omogoča, da se na podlagi analize podatkov
               osredotoči zgolj na tiste zavezance, ki se na podlagi konkretnih podatkov izkažejo za
               potencialne kršitelje. To omogoča znatno izboljšanje organizacije dela inšpekcijskih
               služb in nižje obremenitve tistih zavezancev, ki poslujejo zgledno. Prav tako je
               finančna uprava s pomočjo novo vzpostavljenega sistema lahko povečala število
               inšpektorje, ki na terenu preverjajo nelojalno konkurenco, ki jo predstavljajo
               šušmarji. O teh je bilo v času sprejemanja Zakona o davčnem potrjevanju računov
               veliko govora in ravno te se sedaj lahko lažje in bolje naslavlja z inšpektorji, ki
               so bili prej preobremenjeni s kontrolo blagajniškega prometa na način, ki ga v
               velikem delu bistveno hitreje in celoviteje lahko opravi Fursov strežnik.</p>
               <p>Ob pregledu strukture in števila vprašanj ter pobud je mogoče tudi zaznati, da
               številni zavezanci, ki bi morali za opravljanje vsaj dela svoje dejavnosti račune
               izstavljati že doslej, te obveznosti niso opravljali skladno z veljavno zakonodajo.
               Pogosto gre namreč zaslediti trditve, da je Zakon o davčnem potrjevanju računov za
               določene dejavnosti vzpostavil obveznosti izstavljanja računov, kar seveda ne drži.
               Izstavljanje računov v pretežni meri urejajo drugi predpisi, na primer Zakon o davku
               na dodano vrednost, ki so bili sprejeti že s koncem 90. let prejšnjega stoletja.
               Zakon o davčnem potrjevanju računov ureja zgolj to, kar vsebuje v imenu, to je
               potrjevanja računov, in sicer tistih, ki jih zavezanec izstavi ob poslovanju z
               gotovino.</p>
               <p>Na zadnje še nekaj besed o kaznih za kupce. Kazen je do določene mere za kupca zgolj
               simbolična, saj v primeru izreka znaša 20 evrov, če je poravnana v osmih dneh. Prav
               tako ima inšpektor možnost, da v skladu s krovnim Zakonom o prekrških izreče opomin.
               Ta za kupca nima finančnih posledic. Po podatkih, ki so za enkrat na razpolago, kaže,
               da so se doslej inšpektorji posluževali predvsem opozoril oziroma opominov. V prvih
               mesecih od uveljavitve so tako, kot napovedano, prevzeli vlogo pomočnikov zavezancem
               pri izpolnjevanju davčnih obveznosti v smislu navajanja na spremembe in tako naredili
               dodaten korak v smeri gradnje prihodnjega odnosa med zavezanci in finančno upravo, ki
               vse bolj gleda na zavezanca kot na partnerja. Trenutno je o natančnejših učinkih, ki
               so jih prinesle davčne blagajne, še nekoliko preuranjeno govoriti, saj so na
               razpolagi podatki zgolj za mesečne zavezance za DDV, in sicer za mesec januar 2016.
               Za februar jih pričakujemo v naslednjih dneh, v sredini maja bodo na razpolago
               podatki za trimesečne zavezance za DDV, kar bo zagotovo omogočalo bistveno boljši
               vpogled v davčne učinke. Zadnji pomembni sveženj podatkov pa bo na razpolago šele
               aprila 2017, saj bodo takrat na razpolago tudi podatki tistih, ki niso zavezanci za
               namene DDV in oddajajo zgolj letna poročila Agenciji za javnopravne evidence
               Slovenije. Števec na spletnih straneh finančne uprave kaže trenutno naslednjo sliko:
               število prevzetih digitalnih potrdil je skoraj 70 tisoč, število davčno potrjenih
               računov je skoraj 250 milijonov in tako naprej. Zaenkrat gre iz teh podatkov
               ugotoviti zgolj to, da je sistem, ki ga je vzpostavila finančna uprava, deloval
               dobro. Odzivni časi se merijo, kot obljubljeno, v stotinkah sekunde. Vzpostavljena je
               bila brezplačna mini davčna blagajna in uveljavile so se številne pobude za kupce in
               zavezance, od nagrad do pomoči pri implementaciji in obsežni medijski ozaveščevalni
               kampanji, katere integralni del je pomoč, ki jo davčni inšpektorji zagotavljajo na
               terenu. Natančnejših podatkov torej še ni. Vendar prvi indici že kažejo, da je bil
               sistem vzpostavljen upravičeno in da deluje učinkovito. Prav tako še dobro leto in
               pol velja prehodno obdobje, ki omogoča uporabo vezane knjige računov. Na tej točki,
               torej bistveno drugačne ali bogatejše diskusije, kot je bila opravljena že ob
               sprejemanju Zakona o davčnem potrjevanju računov, ne pričakujemo. Vsekakor pa pobude,
               ki jih prejemamo v teh dneh, spremljamo in preučujemo z vso resnostjo. In če bodo
               predlogi v prihodnje dobili podporo tudi v konkretnih podatkih, se bomo seveda
               angažirali pri iskanju morebitnih izboljšav predpisa.</p>
               <p>V Poslanski skupini SMC predloga skupine poslancev iz vrst NSi, iz predstavljenih
               razlogov ne bomo podprli. Hvala.</p>
            </sp>
            <sp xml:id="SDZ7-Redna-17-2016-03-29.sp53">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo gospa Suzana Lep
               Šimenko.</p>
            </sp>
            <sp xml:id="SDZ7-Redna-17-2016-03-29.sp54">

               <speaker>SUZANA LEP ŠIMENKO (PS SDS):</speaker>

               <p>Hvala za besedo, predsednik. Spoštovane poslanke, spoštovani poslanci, spoštovana
               državna sekretarka, lepo pozdravljeni!</p>
               <p>Naj na samem začetku poudarim, da je Poslanska skupina Slovenske demokratske stranke
               uvedbi davčnih blagajn od vsega začetka nasprotovala, saj smo se že pred uvedbo
               zavedali, da ne bodo rešile tega, kar bi morale. To je problema sive ekonomije. Vse
               to se seveda po uvedbi tudi kaže. Davčne blagajne ne rešujejo problema neizdajanja
               računov. Tisti, ki računov niso izdajali prej, jih ne izdajajo niti po uvedbi davčnih
               blagajn. Prav tako niso registrirale svoje dejavnosti. In prav takšni posamezniki
               predstavljajo problem, saj ne plačujejo prispevkov, ne plačujejo davkov ter
               predstavljajo nelojalno konkurenco vsem tistim, ki pa pošteno opravljajo svojo
               dejavnost. Naj spomnim, da je bil s strani Državnega sveta na Zakon o davčnem
               potrjevanju računov dan veto. Vendar je bil zakon kljub vetu s strani koalicijskih
               poslancev potrjen pred poletnimi parlamentarnimi počitnicami in je tako stopil v
               veljavo v začetku letošnjega leta. Po uvedbi lahko zlasti s strani majhnih
               podjetnikov, s strani društev, s strani posameznikov, ki opravljajo dopolnilne
               dejavnosti na kmetiji, slišimo številna negodovanja in vsesplošno nezadovoljstvo.
               Davčne blagajne za njih namreč predstavljajo izjemno velik strošek. Strošek je precej
               višji od tega, kar je vlada ob sami uvedbi omenjala. Tu namreč ne gre le za strošek
               nakupa davčne blagajne, temveč tudi za strošek posodobitve programske opreme, stalne
               pogodbe za vzdrževanje programske opreme in tako naprej. Hkrati pa uvedba davčnih
               blagajn pomeni tudi več birokracije. Število zavezancev, ki bi naj po oceni finančne
               uprave uporabljali davčne blagajne, je precej nižje od prvotno postavljenih ocen. Kje
               so razlogi za to, ve najbolje finančna uprava ali Ministrstvo za finance. Številke pa
               najverjetneje kažejo tudi na to, da so številni posamezniki raje začeli uporabljati
               vezano knjigo računov, kar je do konca leta 2017 tudi mogoče. Te prakse so se ob
               uvedbi davčnih blagajn poslužila celo nekatera večja podjetja in začela uporabljati
               vezano knjigo računov.</p>
               <p>Slovenija je zelo neenakomerno razvita in dostop do interneta ni povsod mogoč, kar
               pomeni, da so številni podjetniki primorani uporabljati vezano knjigo računov, saj
               pokritosti z internetom na območju, na katerem delujejo, ni. Pokritost z internetom
               po celotnem območju Slovenije bi sicer morala biti osnova in predpogoj za nadaljnje
               ukrepe, vendar se je Vlada odločila drugače. Treba se je tudi vprašati o
               sorazmernosti takšnega ukrepa glede na stroške, ki jih je imela finančna uprava za
               posodobitev opreme, stroške dela številnih inšpektorjev, ki hodijo po terenu, stroške
               podjetij in gospodarstva ter drugih stroškov, na drugi strani pa če to primerjamo s
               prihodki, ki si jih v proračunu zaradi uvedbe davčnih blagajn obetamo, lahko tukaj
               vidimo, da gre za veliko nesorazmerje. O tem, ali bomo sploh lahko govorili o večjem
               prihodku v proračunu kot posledici uvedbe davčnih blagajn, se bomo pa v prihodnjih
               mesecih še lahko prepričali. Prvi letošnji podatki niso namreč prav nič spodbudni,
               saj je priliv iz davka na dodano vrednost glede na obračun v februarju za 20
               milijonov evrov nižji, kot je bil v enakem obdobju lani. Govorimo o zmanjšanju za več
               kot 10 %, in to kljub dejstvu, da so se prilivi davka na dodano vrednost od uvoženega
               blaga v istem obdobju povečali. Kar pomeni, da se je aktivnost porabnikov v tem
               obdobju povečala. Prav tako se je ob koncu leta 2015 zmanjšalo število samostojnih
               podjetnikov. Samo v mesecu decembru za 277. Prav tako številni posamezniki svojo
               dejavnost selijo v tujino. Številni, ki danes uporabljajo vezane knjige računov, pa
               nameravajo s svojo dejavnostjo prenehati, če ne bo prišlo do razumnejše zakonodajne
               rešitve. Nekateri posamezniki pa so enostavno prenehali poslovati z gotovino. Davčne
               blagajne so se izkazale za škodljive, saj zavezancem povzročajo visoke finančne
               stroške in nesorazmerne administrativne obremenitve. Zato je Poslanska skupina
               Slovenske demokratske stranke v parlamentarno proceduro vložila še nekoliko ostrejši
               predlog novele Zakona o davčnem potrjevanju računov, ki davčne blagajne ukinja, o
               katerem bomo govorili na kateri od prihodnjih sej. Predlagana pobuda, o kateri
               govorimo danes, govori o določitvi izjem za dve kategoriji, to so prostovoljna
               gasilska društva in mali davčni zavezanci, torej tisti, katerih letni promet ne preže
               50 tisoč evrov.</p>
               <p>Predlog predlagane spremembe je vsekakor korak v pravo smer in vsaj nekoliko olajša
               obremenitev malih podjetnikov in določene skupine civilne družbe, zato jo bomo v
               Poslanski skupini Slovenske demokratske stranke podprli. Hvala.</p>
            </sp>
            <sp xml:id="SDZ7-Redna-17-2016-03-29.sp55">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospod
               Uroš Prikl.</p>
            </sp>
            <sp xml:id="SDZ7-Redna-17-2016-03-29.sp56">

               <speaker>UROŠ PRIKL (PS DeSUS):</speaker>

               <p>Hvala lepa za besedo, spoštovani predsednik, spoštovane kolegice in spoštovani
               kolegi!</p>
               <p>Zgodba o davčnih blagajnah ima že kar nekaj zgodovine. Dolga pot je pretekla od
               samega začetka, od snovanje ideje, od priprave zakona, od usklajevanja le-tega z
               najrazličnejšimi dejavniki pa do dejanske uresničitve oziroma izvajanja samega
               predpisa z začetkom letošnjega leta. Od takrat je zelo široka javnost, pa tudi mi v
               Poslanski skupin Desus smo zelo znatiželjni, kakšne so prve ocene učinkov delovanja
               davčnih blagajn na samo gospodarstvo. Znano je že, da do resnih in konkretnih
               podatkov, kaj šele analiz in ugotovitev ne moremo priti kar čez noč, ampak rabimo
               nekaj časa. Ne želimo pa, in to moram tukaj jasno povedati, z nekaterimi
               preuranjenimi, da ne rečem rokohitrskimi potezami reševati zadev, pri tem pa delati
               škodo. Ob tej priložnosti nikakor ne želim govoriti, da je predlog zakona, ki ga
               predlagajo kolegi v Novi Sloveniji rokohitrska poteza, je pa po našem mnenju nekoliko
               preuranjena, zato je v Poslanski skupini Desus ne bomo podprli. Mnogokrat govorimo v
               kontekstu sive ekonomije o davčnih blagajnah. Seveda so s samo sivo ekonomijo
               povezane, niso pa to edini ukrep za zajezitev sive ekonomije. Prioritetno je, da si
               predvsem v glavah razčistimo in za vedno odpravimo tako imenovani nacionalni šport,
               kako je treba prelisičiti, zaobiti državo oziroma njene davčne in finančne
               organe.</p>
               <p>Seveda nas pa vse skupaj zanima, kaj novega nam je zakon prinese in kaj to konkretno
               pomeni v praksi. Pri tem naj opozorim na dve dejstvi: prvič, da so davčne blagajne po
               1. oziroma 2. januarju letos prisotne in ne pomenijo nobenega dodatnega ali novega
               računa za tiste zavezance, ki so že doslej izdajali račune, bodisi za dobavo blaga
               bodisi za opravljene storitve, in drugič, še manj pa to pomeni, da bodo kupci imeli
               neko dodatno obremenitev, dodatno obvezo s tem, da bodo morali po plačanem nakupu
               oziroma po za njih opravljeni storitvi vzeti račun. Tudi do sedaj so ga morali jemati
               in ni bilo nič nenavadnega, ko se je vzel račun za blago tehničnega področja, za
               televizorje, ne nazadnje tudi za mikserje kot kuhinjske pripomočke, ker se je na
               podlagi tega računa lahko uveljavljala morebitna garancija. Torej račune smo jemali,
               in to smo počeli tudi pred uvedbo tako imenovanih davčnih blagajn. Nekoliko nas zmoti
               tudi to, da se vedno znova tudi v medijih pojavlja dejstvo, češ, od sedaj pa morate
               jemati račune – jemali smo jih prej, verjetno jih bomo tudi v prihodnje in danes ni
               nič drugače. Torej zgodilo se ni nič novega. Ker pa na splošno velja, da
               samoumevnosti žal ni, je moralo finančno ministrstvo poseči tudi z nekaterimi
               propagandnimi mehanizmi, ne nazadnje tudi z nagradno igro, da bi še pospešili to
               miselnost pri kupcih oziroma pri tistih, ki so jim računi v končni fazi tudi
               namenjeni.</p>
               <p>V Poslanski skupini Desus še vedno podpiramo davčne blagajne in menimo, da zaradi
               morebitnih sprememb in izboljšav ne moremo kar tako vreči puške v koruzo in s tem
               povoziti prvoten namen učinkovitega pobiranja javnih dajatev, predvsem zavreči večjo
               sledljivost in nadzor nad opravljenimi transakcijami. Morda se ob tej priložnosti
               tudi mnogim izmed nas pojavlja vprašanje, zakaj pa smo tako imenovani SDK ukinili.
               Mnogi ga danes skušamo priklicati nazaj. Vendar pa se na našo in verjetno tudi na
               ostale poslanske skupine obračajo ljudje, ki imajo z uvedbo davčnih blagajn vrsto
               nevšečnosti. Predvsem gre za male davčne zavezance in administrativne zaplete, ki jih
               v zvezi s tem imajo oziroma se z njimi soočajo. Težave slednjih, zlasti upokojenskih
               društev, pa ne bomo in ne smemo kar tako preslišati. Upoštevali bomo vsa možna
               razhajanja in težave, ki se pojavljajo v praksi, na terenu pri izvedbi zakona, vendar
               ne na način, ki bi povzročil kakršnokoli neenakopravno obravnavanje zavezancev
               oziroma diskriminacijo. S preuranjenimi, prehitrimi ukrepi ne želimo sprožiti domino
               efekta in nekatere deležnike spraviti v neugoden oziroma inferioren položaj.
               Opozarjamo, da si bomo v naši poslanski skupini, torej v Poslanski skupini Desus,
               takoj po opravljeni analizi stanja, ki je pa ne bomo čakali pol leta ali več, dodatno
               lotili iskanja ustreznih rešitev, morebitnih sprememb, morebitnih popravkov, predvsem
               pa, če se bo izkazalo, da so potrebne, se lotili tudi izboljšav navedenega predpisa.
               Zato bodo seveda morali obstajati tehtni razlogi za eventualno noveliranje
               obstoječega zakona, nikakor pa ne brez konkretnih in natančnih podatkov.</p>
               <p>Zaradi vsega navedenega poslanke in poslanci Poslanske skupine Desus menimo, da
               predlog zakona, ki je pred nami, ni primeren za nadaljnjo obravnavo, in ga zaradi
               tega ne bomo podprli. Hvala lepa.</p>
            </sp>
            <sp xml:id="SDZ7-Redna-17-2016-03-29.sp57">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Jan Škoberne.</p>
            </sp>
            <sp xml:id="SDZ7-Redna-17-2016-03-29.sp58">

               <speaker>JAN ŠKOBERNE:</speaker>

               <p>Spoštovani gospod predsednik, spoštovana državna sekretarka, kolegice in kolegi.</p>
               <p>Po slabih treh mesecih veljavnosti zakona o t. i. davčnih blagajnah je pred nami
               predlog za njegovo spremembo. Predlagatelji postavljajo tezo, da gre za minimalen
               popravek, za izjemo, ki bi iz sistema potrjevanja računov izvzela le najmanjše
               zavezance, ki naj bi jim uvedeni davčni sistem povzročal nesorazmerne stroške in
               nesorazmerna administrativna bremena. Podrobnejši pregled razkrije dejansko stanje
               predlaganih sprememb. Več kot 200 tisoč podjetij je v Sloveniji zavezancev za davek
               od dohodkov pravnih oseb in za dohodnino iz dejavnosti. Več kot 140 tisoč izmed njih
               je v zadnjem letu ustvarilo 50 tisoč evrov oziroma manj dohodka. To pomeni, da je
               slovensko gospodarstvo ekonomija malih podjetij. Iz tega lahko ugotovimo, da bi po
               mnenju predlagateljev morali iz pravkar uvedenega nadzora izvzeti približno 70 % vseh
               zavezancev za izdajo računov. Socialni demokrati tovrstnim pavšalnim ocenam, ki
               nimajo svoje podlage niti v prvem kvartalu in poročilu in ocenah, ne moremo
               pritrditi. Pri tej razpravi o tem zakonu je namreč nujno, da si pred odločanjem
               zastavimo vsaj ključna temeljna vprašanja. Ali se je zaradi uvedbe davčnih blagajn
               zgodilo kaj takšnega, da je nujno še pred objavo in analizo temeljnih podatkov učinka
               zakona takojšnje ukrepanje in takojšnja sprememba? Ali so stroški in birokracija
               povezani z davčnimi blagajnami res tako veliki? Vsaj na zadnjem odboru, pristojnem za
               kmetijstvo in prehrano, smo lahko ugotovili da ob resni poglobitvi v stroške
               ugotovimo, da temu ni tako. In tretjič. Ali je smiselno, preden dejansko imamo
               podatke za prvo trimesečje, spreminjati zakon, o katerem učinka še nismo niti
               izmerili, niti ga ni mogoče verodostojno določiti? Prvotni namen davčnih blagajn je
               namreč zagotoviti, da se bodo za blago in storitve v Republiki Sloveniji izdajali
               računi. Nadzor nad vsemi zavezanci ne pomeni le doseganja tega cilja, s katerim se
               najverjetneje strinjajo tudi predlagatelji. Pomeni namreč možnost nadzora tudi na
               drugimi kršitvami, nad sivo, če želite, črno ekonomijo. Pridobljeni podatki namreč
               ustvarjajo možnost skupnega, bolj učinkovitega nadzora inšpekcijskih služb, ne le v
               primeru neizdajanja računov, temveč tudi v primeru dela na črno in drugih kršitev
               delovnopravne zakonodaje. Povedano drugače, zakon posredno omogoča tudi višje
               standarde zaščite delavskih pravic in nadzora nad ustreznim delovanjem našega
               gospodarstva. Zato poleg neizdajanja računov moramo upoštevati dejstvo, da je delo na
               črno eden največjih segmentov nelojalne konkurence, poštenim podjetnikom in poštenim
               delodajalcem pa največje breme. Zato bi moral biti, če so predlagatelji iskreni,
               njihov cilj ravno obraten: zbrane podatke o vseh, ki poslujejo z gotovino, ustrezno
               preveriti in preprečiti najširši ne le najožji sklop kršitev našega dobrega
               poslovnega okolja.</p>
               <p>To je bilo tudi jasno izraženo stališče večine gospodarstvenikov, ki so predlog
               ureditve davčnih blagajn podprli pod pogojem, da ta ne bo dopuščal izjem. Samo tako
               lahko namreč dosežemo, da ne bo prihajalo do izogibanja obveznosti. Tudi množično
               sodelovanje državljanov pri preverjanju izdanih računov kaže, da si večina ljudi želi
               poštenega sistema in da so za poštenost našega sistema, gospodarskega in davčnega
               pripravljeni tudi kaj storiti. Najmanj to, da v velikem številu sodelujejo pri
               skeniranju računov, in s tem prispevajo k aktivnemu nadzoru. Zato so tudi odgovori na
               prej zastavljena vprašanja pravzaprav jasni. Ne, zaradi davčnih blagajn se ni zgodilo
               nič drastičnega, kar bi opravičevalo rokohitrske poteze in takojšnjo spremembo
               zakonodaje. Ne, stroški in birokracija v Sloveniji so v okvirih znosnega, mali
               zavezanci, ki izdajo malo gotovinskih računov, pa imajo celo možnost, da svoje račune
               potrjujejo brezplačno. In ne nazadnje, ne moramo se odločati o tako pomembnih
               posegih, ne da bi bila prej opravljena temeljna analiza vsaj prvega trimesečja.
               Implementacijo zakona tako spremlja tudi posebna skupina Socialnih demokratov, ki
               pričakuje, in bo v primeru, da bo to potrebno, po prvem trimesečju tudi sama
               predlagala ustrezne spremembe zakona. Kot že rečeno, ko bomo lahko operirali vsaj z
               realnimi podatki in s konkretnim učinkom zakona. V tem trenutku pa menimo, da ni
               potrebe za uvajanje novih izjem pri zavezancih za davčno potrjevanje računov, še
               posebej ne v trenutku, ko je vzpostavljeni sistem ravno začel delovati in ko končno
               daje verjetno tudi rezultate.</p>
               <p>Naša osnovna opredelitev do predlaganih zakonskih sprememb pa je sledeča. Uvedba do
               tako široke izjeme, kot je predlagana, bi pomenila, da se razvodeni celoten sistem
               zakona in se pravzaprav vrnemo na izhodiščno točko. Pomenilo bi, da anuliramo
               dosedanje delo. Po našem mnenju obstoječe rešitve, vključno z možnostjo uporabe
               brezplačne aplikacije FURS za male zavezance, dajejo dovolj možnosti za učinkovito in
               ne pretirano birokratizirano poslovanje.</p>
               <p>Seveda si želimo kot vsi drugi olajšati poslovanje tudi gasilskim društvom in ostalim
               podobnim združenjem državljank in državljanom, a kar Socialni demokrati dokazujemo
               tudi s svojimi dejanji, da kljub pomenu društev v javnem interesu ne smemo dopuščani
               izjem pri izdajanju računov, ki so v interesu vseh, ker želimo, da davke pošteno in
               enakopravno plačujemo vsi državljanke in državljani. Olajševanje poslovanja vseh
               društev pa je mogoče urediti tudi z drugo področno zakonodajo.</p>
               <p>Zato Socialni demokrati predlaganih sprememb Zakona o davčnem potrjevanju ne bomo
               podprli, smo pa naklonjeni temu, da se po prvem kvartalu opravi resna razprava in na
               podlagi realnih podatkih ugotovi tudi potreba po morebitnih spremembah področne
               zakonodaje. Hvala lepa.</p>
            </sp>
            <sp xml:id="SDZ7-Redna-17-2016-03-29.sp59">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Luka Mesec bo predstavil stališče Poslanske skupine Združena levica.</p>
            </sp>
            <sp xml:id="SDZ7-Redna-17-2016-03-29.sp60">

               <speaker>LUKA MESEC (PS ZL):</speaker>

               <p>Hvala za besedo, predsedujoči. Lep pozdrav vsem skupaj!</p>
               <p>Uvedba davčnih blagajn je zelo razburkala javnost in po našem mnenju do določene mere
               tudi upravičeno. V luči boja proti sivi ekonomiji smo v Združeni levici sicer njihovo
               uvedbo podprli, vendar pa sta se implementacija in izvajanje zakona izkazali do sedaj
               kot neživljenjski. Do predloga Nove Slovenije zato lahko izrazimo nekaj simpatij in
               mu ne bomo nasprotovali, vendar pa z glavno spremembo, torej z odpravo obveze za
               zavezance do 50 tisoč evrov pretirava s protidavčno gonjo in s tem razvrednoti ukrepe
               proti sivi ekonomiji, zato ga tudi ne moremo podpreti. Preprečevanje sive ekonomije
               je pomembno ne le z javnofinančnega vidika, ampak zaradi lažjega preprečevanja
               socialnega dampinga, kjer največjo ceno plačajo zaposleni. Pri sivi ekonomiji ne gre
               samo za neizdajanje računov, ampak tudi za naknadno popravljanje oziroma spreminjanje
               le-teh. Enovit sistem beleženja in sledljivosti je zato edina učinkovita rešitev v
               boju proti sivi ekonomiji. Zagotovo je sistem davčnih blagajn prinesel dodatno
               obremenitev, in človeško je, da prizadetim to ni po godu. Ampak vseeno lahko rečemo,
               da ne gre za pretirane stroške in da je za male davčne zavezance omogočeno prehodno
               obdobje do konca leta 2017, kjer zadostujeta vezana knjiga računov in potrjevanje
               preko spletne aplikacije. To prehodno obdobje omogoča tudi vpeljavo drugih rešitev,
               če se bo izkazalo to za potrebno. Predlog Nove Slovenije bi obvezo odpravil za vse z
               obdavčljivim prometom pod 50 tisoč evrov, vendar pa to pomeni kar 70 % vseh
               zavezancev od dohodkov pravnih oseb. V tem segmentu so pogoji za sivo ekonomijo
               najmočnejši, saj v primerjavi z večjimi poslovnimi subjekti niti ne obstajajo utečeni
               samodejni sistemi izdajanja računov. Hkrati pa se zelo pogosto v tem drobnem sektorju
               tudi posluje z gotovino. Zgovorno je, da predloga Nove Slovenije ne odobrava
               Obrtno-podjetniška zbornica Slovenije predvsem z vidika enake obravnave vseh
               poslovnih subjektov. Hkrati pa je pri nas drobni sektor, ki ne zmore dosegati takšne
               produktivnosti kot večja podjetja, že zdaj čezmerno velik in zato mislimo, da bi ga
               bilo s takimi davčnimi sredstvi nesmiselno še dodatno spodbujati. Strinjamo se s
               stališčem Vlade, da je treba potencialne spremembe in prilagoditve sistema davčnega
               potrjevanja računov utemeljiti na celostni analizi izvajanja zakona, na podlagi
               katere je treba pripraviti pravične in pa univerzalne rešitve. Vendar so se nekatere
               večje pomanjkljivosti že pokazale od začetka in so zelo jasne. Finančna uprava si je
               na določenih primerih precej svobodno razlagala ta zakon, na primer pri šolskih
               bazarjih, kjer je jasno, da gre za zbiranje prostovoljnih prispevkov, ne pa za nakup
               in prodajo v pravem pomenu besede. Prav tako je FURS neopravičeno različno
               obravnavala kmete z dopolnilno dejavnostjo. Za takšne anomalije nosita odgovornost
               Vlada in Ministrstvo za finance, in tukaj ne vidimo razlogov, da bi bilo potrebno
               čakati, te anomalije se lahko začne odpravljati takoj.</p>
               <p>Predlog, ki ga obravnavamo danes, izpostavlja še eno takšno pomanjkljivost, in sicer
               prostovoljna gasilska društva. Vendar tukaj ne gre samo za gasilska društva, ampak bi
               morali za vsa društva, ki delujejo nepridobitno, zlasti pa za tista, ki delujejo v
               javnem interesu, poiskati trajne rešitve, ne nazadnje tudi v smislu oprostitve.
               Gasilska društva pa seveda tudi ostala, kot so upokojenska, humanitarna itd.,
               opravljajo pomembne družbene funkcije, velikokrat tiste, za katere bi morala
               poskrbeti država, a ta bi v osnovi potrebovala za njihovo financiranje dodatne
               obdavčitve. Društva temeljijo na volonterski osnovi, poleg administrativne
               obremenitve za takšna društva pa je njihova širša družbena funkcije in odnos do vloge
               države še dodaten razlog za to, da jih podpremo in da se zanje poišče primerna
               rešitev, kot sem dejal prej, tudi v smislu oprostitve od obveznosti.</p>
               <p>Tretji del predloga Nove Slovenije pa je odprava globe za kupca ali prejemnika
               storitve, ki ne prevzame ali ne zadrži računa. Kot smo opozorili že pri sprejemanju
               zakona, je kazen lahko zelo disproporcionalna, še posebej v primerih majhnih zneskov
               na računu. S tega vidika bi bilo prav tako smiselno razmisliti o spremembah. Ob tem
               je treba omeniti stališča Vlade, ki poudarja odvračilni vidik sankcioniranja z enotno
               globo 40 evrov, poleg tega pa omenja še aktivnosti v smeri davčnega opismenjevanja
               mladih, kot je na primer preventivna akcija Mladi in davki. Bolj smiselno za dvig
               davčne kulture bi bilo namesto promocijskih akcij in sankcioniranja to, da bi
               državljanke in državljani videli in občutili rezultate davkov, ki jih država pobere.
               Konkretno to pomeni: namesto financiranja vojske in oboroževanja, namesto demontaže
               socialnih storitev vlaganje v razvoj javnega prometa, zmanjševanje čakalnih vrst v
               zdravstvu, omogočanje štipendiranja, izobraževanja socialno prikrajšanim. Če bi
               sledili takim spremembam, bi bila zagotovo tudi davčna kulturna na veliko višji
               ravni. Če veš, za kaj prispevaš, če vidiš nekaj dobrega v tem, če vidiš, da tvoji
               davki na drugi strani pomenijo kakovost neke storitve, recimo javnega prevoza ali pa
               javnega zdravstva, tudi veliko lažje poravnaš svoje davčne obveznosti do države. Od
               vlade Mira Cerarja zato pričakujemo predvsem napore v tej smeri, ob tem pa tudi na
               tem mestu opozarjamo, da na prihodkovni strani proračuna nismo videli še niti ene
               prepričljive reforme, ki bi vsaj za odtenek bolj pravično razporedila davčno breme.
               Boj proti sivi ekonomiji in davčno potrjevanje računov lahko deloma pripomoreta k
               izboljšanju situacije, vendar pa je na področju davščin pri nas še mnogo večjih
               problemov, za katere Ministrstvo za finance dobro ve, da obstajajo, saj nanje
               opozarjamo že od začetka mandata.</p>
               <p>V Združeni levici bomo pri glasovanju o Predlogu zakona o dopolnitvah Zakona o
               davčnem potrjevanju računov zaradi naštetih razlogov vzdržani. Ministrstvo za finance
               pa pozivamo, da odpravi tiste pomanjkljivosti, ki so se pri izvajanju tega zakona
               pokazale predvsem v najbolj perečih primerih, kot so šolski bazarji, kmetije z
               dopolnilno dejavnostjo in društva. Hkrati pa Ministrstvo za finance tudi na tem mestu
               pozivamo, da čim prej začne razmišljati v smeri bolj pravične razporeditve davčnega
               bremena v Sloveniji. Hvala.</p>
            </sp>
            <sp xml:id="SDZ7-Redna-17-2016-03-29.sp61">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Matej Tonin bo predstavil stališče Poslanke skupine Nove Slovenije – krščanskih
               demokratov.</p>
            </sp>
            <sp xml:id="SDZ7-Redna-17-2016-03-29.sp62">

               <speaker>MAG. MATEJ TONIN (PS NSi):</speaker>

               <p>Dober dan, kolegice in kolegi!</p>
               <p>V Novi Sloveniji pravimo, da je treba cesarju dati, kar je cesarjevega, vendar pa
               mora biti cesar sorazmeren in pravičen. Stojimo tudi na stališču, da moramo vsi
               plačevati davke, vendar naj bodo ti čim nižji. Uvedba davčnih blagajn pa je kaznovala
               pridne. Gre za ukrep proti pridnim in tistim, ki vestno izpolnjujejo svoje
               državljanske dolžnosti. Z davčnimi blagajnami ne moremo preganjati dela na črno
               oziroma intenzivno onemogočati sivo ekonomijo, ker tisti, ki ne želi izdajati
               računov, tega ne stori, kljub temu da ima lahko najboljšo povezavo s finančno upravo.
               Vsi v tej dvorani se najverjetneje strinjamo, da je sicer preprečevanje sive
               ekonomije pomemben cilj, vendar pa se razhajamo pri vprašanju, kako to čim bolje
               storiti v praksi. V Novi Sloveniji smo nasprotovali sprejetju zakona o davčnem
               potrjevanju računov, opozarjali smo na neživljenjske posledice posameznih vrst
               zavezancev. Dejstvo je, da je uvedba online davčnih blagajn praktično za vse
               zavezance, ki poslujejo z gotovino, nepotrebna, predvsem pa ne dosega želenega cilja.
               Če pogledamo konkretne primere. Na primer, mali davčni zavezanci, torej tisti, ki ne
               dosegajo zneska 50 tisoč evrov letnega obdavčljivega prometa in tudi niso zavezanci
               za obvezen vstop v obračun in plačilo DDV, morajo po Zakonu o davku na dodano
               vrednost ravno tako imeti davčne blagajne. Če upoštevamo dejstvo, da ti subjekti pri
               svojem poslovanju največkrat sprejmejo gotovino le nekajkrat letno in imajo morda le
               nekaj tisoč evrov letnega prometa, davčne blagajne za njih predstavljajo pomembno
               administrativno in birokratsko oviro in nesmisel. Gre za številne nosilce dopolnilnih
               dejavnosti na kmetijah, zlasti za manjše delodajalce. Nakup nove računalniške
               naprave, vključno z zagotovitvijo dostopa do interneta, zanje predstavlja neko
               nesorazmerno obremenitev. Si na primer predstavljate kmeta, ki mora posebej za vsako
               registrirano dopolnilno dejavnost voditi evidenco, in branjevko, ki po celodnevnem
               stanju na mrazu pride domov, kjer jo čaka še dolgotrajno vnašanje računov v
               informacijski sistem? In še en nesmisel. Kako strankam dopovedati, da za pridelke iz
               osnovne kmetijske dejavnosti ni treba izdati računa, to pa je treba storiti za
               izdelke iz dopolnilne dejavnosti na kmetiji oziroma če sem še nekoliko bolj konkreten
               je izjemno težko razumeti, da kmet lahko proda krompir brez izstavitve računa, medtem
               ko mora za šparglje, mleko ali skuto izdati račun?</p>
               <p>Ker se že večkrat radi sklicujemo na sosednjo Avstrijo, poglejmo, kako imajo urejeno
               poslovanje tam. Njihove davčne blagajne niso neposredno povezane z davčno oziroma
               finančno upravo, tako kot so slovenske, kljub temu pa onemogočajo brisanje in
               spreminjanje podatkov. Enostavno povedano, to je nekaj podobnega, kot smo imeli mi
               pred uvedbo teh davčnih blagajn. Poleg tega mnoge dejavnosti, ki pri nas sodijo pod
               dopolnilno, v Avstriji uvrščajo med osnovno dejavnost, kar pomeni, da kmetu ni treba
               izstaviti računa zanjo.</p>
               <p>Še en nesmisel, ki se je prikradel v ta zakon o davčnem potrjevanju računov. Za
               avtomate, ki jih poznamo praktično na vseh vogalih stavb, avtomate, ki dajejo pijačo,
               hrano, sendviče in podobno, no, za tovrstne avtomate niso potrebne davčne blagajne,
               kar se razume. Na drugi strani je pa za avtomate, ki ponujajo storitev, potrebna
               davčna blagajna. Si predstavljate, imate v neki stavbi avtomat, ki vam daje vodo in
               sendvič, na drugi strani pa avtomat, masažni stol, ki vas masira. Za tistega z vodo
               in hrano ni potrebna davčna blagajna, za tega, ki vas masira, stol seveda, pa je
               potrebna. Oba avtomata pa omogočata natančno evidenco, koliko izdelkov oziroma
               storitev je bilo prodanih. Naj razume, kdor more! Jaz, žal, ne, da je za en avtomat
               potrebna davčna blagajna, za drugega pa ne.</p>
               <p>Če gremo na prostovoljna gasilska društva. Ja, absolutno, predlagali smo ta predlog,
               ker je neživljenjsko, da se zahteva za gasilska društva davčne blagajne in za njihovo
               poslovanje, zlasti za organizacijo gasilskih veselic, kjer gre za enkratni letni
               dogodek. Tisti – lahko povem iz prakse – ki delamo na tovrstnih veselicah, poznamo
               prakso in vemo, da bodo davčne blagajne zagotovo polovico gasilskih veselic dobesedno
               ukinile, jih ne bo več, ker se gasilska društva zaradi enkratnega letnega dogodka
               enostavno ne bodo odločala za nabavo davčnih blagajn. Da bi pa kasneje potrjevali
               davčne račune – misija nemogoče. Tisti, ki je kdaj delal na gasilski veselici, ve, da
               v eni uri lahko postreže tudi sto ali pa dvesto strank, zato je taka zadeva praktično
               nemogoča. In kar je bistveno, vsi na tovrstnih prireditvah delamo oziroma delate
               zastonj in ves izkupiček gre za skupno javno dobro. To pa je, za nabavo boljše opreme
               za požarno varnost. Lahko se vam zdi to nesmiselno, lahko se pritožujete, ampak gre
               za neživljenjski ukrep, ki bi ga bilo lahko zelo enostavno rešiti drugače. Mi ne
               trdimo, da so pa gasilci lahko oproščeni vseh obveznosti, vendar govorimo o tem, da
               so davčne blagajne za gasilska društva nesmiselne in velika neumnost. Predlagamo pa
               pavšalno obdavčitev. Povejte, kaj bi država izgubila, če bi za gasilske prireditve
               oziroma če grem še nekoliko dlje, ker ne nazadnje imamo danes prvo obravnavo in so
               možne še dopolnitve in spremembe, če bi za vsa društva, ki delujejo v javnem
               interesu, namesto davčnih blagajn predpisali neke vrste pavšale, glede na število
               udeležencev posamezne prireditve. Tako bi tovrstna društva vnaprej vedela, koliko
               davka bodo plačala glede na udeležbo na prireditvi, in ne bi potrebovala nobenih
               davčnih blagajn, nobenih zapletenih administrativnih in finančnih postopkov, ampak
               enostavno – društvo v javnem interesu organizira prireditev, pavšal za udeležbo na
               dogodku do 500 ljudi je takšen, do tisoč ljudi je takšen, društvo to plača in vsa
               zadeva je zaključena. Država dobi svoje in gasilci lahko mirno še naprej izvajajo
               gasilske veselice. Veste, kaj bodo davčne blagajne v praksi povzročile? Poleg tega
               tisti, ki so zelo vestni in natančni v gasilskih društvih – sam sem bil na kar nekaj
               občnih zborih gasilskih društev, veste, da po novem letu so občni zbori gasilskih
               društev – in gasilci pravijo, vsaj na polovici tistih, na katerih sem bil, da se za
               gasilsko veselico ne bodo več odločili. Davčne blagajne ne bodo kupili, goljufati si
               pa ne upajo oziroma nočejo in niti ne želijo, ker želijo delati pošteno. Za tiste, ki
               pa se bodo vendarle za gasilsko veselilo odločili, sem pa kar prepričan, da jih bo
               velika večina gasilsko veselico opravilo na črno, bodo pač tvegali in čakali, ali jih
               bo davčni inšpektor na dan gasilske veselice, ko bodo vsi delali zastonj, vsi
               brezplačno, prišel in oglobil, ker delajo brez davčnih blagajn. Pa bomo videli. Danes
               je še čas, da se ukrepa. Ampak maja, junija se pa začne sezona gasilskih veselic in v
               tistem trenutku boste videli in se boste spomnili, da kar se povedal danes, absolutno
               drži.</p>
               <p>Da pa trdo vztrajate na svojih pozicijah in ne zmorete toliko, da bi vsaj v tej prvi
               obravnavi zakon spustili skozi proceduro in ga v skladu z vašimi pripombami še
               dopolnili, pa govori samo zase. Mi nismo ostali brez rešitev, mi smo proti takšnim
               davčnim blagajnam ponudili konkretno rešitev, ki bi državi zagotovila prihodke,
               hkrati bi pa zelo, zelo in mnogo olajšala delovanje gasilskih društev in pa tudi
               prireditev, s katerimi financirajo svoje dejavnosti.</p>
               <p>Če grem v drug predlog, ki ga tudi predlagamo v tem zakonu, je izrekanje sankcij
               kupcem, torej tistim, ki ne vzamejo oziroma zadržijo računa po opravljenem nakupu. Če
               upoštevamo namen zakona, to je preprečevanje sive ekonomije, potem kupca ne moremo
               kaznovati za nekaj, kar je v prvi vrsti dolžan storiti prodajalec. Če poskušamo
               zadeve narediti bolj življenjske, je nesmiselno, da kupca kaznujemo, ker ni vzel
               računa. Obstajajo različni razlogi, zakaj nekdo, ko izstopi iz trgovine, nima računa
               pri sebi. Lahko ga je tudi izgubil. Ampak če že razpisujemo posebne nagradne igre, da
               praktično državljani "špecajo" nekatere obrtnike, podjetnike in tako naprej, če že
               imamo sistem, da skeniramo posamezne račune – zakaj ne bi zgodbe obrnili? Ne, da je
               za shranjevanje in skeniranje računov poanta v tem, da državljani opravljajo neke
               vrste inšpekcijski nadzor namesto inšpektorjev in "špecajo" prodajalce, ampak da bi
               državljane s pozitivnimi spodbudami nagovarjali k temu, da zadržijo račune. In to pa
               je, če obstaja tehnika, da skeniramo račun, da ga preverimo, ali je bil ta račun
               dejansko narejen po predpisih, potem lahko s to tehniko dosežemo tudi to, da bi se
               tovrstni poskenirani računi ljudem upoštevali kot posebna davčna olajšava. Ne da mi
               ljudi silimo v to, da račune shranjujejo, da ne bodo kaznovani z globo 40 evrov,
               ampak da predpišemo takšno zakonodajo, da bodo zaradi shranjevanja računov nagrajeni
               z davčno olajšavo. To mi mislimo, da je pravilen pristop.</p>
               <p>Vse navedeno kaže na to, da smo v Novi Sloveniji imeli prav, ko smo že v samem
               sprejemanju osnovnega zakona o davčnem potrjevanju računov temu zakonu nasprotovali.
               Glede na to da vsi, tudi koalicija, poudarjate pomembno vlogo malih in mikro
               podjetij, potem lahko najverjetneje upravičeno pričakujemo, da boste našemu predlogu
               prisluhnili vsaj v prvi obravnavi in ga z vašimi predlogi dopolnili v drugi.
               Poudarjamo, da izvzetja, ki jih predlagamo, ne pomenijo izogibanja plačevanju davkov.
               Ti subjekti in pa prostovoljna gasilska društva bodo tudi v bodoče svoje gotovinsko
               poslovanje vodila s tako imenovanimi virtualnimi blagajnami ali preko vezane knjige
               računov, torej enako kot doslej. Da nismo šli samo na gasilska društva, ampak smo
               želeli, da je zadeva s čim manj izjemami in čim bolj celostna, smo enostavno zakon
               zapisali tako, da davčne blagajne ne potrebujejo subjekti, ki niso zavezanci za DDV.
               V ta okvir bi vključili tudi številna tista društva v javnem interesu, o katerih ste
               danes govorili, pa tukaj notri niso napisana. Ne nazadnje tisti, ki boste danes temu
               zakonu, kot ste napovedali, nasprotovali, potem se morate tudi vprašati, kaj boste
               povedali takrat, ko vas bodo upokojenska društva ponovno opozarjala, da so te davčne
               blagajne neživljenjske in da imajo probleme z njimi. Zanima me, kakšni bodo odgovori
               takrat.</p>
               <p>V Novi Sloveniji bomo novelo Zakona o davčnem potrjevanju računov, ki smo ga spisali,
               podprli. Ne moremo mimo dejstva, da država ne more in ne sme nalagati nesorazmernih
               bremen, in to na področjih, ki bi jih morali kvečjemu dodatno razbremeniti. Povedali
               smo tudi, da se zavzemamo za pavšalne obdavčitve, to je za obdavčitve, ki so
               prijaznejše za vse in ki vsem povzročajo manjše probleme. Vsekakor pa menimo in
               ocenjujemo, da sive in črne ekonomije ne moremo učinkovito zatirati z davčnimi
               blagajnami, ker tisti, ki ne bodo želeli izdajati računov, jih tudi v prihodnje tudi
               ne bodo, ampak lahko sivo in črno ekonomijo učinkovito preganjamo le z znižanjem
               davčnih bremen in pa davkom.</p>
            </sp>
            <sp xml:id="SDZ7-Redna-17-2016-03-29.sp63">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Alenka Bratušek bo predstavila stališče Poslanske skupine Nepovezanih poslancev.
            </p>
            </sp>
            <sp xml:id="SDZ7-Redna-17-2016-03-29.sp64">

               <speaker>MAG. ALENKA BRATUŠEK (PS NP):</speaker>

               <p>Lep pozdrav. Spoštovane kolegice in kolegi, podpredsednik, državna sekretarka!</p>
               <p>Glavni namen Zakona o davčnem potrjevanju računov, o davčnih blagajnah, tako pravi
               Vlada, je zmanjšanje obsega sive ekonomije. Ali to res drži? Kot kaže priliv davčnih
               prihodkov v prvih treh mesecih uvedbe davčnih blagajn, na žalost ne drži. Davčni
               prihodki, še posebej prihodki iz naslova DDV so letos v prvih dveh mesecih celo
               nižji, kot so bili v lanskem letu. 1. julija 2013 smo v Sloveniji uvedli registrske
               blagajne, ki morajo imeti tako programsko opremo, da preprečuje brisanje računov.
               Edina razlika med registrsko blagajno in davčno blagajno je v tem, da s pomočjo
               davčne blagajne FURS takoj pridobi podatke, medtem ko registrska blagajna predvideva
               inšpekcijski nadzor oziroma nekajkratni prenos podatkov.</p>
               <p>Na slabosti uvedbe davčnih blagajn smo opozarjali že ob sprejemanju zakona. Bom še
               enkrat na kratko ponovila. Davčne blagajne so prinesle nove stroške za zavezance. Iz
               prve roke vam lahko povem, vsaj od dveh podjetnikov, da jih je to stalo 5 tisoč
               evrov, čeprav smo tukaj poslušali o stroških med 300 do 500 evri. Ni jasno, na
               podlagi česa bo država pobrala dodatnih 50 do 100 milijonov evrov, kot so napovedali.
               Podjetja, ki poslujejo zgolj brezgotovinsko, morajo prav tako imeti davčne blagajne.
               Zakaj je potrebno kaznovati kupce, če bo davčni organ takoj prejel informacijo o
               transakciji? Res ste znižali kazen s 400 na 40 evrov, pa kljub temu. Internetne
               povezave – tam, kjer jih ni, morajo ponovno uporabljati vezane knjige računov, čeprav
               so prej že uporabljali registrske blagajne. Kaj je z informacijskih sistemom Fursa –
               ali bo prenesel toliko informacij oziroma ali obdelujejo, kot je bilo obljubljeno,
               vse podatke? Kot sme že povedala, strinjamo se, da kupec ne sme biti kaznovan z
               denarno kaznijo, kot to predvideva zakon, saj to pove, da se v resnici ni nič
               spremenilo in je nadzorna funkcija še vedno prenesena na kupce. Davčne blagajne po
               naši oceni ne rešujejo primernega problema, in sicer da se račun sploh izda.</p>
               <p>Sedaj k zakonu, ki je danes pred nami. V letu 2014 je bilo v Sloveniji med vsemi
               zavezanci za davek od dohodka pravnih oseb in za dohodnino od dohodka iz dejavnosti
               70 % zavezancev s prihodki, ki niso presegli 50 tisoč evrov letno obdavčljivega
               prometa in bi bili po predlogu zakona izvzeti iz obveznosti davčnega potrjevanja
               računov. Vseh zavezancev za davek od dohodka pravnih oseb in za dohodnino od dohodka
               iz dejavnosti je bilo v letu 2014 malo več kot 200 tisoč. Od tega jih je več kot 140
               tisoč ustvarilo manj kot 50 tisoč evrov obdavčljivega prometa. Po predlogu zakona bi
               bili iz obveznosti davčnega potrjevanja računov izvzeti tudi davčni zavezanci, ki so
               prostovoljno vključeni v sistem davka na dodano vrednost, saj so se identificirali za
               namene DDV, čeprav ne presegajo praga 50 tisoč evrov obdavčljivega prometa v zadnjih
               12 mesecih, in ne štejejo za malega davčnega zavezanca po ureditvi DDV. Tako bi
               predlagana obdavčitev praga, do katerega davčno potrjevanje ni obvezno, povzročila,
               da skoraj polovica davčnih zavezancev, identificiranih za namene DDV, ne bi bila
               zavezana k davčnemu potrjevanju računov. Je potem sploh še smiselno imeti davčne
               blagajne?! Vsekakor je treba pripombe, ki jih dnevno dobivamo tudi poslanci, proučiti
               in nanje odgovoriti. Vsekakor je nesmiselno, da morajo imeti davčne blagajne osnovne
               šole, ki enkrat letno speljejo dobrodelno prireditev. Otroke se da tudi na drugačne
               in pošten način naučiti davčne discipline, ne pa da jim zdaj predavate, da naj
               namesto da izdelek zaračunajo, pobirajo priporočene donacije in šola se tako izogne
               obveznosti imeti davčne blagajne. To se nam zdi nedopustno. Prav tako je težko
               društvom, ki delujejo v javnem interesu in imajo minimalen promet. Kaj je meja, ne
               vem, mogoče 10 tisoč evrov letno. Gotovo upravičeno opozarjajo na probleme tudi
               kmetje. Vlada je dolžna vse te pripombe proučiti in nanje poiskati ustrezne odgovore.
               Zakon, ki je v obravnavi danes, pa bi davčne blagajne ukinil pri več kot polovici
               davčnih zavezancev, kar se nam ne zdi sprejemljivo oziroma se sprašujemo, ali je
               potem sploh še smiselno imeti davčne blagajne.</p>
               <p>V naši poslanski skupini zakona ne bomo podprli.</p>
            </sp>
            <sp xml:id="SDZ7-Redna-17-2016-03-29.sp65">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Prehajamo na splošno
               obravnavo poslank in poslancev.</p>
               <p>Besedo ima predlagatelj gospod Jožef Horvat.</p>
            </sp>
            <sp xml:id="SDZ7-Redna-17-2016-03-29.sp66">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik.</p>
               <p>Zahvaljujem se za stališča poslanskih skupin in tudi za stališče Vlade. Ponovno pa
               izražam pravzaprav neko upanje, da bi vendarle ne slepo sledili mnenju Vlade, ampak
               da bi vendarle razmišljali, kako predlagano rešitev še izboljšati. Temu je namenjena
               in predvsem temu splošna razprava, da potem lahko v drugi obravnavi na matičnem
               delovnem telesu z amandmaji predlog rešitve izboljšamo. Za to gre. Kolegice in
               kolegi, jaz verjamem, da ste tudi vi velikokrat gostje, častni gostje na občnih
               zborih prostovoljnih gasilskih društev, društev upokojencev, planinskih društev. Kaj
               vam tam povedo? Ali vam ploskajo za rešitev davčne blagajne? In da ne bo pomote,
               čisto na začetku, še enkrat povem oziroma morda že stotič. Nova Slovenija je za to,
               da državljanke in državljani davke plačujemo. To, kar je zapisano v bibliji, to je
               aksiom, dajte cesarju, kar je cesarjevega. Tu ni debate. Pika. In dokazujem to, da je
               treba davke plačevati in ostro sankcionirati tiste, ki se davkom izogibajo in denar
               nosijo ven, to dokazujem tudi s svojo pobudo vladi, ki sem jo dal pred kakšnima dvema
               mesecema, tudi na podlagi enega predavanja ameriškega ekonomista Jamesa S. Henryja,
               ki je z neko metodologijo ugotovil, da so Slovenci iz Slovenije v teh 25 letih
               znosili od 50 do 75 milijard evrov. To je od 5 do 7 proračunov Republike Slovenije.
               Kot povod za to mojo pobudo Vladi je bila tudi obljuba premierja dr. Mira Cerarja,
               novembra leta 2014, da bo prav na na tem področju naredil vse, kar bo v njegovi moči.
               No, mi v Novi Sloveniji še čakamo, kaj bo naredil. In sedaj vi meni povejte, ker vas
               je nekako zmotilo, zakaj pa ravno prostovoljna gasilska društva, čeprav kot rečeno,
               jaz se veliko pogovarjam z društvi upokojencev, s planinskimi društvi, kulturnimi
               društvi, ki imajo težave. Pa pravijo: "Veste, kaj, imejte si vi to društvo in
               pripeljite tam nekoga iz parlamenta, ki bo predsednik društva." Po Zakonu o društvih
               je namreč predsednik društva izjemno odgovorna oseba, ki je lahko tudi ob svoje
               premoženje, če bo vede ali nevede naredil kakšno davčno napako. Sedaj vi meni
               povejte, koliko se bo v Republiki Sloveniji povečala siva ekonomija, če prostovoljna
               gasilska društva ne bodo zavezanci za davčne blagajne. Ja, govorimo o gasilskih
               veselicah. Zakaj pa imajo prostovoljna gasilska društva gasilske veselice? Zato da
               dobijo nek denar. Za kaj pa porabijo ta denar? Ja, za svojo opremo, ker je gasilska
               oprema, zaščitna in oprema za gašenje izjemno draga. Živimo v času izjemnih
               tehnoloških napredkov in temu se seveda mora prilagajati tudi reševanje življenja in
               reševanje premoženja, kar je pravzaprav osnovno humanitarno poslanstvo prostovoljnih
               gasilskih društev. Pravite, da smo premalo napisali, zakaj prostovoljna gasilska
               društva želimo imeti za izjeme. Očitno smo se zmotili in se opravičujem. Razumeli
               smo, da vsi zelo dobro poznate poslanstvo prostovoljnega gasilca. In pravite, da v
               ničemer ne želite omejevati humanitarnega poslanstva prostovoljnih gasilcev in tudi
               drugih društev. Ja, zakaj pa ste jim dali davčne blagajne? Ker gasilske veselice so
               po našem razumevanju v Sloveniji na nek način pridobivanje denarja za gasilska
               društva, prostovoljna gasilska društva, na drugi strani pa je to tudi pravzaprav del
               slovenske folklore. Kaj je ta folklora? To je pravzaprav neka ljudska kultura, bi
               lahko rekli. In oprostite, kolegice in kolegi, s sprejetjem zakona o davčnem
               potrjevanju računov vi to folkloro zatirate. Zatirate jo. Ali vi sploh veste, da so
               gasilci že danes imeli blagajne, da jih imamo, imajo. Ja, imamo, ker sem tudi sam
               član gasilskega društva ene male vasi, izjemno uspešnega. Kar štiri desetine bo imelo
               to naše društvo letos na državnem tekmovanju. In sedaj si mora zaslužiti denar, da se
               z avtobusom lahko iz nekega Prekmurja pelje na državno tekmovanje. Vse to stane. In
               blagajne že danes obstajajo. Jaz nimam sedaj toliko časa, da bi vam razložil, kako
               nekdo, ki streže pijačo in hrano na gasilski veselici, kako dela z računi in kakšno
               kontrolo ima pri obračunu. Jaz ne vem, kaj vas tukaj moti. Vi zatirate ljudsko
               folkloro. To je ljudstva kultura. In mi je zelo žal, prostovoljno gasilstvo v
               Sloveniji je malo drugače kot nekje drugje. Poglejte si malo po zgodovini, kakšno
               dobro in uspešno zgodovino ima gasilstvo v Sloveniji. Predstavnik SMC nič ne govori o
               stroških. Ja, okej, naj imajo davčne blagajne, kot vi pravite. Sedaj pa imamo dve
               možnosti. Prvič, da prostovoljno gasilsko društvo za tisto eno veselico na leto,
               poudarjam, eno na leto, kupi davčne blagajne ali pa jih vzame v najem. Ali je to
               kakšen strošek? Ja, seveda je. Seveda je, ker vi morate imeti več blagajn, ne samo
               eno. Imate nek gasilski shod in ko se tam 200 gasilcev usede za mizo, je treba v zelo
               kratkem času postreči 200 oziroma več ljudi. Ali kaj o tem razmišljate? Če bi res
               imeli to voljo, kar pravite, da vam je blizu humanitarna dejavnost gasilcev, potem bi
               vi vložili zakon, ki bi gasilce oprostil tudi dajatev SAZAS-u. To je strošek, veste.
               Izračunajte, saj imate kalkulatorje na telefonih, koliko špricarjev morate prodati,
               da plačate dajatev SAZAS-u, in koliko špricarjev morate na gasilski veselici prodati,
               da plačate najemnino davčne blagajne.</p>
               <p>Tisto, spoštovani kolega iz SMC, je pa bilo malo nizko, da bo sedaj, če bi naš zakon
               bil sprejet, ampak vidi se, da ne bo, da bi pa sedaj v primeru sprejetja te naše
               rešitve neko prostovoljno gasilsko društvo bilo v naslednjih dneh, pomladnih mesecih
               gostitelj ali, bolje rečeno, organizator glasbenega koncerta nekega, kako že,
               svetovnega glasbenika. Ta je pa malo nizka. Ne vem, kako vam ob tej izjavi slovenski
               gasilci aplavdirajo. No, če pa sem že pri koncertu, pa dovolite tudi meni eno
               asociacijo oziroma povezavo. Prejšnji teden so na Kubi nastopali Rolling Stonesi. Kaj
               vam pomenijo? Verjamem, da pravilno razumete, kaj pomenijo Rolling Stonesi. Rolling
               Stonesi na Kubi prejšnji teden, mi v Sloveniji bomo pa menda, kot berem, postavljali
               spomenik Rdeči armadi. Na nek način tudi sporočamo s sprejetim in veljavnim zakonom,
               da so vsi zavezanci kar lopovi. Ja, pa ni tako. Mi smo brali tudi nekatere razprave,
               strokovne članke davčnih svetovalcev, davčnih strokovnjakov. Kar nekaj jih imamo v
               Sloveniji. In nekateri celi pravijo, da bi davčne blagajne predpisali za zavezance za
               DDV. Se pravi tiste, ki imajo letnega prometa več, kot je prag za obvezen vstop v
               sistem DDV, se pravi več kot 50 tisoč evrov. Naša rešitev je podobna. Za tiste, ki
               imajo prometa manj kot 50 tisoč na letni ravni, bi mi oprostili davčnih blagajn. Pa
               da se razumemo, ne govorimo o davčni olajšavi. Ker iz kakšnega stališča poslanske
               skupine sem razumel, da ne gre za pravilno razumevanje naše rešitve. Ne gre za davčno
               olajšavo. Gre zgolj za to, da se znebimo teh nepotrebnih, neučinkovitih davčnih
               blagajn.</p>
               <p>Ja, se strinjam. Res radovedno pričakujem analizo Vlade. Vlada zaenkrat še ni
               povedala, kdaj bo pripravila analizo prvega kvartala, ampak nekaj analiz mi že imamo.
               Pa ne mi, Ministrstvo za finance jih je objavilo oziroma finančna uprava. Poglejte,
               od 1. 12. 2015 do 23. marca 2016 do pol četrte ure popoldan je bilo število
               zavezancev, ki so prevzeli digitalna potrdila 51 tisoč 383. Ko smo približno pred
               enim letom na pobudo Nove Slovenije imeli sejo, nujno sejo Odbora za finance in smo
               tam razpravljali takrat še o akcijskem načrtu Vlade za uvedbo davčnih blagajn, je
               Vlada v akcijskem načrtu in kasneje v predlogu zakona v obrazložitvi napisala, da bo
               zavezancev okoli 80 tisoč. Se pravi, 80 tisoč poslovnih subjektov je po takratni
               projekciji Vlade, ki poslujejo z gotovino in bodo morali imeti davčne blagajne,
               davčni izkupiček pa se bo povečal zaradi implementacije davčnih blagajn od 50 do 100
               milijonov evrov. Danes imamo, torej tega omenjenega datuma 23. 3., se pravi, da smo v
               zadnji dekadi prvega kvartala letošnjega leta in imamo število zavezancev, ki so
               davčno potrdili račune, 43 tisoč 248. Sedaj jaz to primerjam z 80 tisoč. Kdaj bo teh
               80 tisoč? Se pravi, tu so bile projekcije zgrešene, so bile napačne. In hudo je, če
               vi delate neko zakonodajo na napačnih predpostavkah, na napačnih projekcijah. Iz
               zadnjih podatkov Ministrstva za finance o realizaciji proračuna Republike Slovenije
               izhaja, da je Finančna uprava letos v primerjavi z lanskim februarjem pobrala za 11
               milijonov evrov manj DDV To so uradni podatki Ministrstva za finance. Tako tu
               enostavno nekaj ne štima. Ne štima pa tudi to, ker ne vem za noben primer, ki pod
               kozolcem prebarva vaš avto brez računa za isto ceno kot tisti, ki je zavezanec za
               davčno blagajno, in ne vem, če ste katerega od tistih pod kozolcem ulovili. Ulovili
               in kontrolirali pa ste, in jih zelo kontrolirate, tiste, ki imajo že nekaj let
               registrirano dejavnost, bodisi espe bodisi deoo in dejansko v nekem strahospoštovanju
               do države plačujejo davke. Nekaj učinkov tudi sam poznam, bodisi te zakonodaje bodisi
               spremembe Zakona o pokojninskem in invalidskem zavarovanju. Te analize najbrž nikoli
               ne bodo zelo natančne, rezultirajo pa se tako, da imamo kar veliko število zaprtih
               espejev, se pravi, zaključili so dejavnost, in danes imamo v Prekmurju zaradi tega
               tudi kakšno občino, kjer ni več gostilne. No, naj ne pomeni, da si jaz prizadevam za
               gostinsko dejavnost, prizadevam pa si za gospodarsko dejavnost. Glejte, tako se pač v
               tej državi to dogaja. Imamo občine, ki jim Vlada in koalicija z zakonodajo preprečuje
               podjetniško aktivnost, podjetniško dejavnost, na drugi strani pa jim državne banke
               jemljejo bankomate, ukinjajo pošte in tako dalje. Kot pravijo Socialni demokrati, ki
               jih zdaj trenutno ni v dvorani, mala in srednja podjetja so hrbtenica slovenskega
               gospodarstva. Seveda, tudi evropskega. To mi v Novi Sloveniji že dolgo trdimo. To
               seveda ne pomeni, da so pa zdaj vsi ti lopovi.</p>
               <p>Treba je delati na izgradnji boljše davčne kulture, to je dolgotrajen proces, ki pa
               gotovo ne bo uspešen s sankcijami. Treba je graditi na zaupanju, kolegice in kolegi.
               Več zaupanja med državo in gospodarskimi subjekti in med gospodarskimi subjekti in
               državo. Toliko zaenkrat. Hvala lepa.</p>
            </sp>
            <sp xml:id="SDZ7-Redna-17-2016-03-29.sp67">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Za besedo je prosila mag. Mateja Vraničar Erman, državna sekretarka.</p>
            </sp>
            <sp xml:id="SDZ7-Redna-17-2016-03-29.sp68">

               <speaker>MAG. MATEJA VRANIČAR ERMAN:</speaker>

               <p>Hvala lepa.</p>
               <p>Dovolite mi nekaj odzivov na doslej postavljene trditve in stališča. Sistem
               potrjevanja računov za davčne namene je praktično šele zaživel. Ena od ključnih
               stvari, ki jih zaznavamo v letošnjem letu, ko se intenzivneje srečujemo s
               predstavniki gospodarskih subjektov oziroma njihovimi interesnimi združenji, je
               poziv, naj se zakonodaja na področju davkov ne spreminja tako pogosto.
               Nepredvidljivost hitrih sprememb je za subjekte, s katerimi smo se pogovarjali, eden
               ključnih problemov. Enako velja tudi za sistem potrjevanja računov. Ko govorimo o
               potrjevanju računov, ne govorimo o računih, v zvezi s katerimi je treba plačati
               davke, ampak govorimo o računih, ki so plačani za gotovino. Zaradi tega ni primerno
               povezovati obveznosti potrditve računa z obveznostjo za plačilo davka, kar je bilo
               predlagano v zvezi z nevladnimi organizacijami. Ideja, da bi nevladne organizacije
               morale plačevati pavšalni davek na njihovo dejavnost, jih pravzaprav postavlja v
               slabši položaj, kot ga imajo danes, ko lahko dohodke, ki ne štejejo za dohodke
               pridobitne dejavnosti, izvzamejo iz obdavčitve in izkažejo v davčnem obračunu zgolj
               prihodke in odhodke, ki se nanašajo na obdavčljivo dejavnost. Zavezanci, ki le
               občasno prirejajo oziroma izvajajo dejavnost, v zvezi s katero je treba zagotoviti
               davčno potrjevanje računov, imajo po veljavnem zakonu možnost ali zagotoviti si
               davčno blagajno, lahko uporabijo davčno blagajno, ki je na razpolago na spletni
               strani Finančne uprave, lahko najamejo blagajno, če upravljajo to dejavnost le krajši
               čas, lahko v bistvu izdajajo račune s pomočjo vezane knjige računov in naknadno
               potrdijo tovrstne račune. Možnosti imajo precej in lahko med temi izbirajo in na ta
               način tudi optimirajo stroške, ki v zvezi s tem nastanejo. Naj opozorim, da se je
               naša ocena, da stroški pri posameznem davčnem zavezancu znesejo okrog tristo evrov na
               davčno blagajno in je bila ta ocena uporabljena ob sprejemanju zakona, po naših
               podatkih tudi potrdila. Obveznost izdajanja računov nastane v primerih, ko je račun
               treba izdati.</p>
               <p>Ko govorimo o najmanjših zavezancev, se moramo nujno vprašati, ali je administrativno
               breme za te najmanjše zavezance dejansko posledica, to je potrditev računa, ali je
               administrativno breme, ki ga je treba nasloviti, že sama izdaja računa. To je tista
               smer, o kateri razmišljamo na Ministrstvu za finance v zvezi z reševanjem odprtih
               problemov, s katerimi se srečujemo v prvih mesecih delovanja potrjevanja računov. Gre
               torej za vprašanje, kje točno problem naslovimo, ali pri posledici ali pri samem
               vzroku.</p>
               <p>Zastavljeno je bilo vprašanje, kdaj bodo prve analize narejene. Že v svojem uvodnem
               nastopu sem omenila, da analize, ki se nanašajo na zavezance za DDV, so lahko
               pripravljene, potem ko bo izdan prvi obračun tudi za tiste davčne zavezance, katerih
               davčno obdobje je tri mesece Torej za obdobje januar–marec 2016 bodo obračuni
               predloženi do konca aprila letošnjega leta, kar pomeni, da bi v mesecu maju lahko
               naredili prvo analizo. Ampak že podatki o obračunih za mesec januar kažejo drugačno
               sliko, kot pa je bila v današnjih razpravah predstavljena. Res je, da je tista
               številka, ki se objavi v zvezi z realizacijo davka na dodano vrednost v mesecu
               februarju, nekoliko nižja kot v lanskem letu, vendar to je samo končni izplen, ki pa
               ne upošteva, da je v mesecu februarju bilo izvedenih veliko več vračil davka na
               dodano vrednost zaradi preplačil kot pa v lanskem letu in da so vplačila v mesecu
               februarju v primerjavi z lanskim februarjem narasla za približno 4 %. To so vsa
               vplačila zavezancev za DDV, enomesečnih zavezancev za DDV. Če iz te analize izločimo
               tiste davčne zavezance, ki izdajajo oziroma opravljajo dejavnost, v kateri se bolj
               pogosto ali pa pretežno izdajajo računi oziroma plačujejo storitve in blago v
               gotovini, potem lahko ugotovimo, da je porast neto vplačil v mesecu januarju in
               februarju znašal preko 7 %, kar pomeni visoko, nadpovprečno rast. Ne želim trditi v
               tem trenutku, da je to posledica uvedbe davčnih blagajn, ker je za to, kot sem
               omenila uvodoma, še prezgodaj, da bi postavili takšne trditve. Je pa ta podatek
               pomemben indikator, da bomo lahko zadovoljni z analizo učinkov davčnih blagajn, ki
               sem jo prej napovedala.</p>
               <p>Še dva podatka, ki kažeta v isto smer. Vemo, da potrjevanje računov ni pomembno samo
               z vidika plačevanja davkov, ampak tudi z vidika boja proti delu in zaposlovanju na
               črno. In če primerjamo obseg novih rednih zaposlitev pri mikro in malih zavezancih za
               davek,za polni in skrajšani delovni čas, ugotovimo, da se je v mesecu januarju glede
               na januar 2015 to število redno zaposlenih povečalo za tisoč 400 oseb ali za 17 %.
               Enaka je slika tudi v mesecu februarju. Pri številu novih rednih zaposlitev za
               skrajšani delovni čas pa je ta številka celo višja. Indeks v mesecu januarju je
               znašal 317, v februarju 247. To so, še enkrat poudarjam, indici, ki nam kažejo v
               smer, da smo z davčnimi blagajnami dosegli namen, ki smo ga zasledovali, čeprav ne
               želim trditi, da so vsi ti rezultati posledica davčnih blagajn. Podrobne analize teh
               podatkov, ki sem jih predstavila, še pripravljamo.</p>
               <p>Nadalje, znižanje oziroma vprašanje, ki je bilo izpostavljeno glede izločitve
               zavezancev, ki opravijo manj kot 50 tisoče evrov prometa letno, hkrati pa še
               gasilskih društev. Tudi gasilska društva so zavezanci, ki opravijo manj kot 50 tisoč
               evrov letnega obdavčljivega prometa, ampak od vseh zavezancev DDV jih več kot
               polovica ali pa približno polovica predstavlja zavezance, ki so prostovoljno
               vključeni v sistem DDV in njihov letni obdavčljivi promet znaša manj kot 50 tisoč
               evrov. Zato se sprašujem, ali to posebno izpostavljanje gasilskih društev dejansko
               pomeni, da ta gasilska društva opravijo več kot 50 tisoč evrov letnega obdavčljivega
               prometa. Dvomim, dvomim v to, zaradi tega gre verjetno res za vprašanje, ki sem ga
               postavila že uvodoma, ali je zagotovljena enaka obravnava zavezancev, ki so v enakih
               položajih.</p>
               <p>Kar se tiče trditve, da naj bi ministrstvo predlagalo šolam, da naj v zvezi s
               šolskimi bazarji v bistvu namesto računov izdajajo oziroma zagotovijo vplačilo
               priporočenih donacij, moram to stališče zanikati. Ministrstvo niti Finančna uprava
               nismo nikoli tega zagovarjali; še več, opozorili smo, da v kolikor se oblikuje
               rešitev v smeri priporočenih donacij in se hkrati izroči določeno blago za takšno,
               recimo ji kvazi donacijo, to pomeni ravno tako promet blaga oziroma storitev. Zaradi
               tega, kot sem omenila že uvodoma, ne moremo razmišljati samo o tem, ali je treba
               določene zavezancev izvzeti iz sistema potrjevanja računov, ampak se moramo vprašati,
               ali je smiselno, da se računi za določen promet blaga in storitev sploh izdajajo, to
               pa ni stvar tega zakona, ampak drugih predpisov.</p>
               <p>V ta kontekst sodijo tudi vprašanja v zvezi z dopolnilno dejavnostjo na kmetiji in v
               zvezi z avtomati.</p>
               <p>Še v zvezi z oceno števila zavezancev za potrjevanje računov. V lanskem letu smo
               pripravili oceno možnih zavezancev za potrjevanje računov na podlagi podatkov
               poslovnega registra, pri čemer smo upoštevali glavno dejavnost po standardni
               klasifikaciji dejavnosti, kjer smo v preteklih obdobjih zaznali večje plačilo za
               gotovino. To so tako imenovani potencialni zavezanci. Teh zavezancev je bilo ob
               pripravi zakona po naših ocenah med 60 in 80 tisoč. Zaenkrat število evidentiranih
               zavezancev, ki potrjujejo račune, ne pomeni v bistvu, da je samo pol zavezancev
               dejansko vključenih v sistem potrjevanja računov in da ostali sploh ne izdajajo
               računov, ampak je šlo dejansko za oceno, ki je bila narejena na podlagi takrat
               razpoložljivih podatkov. Danes v bistvu lahko ugotovimo, da je že 51 tisoč 610
               zavezancev prevzelo digitalna potrdila, 7 tisoč 800 je takšnih, ki izdajajo vezane
               knjige računov in jih naknadno potrjujejo. Torej se postopno približujemo ocenjeni
               številki potencialnih zavezancev. Dejstvo pa je, kot ste ugotavljali tudi številni v
               vaših razpravah, da vsi zavezanci ne poslujejo redno, ampak imajo nekateri tudi
               občasni promet blaga in storitev za gotovino, zaradi tega lahko pričakujemo, da bo v
               naslednjih mesecih do določene mere število še poraslo.</p>
               <p>Glede na to, da pa je bila prva ocena narejena na osnovi zelo splošnih podatkov, tudi
               ne moremo zanemariti možnosti, da ne bomo prešli tiste nižje številke od ocenjenih
               možnosti, to je, da bi prešli številke 60 tisoč zavezancev, kar bi bilo nekako tudi v
               skladu s tem, kar je zaenkrat prevzetih digitalnih potrdil. Toliko zaenkrat. Hvala.
            </p>
            </sp>
            <sp xml:id="SDZ7-Redna-17-2016-03-29.sp69">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Ljudmila Novak, pripravi naj se Franc Laj.</p>
               <p>Gospa Novak, izvolite.</p>
            </sp>
            <sp xml:id="SDZ7-Redna-17-2016-03-29.sp70">

               <speaker>LJUDMILA NOVAK (PS NSi):</speaker>

               <p>Spoštovani gospod predsedujoči, spoštovana državna sekretarka, kolegice in
               kolegi!</p>
               <p>Ker pogosto obiskujemo teren in se srečujemo z našimi državljani, vedno znova
               ugotavljamo, kako je ta zakon neživljenjski. In gospa Vraničarjeva, državna
               sekretarka, vsi ste bili na seji Odbora za kmetijstvo, ki smo jo mi predlagali, in
               tudi državna sekretarka z Ministrstva za kmetijstvo, kjer so ljudje sami povedali,
               kakšne težave pri izvajanju tega zakona imajo. Predvsem zaradi tega, ker je
               neživljenjski. Drugače je, ko gledamo samo predpis iz pisarne, ko se spomnimo nekih
               pravil, in drugače je takrat, ko moramo ta pravila izvajati. Še posebej kmetje, ki
               imajo dopolnilne dejavnosti na kmetiji. Tisti, ki prodajajo svoje pridelke na
               tržnicah, imajo res velike težave. En pridelek prodajajo po teh pravilih, drugega po
               drugih pravilih, tretjega po tretjih pravilih. Skratka, ko pridejo domov, mnogi potem
               še pozno v noč vnašajo te račune na internet. Ker nimajo povezave, imajo velike
               probleme in tako naprej. Še posebej pa mislim, da prav s tem zakonom ne boste rešili
               problema dela na črno.</p>
               <p>Spet slišimo kmete, do kašnih nesmislov prihaja, ko, recimo, gospodar dela na njivi
               čez dan, med tem časom pride nekdo po jajca in stara mama seveda, ki jih je prej z
               lahkoto prodala, sedaj tega ne more narediti, ker ni registrirana na davčni blagajni,
               ker tega denarja niti ne sme vzeti, pa je to en banalen, majhen primer. Takšnih
               primerov je ogromno, da ne govorimo o tem, če imajo različne dejavnosti, koliko
               različnih evidenc morajo voditi in kdaj potem ti ljudje naj sploh delajo. Na kmetijah
               vemo, da pravzaprav cela družina mora delati, da končno nekaj zasluži in vsak, od
               starih staršev do otrok, mora nekaj pridati pri tem delu, ki tudi ni tako plačano,
               kot bi moralo biti, nimajo ne dopustov, ne nadur in podobno. In potem jih še
               obremenimo z dodatnim administrativnim delom, ki ga ne zmorejo. Pa dve državni
               sekretarki sta razlagali zakone vsaka s svojega področja, poleg tega, da trdo dela,
               bi kmet moral biti pa še pravnik pa še finančni strokovnjak pa še trgovec in ne vem
               kaj še vse.</p>
               <p>Skratka, nihče se ne želi izogibati plačevanju davkov, trdijo pa, da so neživljenjski
               in da jih je izredno težko izvajati. Na primer, ko se večkrat primerjamo z Avstrijo,
               tudi Avstrija je v Evropski uniji, pa vendarle vemo, da imajo tam stvari zelo
               poenostavljene, pavšalne obdavčitve in da potem kmetje lahko opravljajo svojo osnovno
               dejavnost, ne pa da se ukvarjajo v tolikšni meri z birokracijo, da jim potem vzame
               voljo do nadaljnje dela ali da bi se še ukvarjali s takšnimi dejavnostmi.</p>
               <p>Če pravite, da bomo počakali eno leto, potem pa bomo rešili te probleme, to je skoraj
               tako, kot če bi rekli, naj krava crkne, potem jo bomo pa zdravili. Če so se sedaj že
               pokazali določeni problemi, potem mislim, da je edino smiselno, da te probleme čim
               prej odpravimo. In ne, da čakamo, da se bo marsikaj podrlo, marsikdo bo opustil to
               dejavnost, potem pa bomo mi sprejeli rešitve. Ko preganjamo delo na črno na kmetijah,
               po drugi strani pa vidimo, kakšne stvari se dogajajo v podjetjih, kot imamo primer
               zdaj tega podjetja Marof, kot imamo primer zaposlovanja šoferjev oziroma njihov
               delovni čas in podobno. Skratka, teh zgodb je veliko, neplačani prispevki, za nazaj
               odjavljajo celo delavce in ne plačujejo prispevke za zdravstveno in socialno
               zavarovanje in tega se moramo najprej lotiti, ne pa teh kmetov, ki dobesedno težko
               prodajo nekaj na tržnici, mi pa jim dodajamo še dodatne ovire.</p>
               <p>Glede na to, da si minister za kmetijstvo prizadeva za večjo samooskrbo s
               prehrambnimi pridelki, s kmetijskimi pridelki, potem bi pričakovala, da bi tudi svoj
               glas zastavil, čeprav je to področje Finančnega ministrstva. Ne verjamem, da on ne
               sliši teh zgodb iz dneva v dan na terenu. Ne verjamem, da tega ne sliši, ker mene je
               sram, ko mi ljudje pripovedujejo, kakšni nesmisli se tukaj pojavljajo. Mene je sram,
               pa tega zakona nisem podprla, kaj šele nekdo, ki je odgovoren za slovensko
               kmetijstvo, pa si ne prizadeva, da bi se ti nesmisli odpravili.</p>
            </sp>
            <sp xml:id="SDZ7-Redna-17-2016-03-29.sp71">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Franc Laj, pripravi naj se gospa Urška Ban.</p>
               <p>Izvolite.</p>
            </sp>
            <sp xml:id="SDZ7-Redna-17-2016-03-29.sp72">

               <speaker>FRANC LAJ (PS NP):</speaker>

               <p>Spoštovani predsedujoči, hvala za dano besedo. Spoštovana državna sekretarka s
               sodelavkama, dragi kolegice in kolegi!</p>
               <p>Najbrž nam je vsem jasno, da je glavno orožje proti sivi ekonomiji davčna kultura. Le
               tako, če bomo to davčno kulturo osvojili na primerni ravni, bo zagotovo tudi na
               področju davkov neprimerno enostavnejše, lažje in tudi učinki javnofinančni bodo
               boljši. Za to pa mora biti zrela družba, seveda.</p>
               <p>Posamezni zakoni, kot je ta, o katerem se pogovarjamo, veljajo. Stopil je v veljavo,
               vsi vemo, da živi, da je prinesel s seboj in pozitivne in negativne posledice.
               Pozitivno je zagotovo to, da se je nekaj vseeno posodobilo. Naj povem, da sem kar
               nekajkrat bil prisoten pri davčnem nadzoru in ta davčni nadzor je bil sila neprijeten
               in je po drugi strani povzročal tudi zastoj v poslovanju, ker je davčni inšpektor
               zahteval izpis celotnega prometa in tako dalje, da ne naštevam. Mislim, da kar se
               tega tiče, lahko davčne blagajne ocenjujemo s pozitivne strani glede tega nadzora. Da
               pa je stroškovno prineslo tudi breme, predvsem, žal, za tiste v največji meri, ki so
               najmanjši, to je pa drugo dejstvo. Vendar vidim tu dve možnosti; in sicer eno je
               tisto, ko govorimo o izjemah, določitev praga, kar vidimo iz dosegljivih podatkov, da
               lahko postavi celoten sistem na glavo. Sploh se postavlja vprašanje smiselnosti teh
               davčnih blagajn in tega zakona. Drugo, kar vidim, da bi zagotovo prav prišlo, je pa
               to, da se pregledajo vsi možni administrativni in stroškovni prijemi, ki bi se lahko
               uporabili pri obvladovanju problemov, ki nastajajo pri izvajanju tega zakona.
               Zagotovo je problem, kot sem že povedal, pri majhnih – pa bom zdaj izpostavil – tudi
               in predvsem pri tistih, ki opravljajo dodatno dejavnost na kmetijah, vendar, kot je
               že bilo rečeno, mislim, da je bilo omenjeno danes, da je pa tudi mogoče pogledati
               sistemsko na to zadevo in v okviru druge zakonodaje nekako delovati v tej smeri, da
               se sploh preveri, ali je smiselno in potrebno v določenih primerih izdajati račune.
               Tu zagotovo vidim možnost, s katero bi lahko ta zakon postal bolj življenjski.</p>
               <p>Naslednje, pozivam vse pristojne, da prisluhnejo vsem upravičenim pripombam s terena,
               jih proučijo in gredo naproti rešitvi nepotrebnih administrativnih zapletov na tem
               področju. Zagotovo je pomembno omeniti še to, da je v določenih primerih, kot so
               bazarji v osnovnih šolah in tako dalje, v društvih, ki so ustanovljena in delujejo v
               javnem interesu, treba preveriti smiselnost izdajanja računov. Drugič, tudi Davčna
               uprava naj gre naproti tem ustanovam in jim zagotovi po najnižji možni dostopnost
               celotnega sistema in jim tudi administrativno pomaga. Hvala za vašo pozornost.</p>
            </sp>
            <sp xml:id="SDZ7-Redna-17-2016-03-29.sp73">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Urška Ban. Pripravi naj se mag. Marko Pogačnik.</p>
               <p>Izvolite.</p>
            </sp>
            <sp xml:id="SDZ7-Redna-17-2016-03-29.sp74">

               <speaker>URŠKA BAN (PS SMC):</speaker>

               <p>Hvala lepa za besedo, spoštovani podpredsednik. Spoštovani kolegice in kolegi!</p>
               <p>V Državnem zboru smo 15. julija lansko leto, tudi sama sem potrdila, sprejeli Zakon o
               davčnem potrjevanju računov, ki pa se je začel uporabljati šele v začetku letošnjega
               leta 2. januarja 2016. Po slabih treh mesecih imamo danes že na mizi predlog za
               spremembo tega zakona.</p>
               <p>Naj najprej na začetku povem, da takrat, ko smo se odločili za pripravo tega zakona
               in ko smo pripravljali zakon, ko smo ga konec koncev sprejemali in na koncu tudi
               sprejeli, je bil namen Vlade kot koalicije resen in predlagane rešitve in sprejete v
               tem zakonu pretehtane in premišljene, tako da ne vidim nikakršne potrebe, da bi sedaj
               po, kot sem rekla, slabih treh mesecih uporabe tega zakona le-tega spreminjali iz
               razloga, kot sem ga navedla, ker zakona nismo pripravili kar tako, počez in povprek,
               ampak je zahteval neko obdobje, in je bil tudi deležen široke razprave in potem tudi
               konec koncev so bile sprejete odločitve, ki so dobile večinsko podporo v Državnem
               zboru.</p>
               <p>S sprejetjem tega zakona so bile uvedene tako imenovane davčne blagajne, in sicer ne
               kot blagajne, kot si vsi predstavljamo, v obliki nekih fizičnih naprav, ampak so bili
               sprejeti postopki potrjevanja računov pri Finančni upravi. Z zakonom se je torej
               predpisal samo postopek in zgolj postopek potrjevanja računov za vse zavezance, ki so
               v skladu že z drugimi zakoni zavezani k temu, da izdajajo račune. Ta zakon ni določil
               oziroma opredelil nobenega novega davčnega zavezanca. Vsi so morali izdajati račune
               že takrat oziroma do takrat in še sedaj veljavni zakonodaji.</p>
               <p>Tudi večkrat je bilo že izpostavljeno plačilo donacij, članarin, tudi v to plačevanje
               ta zakon ni posegel, tovrstne transakcije so izvzete iz izstavljanja računov, tako da
               tudi potrjevanja računov za tovrstne stvari ni. Kot sem rekla, ta zakon je določil le
               postopek potrjevanja računov, ki je tako od 2. januarja 2016 obvezen za vse, ki
               izdajajo račune pri gotovinskem poslovanju. Temeljni cilj tega postopka je
               vzpostavitev sistema, ki omogoča pregledno in zanesljivo evidentiranje gotovinskega
               prometa davčnih zavezancev in tako in na ta način prispeva tudi k zmanjšanju obsega
               sive ekonomije ter prispeva k preprečevanju davčnih utaj ter goljufij na področju
               davka na dodano vrednost, davkov od dohodkov pravnih oseb, davkov od dohodkov iz
               dejavnosti, dohodnine in drugih dajatev, kakor tudi pravilen obračun prispevkov za
               socialno varnost ter nadzor nad zakonitostjo zaposlovanja oziroma dela.</p>
               <p>Sprejetje tega zakona je tako pomenil tudi instrument in ukrep za boj proti sivi
               ekonomiji, seveda se zavedamo, da samo ene od njenih pojavnih oblik. Davčne blagajne
               omogočajo zgolj enega od instrumentov izboljšanega nadzora, omogočajo pa, da se
               kadrovske zmogljivosti Finančne uprave učinkovito usmerijo na druga področja, se
               pravi na tiste pojavne oblike sive ekonomije in oblike utaj davkov, ki jih z davčnimi
               blagajnami ne moremo zajeti.</p>
               <p>Veliko je bilo govora tudi o tem, da davčne blagajne ne preprečijo neizdaje računov
               oziroma da z davčnimi blagajnami na to ne moremo vplivati. Neposredno verjetno res
               ne. Posredno pa tudi iz tega, kar je bilo že povedano, verjetno ja. Finančna uprava
               namreč od sprejetja takšnega sistema, kot je bil predpisan s tem zakonom, razen
               kontrole na terenu, ni mogla oziroma ni imela možnosti ugotavljati neizdaje računov.
               S sistemom davčnih blagajn, z uparjanjem podatkom o odbitku vstopnega DDV zaradi
               nakupa blaga in storitev za opravljanje obdavčljive dejavnosti in na drugi strani z
               neizkazovanjem prihodkov oziroma izstopnega DDV in neizstavljanjem računov bo mogoče
               prepoznati tudi tiste, ki na eni strani uveljavljajo odbitek vstopnega davka in na
               drugi strani ne izdajo računov in s tem ne plačujejo tistega izhodnega davka na
               dodano vrednost, ki bi ga morali po zakonu plačati.</p>
               <p>Torej, od samega sprejetja tega zakona v poletnih mesecih leta 2015 do začetka
               uporabe v začetku letošnjega leta se je odvilo veliko razprav, veliko je bilo
               povedanega, veliko postavljenih vprašanj, kaj storiti v posameznem primeru, kaj je
               prav, kaj ni prav, kaj se bo bolj splača in kaj ne in tako naprej. Na tem mestu bi
               tudi sama pohvalila Finančno upravo Republike Slovenije, ki je po mojem mnenju
               izjemno dobro pripravila in se pripravila na ta zelo zahteven projekt. Sama sem
               njihove aktivnosti podrobno spremljala tako preko medijskih objav, strokovnih debat,
               preko njihove spletne strani, kjer se je sproti ažurno odzivala na vsa vprašanja in
               dileme, ki so jih imeli davčni zavezanci, ter jim nudila ustrezno podporo in pomoč
               pri uvedbi teh t. i. davčnih blagajn. Ta projekt se je vsaj po mojem vedenju izpeljal
               brez večjih tehničnih težav, kar pa ni bila vedno praksa pri tovrstnih oziroma
               podobnih projektih. Po podatkih Finančne uprave je tudi že moč zaslediti oziroma se
               zaznavajo določeni pozitivni učinki uvedbe davčnih blagajn: da se računi izdajajo
               bolj dosledno kot prej in da se je v treh mesecih situacija na terenu, tudi z vidika
               pravilnosti uporabe davčnih blagajn, bistveno izboljšala. Dejstvo pa je, da bodo prve
               ocene finančnega izplena davčnih blagajn lahko narejene nekje v mesecu maju, kot je
               tudi že povedala gospa državna sekretarka, ko bodo tudi trimesečni zavezanci za DDV
               oddali obračun DDV.</p>
               <p>Do danes, saj pravim, slabe tri mesece uporabe, nimamo neke analize učinkov
               potrjevanja računov, bomo pa v SMC, v koaliciji, kot je bilo danes že povedano, ko se
               bomo seznanili z učinki sprejetja zakona, le-te temeljito pretehtali, presodili, ali
               so potrebni kakšni popravki, morda izjeme oziroma poenostavitev tega samega postopka
               potrjevanja računov.</p>
               <p>Verjetno za vse navedbe, ki so bile danes že izrečene, koliko espejev je prenehalo z
               dejavnostjo, koliko je bilo selitev v tujino, sem prepričana, da bo tudi ta analiza
               pokazala, da pa čisto za vse niso krive samo davčne blagajne, ampak tudi še kaj
               drugega.</p>
               <p>Če se vrnem k predlogu zakona, ki ga danes obravnavamo. Gre za dve spremembi oziroma
               dva predloga sprememb. Prvič, da se vključijo dodatne izjeme, za katere ne bi veljala
               obveznost davčnega potrjevanja računov, kot smo že danes slišali, kot je bilo s
               strani predlagateljev obrazloženo, naj bi to veljalo za prostovoljna gasilska društva
               in zavezance, ki imajo obdavčljiv promet v zadnjem letu, zadnjih 12 mesecih pod 50
               tisoč evrov. Drugič pa gre za predlog odprave globe, ki je z zakonom predpisana za
               kupca blaga oziroma storitve, če le-ta ob nakupu blaga ali storitve računa ne
               prevzame.</p>
               <p>Pa če najprej morda nekaj besed o izjemah. V stranki oziroma naši poslanski skupini
               smo že ob sprejemanju tega sistema potrjevanja računov povedali oziroma tudi nekako
               zagovarjali, da izjemam nismo naklonjeni, saj je s tem povezana učinkovitost
               celotnega sistema in doseganje namena tega zakona. Naše stališče, ko smo sprejemali
               ta zakon, je bilo, da so možne izjeme lahko zgolj tiste, ki izhajajo iz Zakona o
               davku na dodano vrednost, kar pomeni, da če nekomu že po nekem osnovnem principu ni
               treba izdati računa, seveda ne moremo od njega zahtevati, da ta račun tudi potrdi.
               Zavzemali smo se za enako davčno obravnavo zavezancev. Večkrat namreč slišimo, da je
               davčni sistem nepravičen, ker omogoča, da so davčni zavezanci, ki bi morali biti v
               enakem oziroma nekem primerljivem položaju, obravnavani različno, ker se nekdo lahko
               izogne plačilu davka, spet drugi se temu ne more. Zato je naloga davčnega sistema
               zagotoviti enake pogoje poslovanja vsem davčnim zavezancem, in to z ukrepi, ki
               zahtevajo sorazmerno nizko administrativno breme, in z namenom, da se onemogočajo
               utaje oziroma zlorabe plačila davkov. Zato tudi za manjše davčne zavezance in društva
               izjem takrat nismo predvideli. Vsekakor pa teh pobud, ki so prišle iz tovrstnih
               krogov, nismo preslišali. Zato je bila problematika manjših davčnih zavezancev
               oziroma zavezancev, ki izdajo manjše število računov, posebej upoštevana in deležna
               pozornosti tudi pri sprejemu tega davka. Zaradi poenostavitve za te davčne zavezance
               je bila v okviru sistema e-davkov razvita aplikacija mini davčne blagajne, ki je
               brezplačno na razpolago vsem davčnim zavezancem. Prav tako imajo vsi davčni zavezanci
               do izteka prehodnega obdobja, do konca leta 2017, možnost uporabe vezane knjige
               računov z možnostjo naknadne potrditve računov tudi v orodju e-davki.</p>
               <p>Kot sem zasledila v sporočilu za javnost Finančne uprave Republike Slovenije iz
               začetka marca, to rešitev mini davčnih blagajn uporablja kar nekaj davčnih
               zavezancev. Tam je naveden podatek 11 tisoč 344, podatek iz 2. marca, kar kaže na to,
               da se je ta rešitev dobro prijela in pokazala tudi za uporabno rešitev. Predvsem
               verjetno za te manjše davčne zavezance in tudi društva. Tako kar se mene tiče, in
               verjetno tudi kolegov iz poslanske skupine, dodatnim izjemam nismo naklonjeni.
               Vsekakor, kot sem rekla, slišimo pomisleke in jih bomo obravnavali v sklopu analize,
               ki jo bo pripravilo ministrstvo predvideno v mesecu maju. Takrat bomo tudi presojali
               o tem, ali so potrebne morebitne spremembe, prilagoditve, poenostavitve tega sistema
               potrjevanja računov. Ne moremo pa o tem soditi po praktično le slabih treh mesecih
               uporabe te obveznosti potrjevanja računov. Še posebej ne ob dejstvu, da sistem
               vendarle, čeprav nekateri tega ne želijo videti, kaže pozitivne učinke. Da vsaka taka
               ali tovrstna sprememba tudi zahteva svoj čas in se v neki časovni perspektivi morda
               neka nerešljiva zagata, v tistem momentu nerešljiva situacija, potem najde tudi
               ustrezna in učinkovita ter dobra rešitev.</p>
               <p>Še enkrat bi poudarila, da vsi davčni zavezanci po tem zakonu so že do sedaj morali
               izdajati račune. pa naj si bodo tu veliki, mali podjetniki, društva, nevladne
               organizacije. Če jih je druga zakonodaja opredelila kot zavezance za izdajo računov,
               jim ta zakon ni prinesel nič novega. Kot sem rekla, zgolj je opredelil postopek, kako
               se tak račun prenese iz blagajne zavezanca v strežnik Finančne uprave. Sama tukaj
               menim, da so ponujene rešitve v zakonu, ponujene rešitve, ki jih je nadgradila in
               oblikovala Finančna uprava, tudi brezplačne, dobre, rešujejo problematiko, tudi to,
               ki jo navaja predlagatelj, vsekakor pa so verjetno še mogoče tudi izboljšave.</p>
               <p>Še nekaj o drugem predlogu, ki ga naslavlja zakon, ki ga danes obravnavamo. Gre za
               kazni oziroma globe. Ko smo v zakon zapisali in določili globo za obveznost kupca, ki
               ne prevzame in do izhoda ne zadrži računa, smo poudarili tudi posebno vlogo pri
               celotnem tem procesu, posebno vlogo kupca. Pa naj tukaj še enkrat povem, gre za kazen
               20 evrov, če je plačana v 8 dneh ali 40 evrov, če temu ni tako. S tem ko kupec
               zahteva račun in ga tudi vzame, prodajalcu onemogoči, da ga ne bi evidentiral,
               zabeležil prodaje blaga ali storitve, da bi ta podatek naknadno popravljal, izbrisal,
               priredil. Tukaj gre po eni strani tudi za dvig zavedanja o pomenu izdaje in prevzema
               računa in sploh gre za spoštovanje davčnih predpisov. Za nepravično porazdeljeno
               davčno breme je potrebno prizadevanje celotne družbe in tako v SMC tudi razumemo to
               predpisano globo oziroma to predpisano obveznost prevzema računa ob vsakem nakupu
               blaga ali storitve s strani kupca. Se pa strinjamo, da je treba najti neko
               uravnoteženo kombinacijo ukrepov, ki se bodo nanašali tako na povečanje učinkovitosti
               pobiranja davkov in hkrati tudi na razvoj davčne kulture sploh, o čemer smo danes
               tudi že govorili. Vedno in povsod pa je vse to odvisno od nas samih, od
               posameznikov.</p>
               <p>Prepričana sem, da bi se lahko vsi, tako podjetniki, društva, kot kupci hitro
               prilagodili na to novo okolje, ki smo ga nekako vzpostavili z Zakonom o davčnem
               potrjevanju računov. Mogoča je seveda tudi druga pot, neupoštevanje davčnih
               predpisov, pot iskanja ovinkov, možnosti zlorab, lahko tudi tako delovanje sprejmemo
               kot normalno in storimo nič. Ljudje smo tisti, od katerih so te spremembe odvisne.
               Kot sem rekla, hitro smo prilagodljivi na vseh področjih in samo od naše izbire je
               konec koncev odvisno, ali bomo z nekimi koraki prišli do – to, kar večkrat radi
               rečemo – bolj pravičnega davčnega sistema, bolj poštenega davčnega sistema, do bolj
               urejenih javnih financ in s tem potem tudi do več možnosti, ki bi jih na podlagi
               prihodkov lahko država v obliki izvajanja storitev državljanom nudila. Hvala lepa.
            </p>
            </sp>
            <sp xml:id="SDZ7-Redna-17-2016-03-29.sp75">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Marko ...</p>
               <p>Predlagatelj, izvolite. Se opravičujem!</p>
            </sp>
            <sp xml:id="SDZ7-Redna-17-2016-03-29.sp76">

               <speaker>JOŽEF HORVAT (PS NSi):</speaker>

               <p>Hvala lepa za besedo.</p>
               <p>Uvodoma sem se pozabil zahvaliti kolegicam in kolegom iz Slovenske demokratske
               stranke, ki so edini jasno napovedali podporo našemu zakonu. Vidi se, da življenje
               razumejo. Ne nazadnje tudi Združena levica ni nasprotovala predlogu zakona, nekako pa
               me boli, da koalicija enostavno po principu: a ha, ta zakon je predlagala opozicija,
               dajmo ga zavrniti. Tisti, ki smo kdaj delali v kakšnih gospodarskih družbah in
               prodajali izdelke in storitve, imeli možnost tudi izobraževanja, smo se naučili, da
               je kupec kralj; v tržni ekonomiji je kupec kralj. Ja, kdo je za božjo voljo potem nad
               tem kupcem, ki mu pravi, da mora vzeti račun, če ne, bo plačal kazen? Kdo je potem ta
               kralj nad kraljem – kupcem? Se pravi, tukaj je prva logika, ki je preprosto ne
               vzdrži.</p>
               <p>Mi bi tudi želeli in morda nekoliko bolje razumeli to rešitev, če bi bila celovita.
               Zakaj ni Vlada, in koalicija, nikoli napovedala celovite rešitve? Zgolj rekla je in
               tudi v koalicijskem sporazumu, ki ni pogodba, je napisala, da bo ta koalicija uvedla
               davčne blagajne kot ključni instrument v boju proti sivi ekonomiji. Zakaj pa ne
               celovita rešitev? Ali ste kaj razmišljali o nadgradnji tega sistema? Morda boste
               sedaj, od tega trenutka naprej, da bi lahko poslovni subjekt, podjetnik, kmet, če
               hočete, kdorkoli, ki vodi poslovne davčne knjige, vnašal tudi dospele račune in
               ostale stroške v povezavi s poslovanjem – lizing za službeno vozilo, najemnino za
               poslovne prostore in tako dalje in tako dalje – in da bi mu ta veliki Furs, ki ima
               informacijski sistem zelo drag, moral bi biti boljši, potem na koncu leta dal
               informativni izračun oziroma informativno bilanco po logiki naše vlade iz mandata
               2004–2008, ko smo vpeljali informativni izračun dohodnine. Tukaj bi res želel neko
               projekcijo, nek pogled naprej, kaj Vlada v tej smeri razmišlja. Če že govorimo o tem,
               potem morajo biti rešitve takšne, da vsak nekaj da in vsak tudi nekaj dobi. Zdaj pa
               so podjetniki dali, koliko denarja, mi tega podatka nimamo, ocena je bila, da so
               podjetniki dali okoli 40 do 50 milijonov za nakup programske in hardwarske opreme za
               davčne blagajne. Se pravi, vi ste z zakonom vzeli od 40 do 50 milijonov poslovnim
               subjektom. No, res je, da se je za nianso zmanjšala tudi davčna osnova in da bo
               proračun tudi zaradi malo manj davkov dobil. Ampak gospe in gospodje, če so davčne
               blagajne ključni instrument, po vaše, za zmanjševanje sive ekonomije, potem bi učinek
               moral biti vsaj 500 milijonov ne 50 milijonov več davčnih prihodkov v proračun
               Republike Slovenije. To pa je potem zgodba, o kateri se splača pogovarjati, splača
               razpravljati.</p>
               <p>Vlada ocenjuje namreč, da se bodo zaradi uvedbe davčnih blagajn davčni prihodki
               povečali med 50 in 100 milijoni evrov. Naša ocena je, da bi se davčni prihodki morali
               zvišati, če se bo k uvedbi davčnih blagajn pristopilo in se je pristopilo … Če bi se
               pristopilo na pravi način, bi se davčni prihodki morali povečati za 500 milijonov.
               Zakaj to govorim? Ker strokovnjaki, ne mi, politiki, strokovnjaki ocenjujejo, da
               znaša delež sive ekonomije med 3,5 in 4 milijarde evrov na letni ravni. To so cifre,
               o katerih se je treba pogovarjati. Če vi sprejmete pravi ukrep, da zmanjšate sivo
               ekonomijo, potem jo morate zmanjšati za polovico, da ne bo 4 milijarde, ampak samo 2
               milijardi. In če izhajamo iz domneve, da znaša letni delež sive ekonomije 4 milijarde
               evrov in da bodo davčne blagajne zajele vsaj 2 milijardi, kot sem povedal, sive
               ekonomije, potem bi davčni prihodki morali biti naslednji – groba ocena: DDV cirka
               250 milijonov evrov, več seveda, povečani prihodki espejev in s tem povečana
               dohodnina za cirka 150 milijonov evrov, povečani prihodki pravnih oseb in s tem
               povečan davek od dohodka pravnih oseb za cirka 100 milijonov evrov in povečani
               prihodki – nemožnost izplačila plač v gotovini in s tem povečani prispevki za
               socialno varnost za cirka 50 milijonov evrov. Skupaj 500 milijonov evrov. To so
               cifre. Ne pa, da zdaj na eni strani vzamete gospodarskim subjektom, zavezancem 50
               milijonov evrov – če malo zaokrožim, pa nimam točne številke, dvomim, da jo ima Furs
               – in po drugi strani dobite za to 50 milijonov evrov več davčnih prihodkov v proračun
               Republike Slovenije, tako kot je vaša projekcija.</p>
               <p>Gospe in gospodje, ne bom zadovoljen z vašo analizo, to kar zdaj povem, ki jo boste
               naredili po 3 mesecih. Ne bom zadovoljen. Zato ker prava analiza, roko na srce, je
               analiza čez celo fiskalno leto ob predpostavki, da se nič ne spremeni, noben drug
               zakon, nobena, ne vem, višja globa ali kaj podobnega. Na dan 1. 1. 2016 mora biti to
               stanje enako 31. 12. 2016 in potem za to obdobje moramo narediti analizo. Ampak
               seveda, kje pa je problem? Problem je pa v različni interpretaciji te analize.
               Koalicija bo interpretirala tako, v prid davčnih blagajn, opozicija najbrž malo
               drugače, morda tudi bolj objektivno, mogoče manj demagoško.</p>
               <p>Zakaj smo dali – ker vidim, da vas to moti –, zakaj smo dali kot izjemo prostovoljna
               gasilska društva? So malo drugačna, kot so vsa ostala društva, tudi registrirana po
               Zakonu o društvih; so društva, ki imajo najdražjo opremo in kjer usposabljanje in
               izobraževanje veliko stane. Vsi vemo, da za opravljeno veliko delo gasilcev, kot je
               bil žled, da pravzaprav kakšni manjših požarov ali povodenj sploh ne omenjamo. Kaj pa
               sedaj, ko smo imeli in še imamo begunsko, migrantsko krizo? Vi, vaša vlada, kolegice
               in kolegi, je prišla k lokalnim gasilskim društvom v obmejnih občinah in je prišlo do
               dogovorov, če lahko gasilci izvedejo pripravljalna dela za postavljanje ograj in da
               bo to delo plačano. Spomnite se mojega poslanskega vprašanja prejšnji teden,
               ministrica za notranje zadeve oziroma njeno ministrstvo mi ga je zavrnilo, hvala
               bogu, ga je ministrica za obrambo sprejela in ji je bilo nerodno odgovarjati, da so
               bili dejansko gasilci ogoljufani. Samo v eni občini vem, da je bilo opravljenih tisoč
               280 ur in so dobili neki drobiž – norca delanje, gospe in gospodje! Prosim lepo, ne
               tako!</p>
               <p>Ta Zakon o davčnem potrjevanju računov ima tudi mednarodne razsežnosti – no, če malo
               dramatiziram. Vsi poznate slovensko mednarodno žensko asociacijo združenje Sila, ki
               ima vsako leto dobrodelni bazar, veliko denarja se zbere za dobrodelne namene. To so
               v glavnem žene veleposlanikov, ki so akreditirani tukaj v Sloveniji in sedaj mi
               pridemo in jim tam postavimo davčne blagajne. Mene je sram!</p>
            </sp>
            <sp xml:id="SDZ7-Redna-17-2016-03-29.sp77">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Marko Pogačnik, izvolite. Pripravi naj se gospa Iva Dimic.</p>
            </sp>
            <sp xml:id="SDZ7-Redna-17-2016-03-29.sp78">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, hvala za dano besedo!</p>
               <p>Današnja razprava pa tudi podatki, ki prihajajo iz dneva v dan v javnost v zvezi z
               uvedbo tako imenovanih davčnih blagajn, lahko pridemo samo do enega spoznanja, in
               sicer da vsa tista opozorila in vsa tveganja, na katere smo opozarjali tako v
               opoziciji, predvsem pa v Slovenski demokratski stranki, takrat ko je vlada Mira
               Cerarja začela z uvedbo davčnih blagajn, so se dejansko pokazala za upravičena.
               Dejstvo je, da prihaja predvsem do velike zmede. Ne nazadnje pa sem osebno prepričan,
               da daleč od tega, da bodo davčne blagajne sledile tistemu cilju, katerega je
               zagovarjala koalicija SMC, Desus, SD in vlada Mira Cerarja, in sicer glede zniževanja
               same sive ekonomije. To je bila tudi rdeča nit. Danes pa smo lahko že od državne
               sekretarke slišali, bi rekel, druge razloge za uvedbo teh davčnih blagajn. Vedno bolj
               dobivam občutek, da te davčne blagajne so tudi nekako tako imenovani Big Brother v
               Sloveniji in da posledica uvedbe teh davčnih blagajn in ozadja je predvsem, na kakšen
               način boste kontrolirali predvsem male gospodarstvenike, male podjetnike, ali kršijo
               delovno čas ali ne kršijo delovnega časa, ali tisti, ki so zaposleni, delajo več kot
               osem ur ali delajo manj, ali tisti, ki so zaposleni, so zaposleni, so prijavljeni na
               Zavodu za zaposlovanje itd. Mizerni učinek, ki ga je Vlada z davčnimi blagajnami že
               ob sprejemu zakona povedala – 75 milijonov – mislim, da je sorazmerno zelo nizek,
               predvsem pa ni sorazmeren s tistim, kakšno škodo bo uvedba davčnih blagajn oziroma
               kakšno škodo so dejansko davčne blagajne že gospodarstvu povzročile.</p>
               <p>Vemo, da se je marsikateri mali podjetnik zaradi te uvedbe odločil, da svoje
               poslovanje zapre. Predvsem pa sem prepričan, da bodo tudi bistveno nižji prihodki v
               sam proračun, kot jih je Vlada napovedala. Mislim, da je to lep dokaz tudi, da siva
               ekonomija v Sloveniji je v bistveno manjšem obsegu, kot jo nekateri na statističnih
               uradih pa tudi na Ministrstvu za finance poskušajo prikazati. Govori se celo o 3
               milijardah evrov. Mislim, da je to bistveno prenapihnjen podatek in da tudi posledice
               uvedbe davčnih blagajn tega ne bodo rešile, kajti tisti, ki do sedaj ni izdajal
               računov, jih tudi danes ali jutri ne bo. Predvsem ste pa z birokratskimi ovirami in s
               stroškovnimi zadevami dejansko oslabili in ponovno dodatno obremenili podjetništvo in
               gospodarstvo. Lahko smo prebrali tudi poročilo Ministrstva za finance, da so bili
               prilivi iz DDV za februar 2016 v primerjavi s februarjem 2015 nižji za 20 milijonov
               evrov – nižji za 20 milijonov evrov! – in da je mesečno to tudi največji osip
               prilivov iz naslova DDV po marcu 2015, če razpolagam s pravimi podatki.</p>
               <p>Dejstvo je, da me ta manjši priliv iz DDV močno preseneča. Moramo vzeti v obzir, da
               te davčne blagajne, ki so postale obvezne s 1. 1. 2016, so po drugi strani postregle
               tudi z nujnostjo nakupa tako programske kot tehnične opreme. Že samo iz naslova
               nakupa programske in tehnične opreme bi se po mojem vedenju moral priliv iz naslova
               DDV povečati. Saj ne gre za nizke stroške, prej smo lahko slišali, da so nekateri
               podjetniki za to porabili več kot 5 tisoč evrov, manjši podjetniki mesečno plačujejo
               po 30 evrov. Tega februarja 2015 ni bilo. Danes so pa vsi ti davčni zavezanci za
               davčne blagajne ta odliv morali narediti. In že iz tega naslova bi davek moral skočit
               navzgor. To pomeni, da so res bistveno nižji prilivi. Zanima me, spoštovana državna
               sekretarka, ali mogoče na Ministrstvu za finance spremljate kategorijo prilivov iz
               naslova DDV zaradi nakupa programske in tehnične opreme za davčne blagajne. Mislim,
               da bi ta podatek lahko pridobili, in bi bilo zanimivo, da bi ga predstavili
               parlamentu in širši slovenski javnosti, da bi videli, kakšen je sploh efekt zaradi
               neke obveznosti, ki si jo je izmislila vlada Mira Cerarja.</p>
               <p>Glejte, prepričan sem, da korak naprej v spremembo zakona nujno potreben, če že ne –
               kar smo tudi predlagali v Slovenski demokratski stranki –, da se davčne blagajne
               ukinejo v celoti in država povrne stroške podjetnikom, ki so jih imeli z uvedbo tega
               novega instrumenta. Prepričani pa smo, da je daleč od tega, da bodo sledile davčne
               blagajne cilju, ki si ga je zastavila vlada Mira Cerarja, in gre tu za dodatno
               obremenitev podjetništva in podjetnikov, marsikdo bo primoran zapreti svojo obrt.
               Mislim, da se posledice kažejo in če ne bo res korenitih sprememb na tem področju,
               znajo biti tudi dolgoročne tako za javne finance, predvsem pa za gospodarstvo in
               delovna mesta.</p>
            </sp>
            <sp xml:id="SDZ7-Redna-17-2016-03-29.sp79">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Iva Dimic. Pripravi naj se mag. Andrej Šircelj.</p>
            </sp>
            <sp xml:id="SDZ7-Redna-17-2016-03-29.sp80">

               <speaker>IVA DIMIC (PS NSi):</speaker>

               <p>Hvala lepa, spoštovani predsedujoči. Spoštovana državna sekretarka, kolegice in
               kolegi!</p>
               <p>Davčne blagajne so dejansko bile uvedene zaradi zajezitve sive ekonomije, ki jo imamo
               v Sloveniji, po oceni Fursa 8,3 % BDP. Kot sem že povedala na seji Odbora za
               kmetijstvo, predstavlja celotno kmetijstvo v Sloveniji 1,7 % BDP, 1,7-odstotne točke.
               Se pravi, če bi bilo vse prigoljufano, se še ne bi rešili sive ekonomije v Sloveniji.
               Pa temu ni tako, ker ne želi nihče države goljufati, ker od države vsi živimo. tudi
               kmetje živijo od države, ravno tako uporabljajo državne institute, vendar, kar je
               preveč, je preveč. Mislim, da je bila odločitev Vlade in podpora ministra Židana,
               kmetijskega ministrstva, uvedbi davčnih blagajn tudi na kmetijah, napačna. Ravno
               danes zjutraj me je klicala neka kmetica, ki je rekla, lepo vas prosim, povejte, da
               je potrebno zadeve spremeniti. Ponoči je brala, ker ima samo ponoči internet. Bila je
               tudi v našem odboru. Samo ponoči ji dela internet, internetna povezava. Kako naj jaz
               vnašam, je rekla, davčne račune? Ker ima vezano knjigo računov, ker deluje na štirih
               stojnicah po Sloveniji in ker ji predstavlja nakup takih blagajn veliko
               obremenitev.</p>
               <p>Očitek, ki je bil, ki sem ga dobila, da ščitim bogate kmete – lepo vas prosim! Bogati
               kmetje imajo firme, imajo podjetja. Mali kmetje, mali podjetniki, ki imajo dopolnilne
               dejavnosti, ki imajo popoldanske obrti, ti so z davčnimi blagajnami najbolj bili
               obremenjeni. Prepričana sem – in bom rekla, z veseljem pričakujem podrobnejše analize
               –, da so se ravno ti odločali, da zadeve vrnejo, zaprejo in zato je zmanjšanje tudi
               priliva. Enajst milijonov manj priliva v februarju, kolikor lanskega februarja, se mi
               zdi, da bi moral biti tukaj rdeč alarm za celotno Vlado, za celotno vladno koalicijo.
               Pa reči, ja, je bilo poračunavanje davka za nazaj. Saj je poračunavanje davka za
               nazaj bilo tudi v letu 2015! Ali ga takrat ni država vračala? Se mi zdi, da tukaj
               govorimo o zadevah, ki se dejansko dogajajo vsako leto, vsak mesec ali pa vsako
               tromesečje pri pavšalistih, poračunavanje davka za nazaj.</p>
               <p>Se mi zdi, da je prava rešitev, če želimo vsaj enemu delu segmenta pomagati, tudi
               pavšalna obdavčitev oziroma obdavčitev po katastrskem dohodku. Tudi tukaj ne vem,
               zakaj je Slovenija tako specifična, da se določenih zadev enostavno ne da obdavčiti
               po katastrskem dohodku – tudi tukaj kritika na finančno ministrstvo oziroma na
               Finančno upravo. Največja kritika pa je, glede na podatke, ki sem jih pridobila od
               znanega, priznanega slovenskega davčnega svetovalca, ta, da se točno vidi, kdo so
               davčni dolžniki. Dnevno, na minuto se da videti, kdo izdaja račune, kdo jih ne
               prijavlja, da se to da vse videti in da se na tem ne naredi. Se pravi, imamo težavo
               na drugi strani. Imamo težavo na kontroli oziroma na nadzoru imamo težavo. Ne pri
               tistem, ki dela in ki proda eno košarico jagod ali pa kilo zelja pa ne izda
               računa.</p>
               <p>Hkrati se mi zdi, da je treba razmisliti, kako se bo junija, ko bo nov zakon o
               katastrskem dohodku, tudi te zadeve notri vključile. Bil je sprejet določen sklep,
               računam, da ste to že preučili. Niti ni treba kaj dosti preučevati. Pogleda se, kako
               to funkcionira v drugih državah in da se vendarle uporabi zdravo kmečko pamet.</p>
            </sp>
            <sp xml:id="SDZ7-Redna-17-2016-03-29.sp81">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima mag. Andrej Šircelj. Pripravi naj se gospa Vojka Šergan.</p>
            </sp>
            <sp xml:id="SDZ7-Redna-17-2016-03-29.sp82">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani podpredsednik. Spoštovani predstavniki, predstavnice Vlade,
               kolegi in kolegice!</p>
               <p>Danes govorimo o Zakonu o potrjevanju računov. Predvsem iz zornega kota, da se ta
               zakon sprejme in da se v nadaljnji obravnavi ta zakon lahko tudi še popravi in da se
               ga dejansko prilagodi dejanskemu stanju. Skratka, ne govorimo danes samo o tistih
               predlogih, ki jih ta zakon vsebuje, ampak govorimo tudi o tem, da se o tem pogovorimo
               in da nadaljnji postopek tega zakona omogoča, da se določene stvari spremenijo. Ob
               tem poslušamo seveda, predvsem s strani vlade in tudi koalicijskih poslancev, kako
               danes še ni pravih analiz, kako danes podatki kažejo to ali drugo, kako podatki
               kažejo, da imamo celo ob manjšem prilivu iz naslova davka na dodano vrednost večji
               priliv zaradi tega, ker so manjši vstopni davki, večje poračunavanje in tako naprej
               in tako naprej. Skratka, sprenevedanje na kvadrat.</p>
               <p>Najboljše bi bilo ukiniti ta zakon. To tudi predlaga Slovenska demokratska stranka.
               Pa ne zaradi podatkov pa analiz, ampak zaradi ljudi; zaradi tega, da ne bo treba več
               otrokom imeti davčne blagajne, ko naredijo voščilnico za novo leto in jo na tako
               imenovanem šolskem bazarju prodajo. In da ne bo takrat – prodajo očetu ali mami, ali
               babici ali dedku, pod narekovaji prodajo, zato jim dajo starši ali stari starši en
               evro ali pol evra kot njihovo nagrado za to, da so nekaj naredili, da so bili
               ustvarjalni. Zaradi tega imamo danes takšno stanje v tej državi, kakršno imamo, in
               zaradi tega je bila tudi posebna seja odborov in komisije, kjer se je obravnavala ta
               tema.</p>
               <p>Na področju kmetijstva družine ne vedo več, ali pridelovale ali bi se šle
               izstavljanje računov z davčnimi blagajnami, iskale internet, iskale obrazce in jih
               pošiljajo na Ministrstvo za finance ali na Furs, kakorkoli že. Ta zakon ni zaradi
               analiz, ni zaradi tega, da bomo nekaj izračunali, ta zakon je slab za ljudi. Ta
               koalicija in ta vlada je sprejela ta zakon, zato da je poslabšala stanje pri ljudeh;
               na tak način seveda, da nobenih učinkov ni. Kajti, gospe in gospodje, če gledamo
               podatke o tem, koliko je finančnih učinkov in če gledamo primerjave, na primer
               ,obdobje na obdobje januar–januar, potem ugotovimo, da je trend rasti prihodkov od
               DDV januar 2015–januar 2016 1,5 % ob veliko večji rasti bruto družbenega proizvoda.
               Prav tako imamo rast oziroma sploh nimamo rasti, če gledamo absolutne podatke, kjer
               je bilo januarja dejansko 2,6-odstotne točke nižji davek na dodano vrednost v deležu
               vseh proračunskih prihodkov, kar pomeni, da imamo upad, in to kažejo tudi podatki za
               mesec februar, ko je bilo dejansko manj prihodkov. Ampak seveda zdaj se te analize da
               narediti, da bomo nekaj odštevali in nekaj prištevali in tako naprej, in na koncu
               bodo analize pokazale neko superiornost davčnih blagajn. S tem da dejansko ljudem
               otežujejo življenje, učinkov pa ni, razen učinke imajo lahko, ne vem, ljudje,
               zaposleni na Fursu ali pa na Ministrstvu za finance, ostalega ni.</p>
               <p>Tukaj se potem lahko tudi govori o tem, da … Tukaj je bilo tudi nekaj sprenevedanja o
               tem, ali zdaj ti računi pomenijo manj sive ekonomije ali več sive ekonomije in tako
               naprej. Glejte, siva ekonomija se zaradi davčnih blagajn ne bo zmanjšala. Govorim o
               sivi ekonomiji, ker ločim sivo in črno ekonomijo. Točno vemo, koliko imamo danes sive
               ekonomije, točno vemo in kolega Horvat je o tem že govoril. Imamo tudi različne
               analize, kako dobiti to sivo ekonomijo. 50 do 100 milijonov, gospe in gospodje, danes
               bi morali biti prihodki večji za 4 do 8 milijonov, v povprečju. Če govorimo o 50 do
               100 milijonov na letni ravni, pomeni to približno 4 do 8 milijonov na mesečni ravni;
               in tega dejansko ni. Tudi v primerjavi s prejšnjimi meseci tega dejansko ni. Pač,
               projekt davčne blagajne te koalicije, te vlade je dejansko propadel, je že propadel,
               kot so propadli tudi nekateri drugi ukrepi, na primer davek na nepremičnine in
               podobno, kjer je tudi prišlo Ministrstvo za finance z veliko spodbudo, kako bo to
               najboljši davek in tako naprej in kako bo rešil ne vem katero zadevo. Usoda teh
               davčnih blagajn je podobna usodi davka na nepremičnine; popolnoma ista zgodba.</p>
               <p>Tako s tega zornega kota je zelo veliko sprenevedanj in zelo veliko stvari otežuje
               življenje. Ne samo gasilskim društvom, ki so bila danes največkrat omenjena, ampak
               tudi planinskim društvom, tudi otrokom, ki delajo, tudi kmetom, tudi tistim, ki
               želijo dejansko s svojim delom, s svojo ustvarjalnostjo nekaj ustvariti. In to se jim
               enostavno s tem omejuje.</p>
               <p>Če se govori o tem, da se bodo pogoji za poslovanje izboljšali v tej državi –
               poglejte, to je tipičen primer, kako se pogoji poslabšajo. Poslabšajo z
               administrativnega vidika in poslabšajo predvsem z vidika, da od tega dejansko nihče
               nič nima, predvsem pa ni finančnega učinka. Ne vem, pred tem smo imeli neke virtualne
               davčne blagajne, tako imenovane. Ne vem, zakaj niso bile zadosti. Verjetno zaradi
               tega, ker si je pač koalicija to dala kot glavni projekt, ki mora zaživeti in je
               zaživel in verjetno bo slej ko prej tudi propadel. Tudi čakanje na tiste trimesečne
               zavezance za davek na dodano vrednost situacije ne bo bistveno izboljšalo in ne bo
               situacija popolnoma nič drugačna. Ker koliko pa je tega davka od trimesečnih
               zavezancev? Bore malo v primerjavi z ostalimi. Bore malo v primerjavi z ostalim
               davkom na dodano vrednost, ki so mesečni davčni zavezanci. Verjetno se to lahko na
               prste ene roke to izračuna.</p>
               <p>V teh stališčih, ki danes tukaj so, je predvsem veliko sprenevedanja in zavajanja
               glede samih analih. Bistvo pa je, da otežuje ta zadeva življenje ljudem.</p>
            </sp>
            <sp xml:id="SDZ7-Redna-17-2016-03-29.sp83">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospa Vojka Šergan, pripravi naj se mag. Anže Logar.</p>
            </sp>
            <sp xml:id="SDZ7-Redna-17-2016-03-29.sp84">

               <speaker>VOJKA ŠERGAN (PS SMC):</speaker>

               <p>Hvala za besedo. Spoštovana sekretarka z ekipo in kolegice in kolegi, lep
               pozdrav!</p>
               <p>S predlaganim zakonom se seveda želi doseči širitev izjem od obveznega izvajanja
               davčnega potrjevanja računov na male davčne zavezance. Seveda so izjeme že sedaj, ko
               zavezanci lahko uporabljajo vezano knjigo računov v prehodnem obdobju do 1. 1. 2018.
               Imajo pa obveznost, da vse račune, izdane z uporabo vezane knjige računov, v roku 10
               delovnih dni potrdijo pri davčnem organu preko e-davkov. Seveda so izjeme vedno lahko
               tudi neke nove krivice drugim, ker ko brez analize delaš izjeme, potem lahko narediš
               nove krivice, zato se mi zdi, da je z izjemami treba izredno previdno in brez nekih
               opravljenih analiz, kako uspešno je bilo to obdobje, v katerem se uporabljajo davčne
               blagajne, to ne bi bilo dobro. Prva tako navajate, da stroški nabave in vzdrževanja
               strojev in programske opreme so se povečali, pa vendar tisti, ki uporabljajo izjeme,
               to pomeni, da uporabljajo vezano knjigo računov, vendarle nimajo novih stroškov, ker
               ti zavezanci v bistvu uporabljajo te e-davke. Pa kljub temu bi rada poudarila tudi
               to, da na terenu, ko se srečujem z zavezanci, vendarle nekateri tudi pohvalijo davčne
               blagajne. Ne nazadnje so tudi sami zadovoljni zaradi tega, ker imajo nekako sedaj,
               prej so ročno vodili, sedaj pa v bistvu računalniško vodijo porabo materiala, vodijo
               promet in tudi ne nazadnje imajo nek nadzor tudi sami nad porabo materiala, potem
               tudi zaposleni se nekako držijo nekih ukrepov, ki jih pač podjetniki s to uvedbo teh
               davčnih blagajn imajo oziroma so jih uvedli.</p>
               <p>Prav tako bi izvezem zavezancev, katerih letni obdavčljivi promet po predpisih, ki
               urejajo DDV, v zadnjih 12 mesecih ne bi presegli 50 tisoč evrov, bi na nek način, če
               bi temu sledili, bi praktično oprostili kar polovico zavezancev. To pa ne bi bilo
               dobro, kajti večina malih zavezancev pravzaprav tudi posluje največ z gotovino in
               seveda potem ta sistem davčnih blagajn teh ne bi zajel, kar seveda ne bi bilo dobro
               in bi bil večji rizik za to, da se bi tako zaposlovalo na črno, pa tudi gotovina na
               nek način je dobro, da gre preko davčnih blagajn. Prav tako nekatere zahteve kmetov,
               kot je bilo omenjeno pri kmetijski dejavnosti, pa se zavedamo nekako, da je tudi
               problem teh manjših zavezancev, in nekako mislimo, da je prav, da se bi ta problem
               reševal z novelo Zakona o ugotavljanju katastrskega dohodka, ki ga tudi napovedujejo
               ministrstva, saj bi se v tem primeru v osnovno kmetijsko dejavnost prištela tudi
               intenzivna pridelava vrtnin in zelišč, ministrstvi za finance in kmetijstvo pa se
               dogovarjata tudi o vključitvi nekaterih drugih dopolnilnih dejavnosti, kot je na
               primer prva predelava, na primer za primer mleka, ko bi se mleko predelalo v skuto in
               jogurt, bi to bila nekako prva predelava in bi se štela v katastrski dohodek. Mislim,
               da bo to najboljša rešitev, kar se tiče kmetijske dejavnosti. Pri tem bi pa tudi
               opozorila še na to, da smo v letu 2015 v Zakonu o dohodnini omogočili, da se kmetje
               sami odločijo, kdaj in če bodo vstopili v sistem knjigovodskega vodenja kmetije.
               Torej smo na nek način jih že administrativno razbremenili in kmetje se lahko sami
               odločijo, na kakšen način bodo kmetijo vodili: skozi dvostavno knjigovodstvo ali pa
               pavšalno.</p>
               <p>Kar se tiče predpisane kazni za kupce blaga in storitev in da so dolžni tudi račun
               hraniti, ga predložiti pooblaščeni osebi, pa mislimo v SMC, da so obstoječe rešitve
               dobre, posebej z vidika spremeniti davčno kulturo v Sloveniji, sicer pa ima inšpektor
               pri tem tudi možnost, da kupca samo opozori, ni nujno, da ga tudi oglobi.</p>
               <p>Na Finančni upravi glede uspešnosti uvajanja davčnih blagajn pa nekako zagotavljajo,
               da je zaznati pozitivne učinke davčnih blagajn. To kaže tudi inšpekcijski pregled,
               tudi mediji so o tem poročali, zazna se tudi bolj dosledno izdajanje računov, prav
               tako je bilo zaznati dodatno registracijo in pa dodatno zaposlovanje tistih
               subjektov, ki so prej delovali na črno ali pa na sivo, kakor že. Seveda bo prva
               analiza učinkov, ki bo sredi maja, dala prve rezultate, na podlagi katerih se bo
               potem lažje odločiti, kakšne spremembe in za katere poslovne subjekte, kajti brez
               dobre analize in brez časa, ki mora nekako preteči, da se ta analiza izvede, se mi
               zdi, da bi prehitre spremembe lahko naredile nove krivice, kot sem že rekla, in potem
               pa res ne naredimo nič. Kar naprej spreminjamo neko področje, spreminjamo davčno
               področje in tudi čas pokaže, kaj je dobro in kaj ni. Mislim, da to bo ministrstvo
               naredilo in takrat bomo znova lahko ugotavljali, na kakšen način. Hvala.</p>
            </sp>
            <sp xml:id="SDZ7-Redna-17-2016-03-29.sp85">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima predlagatelj, gospod Jožef Horvat.</p>
               <p>Izvolite.</p>
            </sp>
            <sp xml:id="SDZ7-Redna-17-2016-03-29.sp86">

               <speaker>JOŽEF HORVAT (PS NSi):</speaker>

               <p>Hvala lepa.</p>
               <p>Čisto na kratko kolegici Vojki Šergan. Seveda, mi smo prvi, ki se strinjamo, da ni
               dobro zelo pogosto spreminjati davčnega okolja, ampak vi ste prenesli v Državni zbor
               Predlog zakona o davčnem potrjevanju računov. Pravite tudi, da nekateri zavezanci, če
               sem prav razumel, pa davčne blagajne, tudi hvalijo, ker da lahko potem preko tega
               spremljajo materiale, porabo materialov. Poglejte, to je pa čisto mimo. Davčno
               potrjevanje računov nima nobene zveze s spremljanjem zalog ali pa porabe materiala,
               to je stvar internega informacijskega sistema.</p>
               <p>Toliko, da tisti, ki hvalijo, vedo, kaj morajo hvaliti.</p>
            </sp>
            <sp xml:id="SDZ7-Redna-17-2016-03-29.sp87">

               <speaker>PODPREDSEDNICA MAG. BOJANA MURŠIČ:</speaker>

               <p>Repliko ima gospa Vojka Šergan.</p>
               <p>Izvolite.</p>
            </sp>
            <sp xml:id="SDZ7-Redna-17-2016-03-29.sp88">

               <speaker>VOJKA ŠERGAN (PS SMC):</speaker>

               <p>Samo na kratko bi rada odgovorila.</p>
               <p>To je res, ampak uvedba davčnih blagajn je zavezance spodobila, da so uvedli
               računalniški program in na koncu ugotovili, da če so na eni strani stroški, so na
               drugi strani prihranki. Vedno je vse povezano, nič ni samo enosmerno. Nič ni
               enosmerno, vse se … In tudi z leti se mora vse spreminjati, digitalizirati in tako
               naprej. To je tudi plus. Hvala.</p>
            </sp>
            <sp xml:id="SDZ7-Redna-17-2016-03-29.sp89">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima mag. Anže Logar, pripravi naj se gospod Uroš Prikl.</p>
            </sp>
            <sp xml:id="SDZ7-Redna-17-2016-03-29.sp90">

               <speaker>MAG. ANŽE LOGAR (PS SDS):</speaker>

               <p>Hvala, predsedujoča.</p>
               <p>Poglejte, tisti podjetnik, ki je šele z uvedbo davčnih blagajn ugotovil, kakšne so
               njegove zaloge, dvomim, da ima preddispozicije za dolgoročno poslovanje. In ta zadnji
               argument moje prehodnice, gospe Šerganove, da bo čas pokazal, kaj je dobro in kaj ni,
               kaže ravno na to žalost in šibkost vlade Mira Cerarja. Čas bo pokazal, kaj je dobro
               in kaj ni. To pomeni, da gre za politiko poskusov in napak: nekaj bomo uvedli, potem
               bomo pa čez čas ugotovili, kaj je dobro in kaj ni. Neodgovorno je, da politika uvaja
               predloge zakonov in dodatne administrativne obremenitve, ne da bi predhodno natančno
               vedela, kaj to pomeni. Ugotavljati post festum, kaj je dobro in kaj ni, je za to
               državo – oprostite, spoštovana kolegica – prepozno.</p>
               <p>Drobni podjetniki, ne vem društva, gasilska društva in tako naprej, to so največja
               dodana vrednost družbe. Namreč, to je tisto vrenje znotraj družbe, ki posamezno
               družbo države dela aktivno. Torej, če je nekdo nagnjen k temu, da vseskozi ustvarja,
               da uporablja svoje roke, svojo glavo, svoje noge na koncu koncev, to posledično
               vpliva tudi na aktivnost in odzivnost te družbe. Bolj ko država z represivnimi zakoni
               omejuje to aktivnost, večjo škodo dela svojemu socialnemu podstatu. In pametni
               minister za finance bo spodbujal takšne aktivnosti, kajti vsak, ki zasluži nekaj,
               verjetno tega ne daje na stran v nogavico, ampak to dela zato, da bo to delo na koncu
               tudi užil; torej, da si bo lahko nekaj privoščil.</p>
               <p>Ta ataka, ki jo davčne blagajne prenašajo na ta mikro podjetja, društva in tako
               naprej, tu v bistvu vpliva ravno na podstat, na to najbolj aktivno podstat nacije.
               Namreč, poglejte, ti drobni podjetniki, ta društva, ne morejo iti v državne banke in
               dobiti enormne kredite brez zavarovanj, ne morejo. Nimajo transakcijskih računov na
               Cipru ali v New Yorku na 7. aveniji. Nimajo. In nimajo takšnega poslovanja ali pa
               takšnih prijateljev na ministrstvih ali pa na vladi, ki bi jim omogočali bajne
               denarje preko javnih naročil. Nimajo. Ti ustvarjajo s svojim delom, vsak dan se
               borijo za svoj vsakdanji kruh in ni lepšega, kot da so aktivni; kajti s tem ko
               ustvarjajo, vedno dodajajo. In več kot je takšnih, ki ustvarjajo, boljše bomo živeli
               v tej naši družbi.</p>
               <p>Ukrep, ki ga Ministrstvo za finance uveljavlja s temi davčnimi blagajnami. V razpravi
               smo večkrat opozarjali na to, da je to neživljenjski ukrep, da je to preveč rigorozni
               ukrep in da bo vplival na tiste male podjetnike, ki jih v bistvu kriminalizira. V
               tistem predlogu zakona, spomnite se, to so tisti, ki hočejo utajiti davke. S 5
               milijardami, ki so izginile v slovenskih bankah, se pa, ne vem, Ministrstvo za
               finance ne ukvarja toliko kot s temi malimi plačniki.</p>
               <p>Poglejte, teh 50 milijonov, ki naj bi jih zaslužili pri davčnih blagajnah, to je 100
               let tega, kar so bankirji tistega 18. 12. 2013 vložili v slovenske banke. Sto let,
               stokrat! Pa se mi zdi, da bi enoletno ukvarjanje z odkrivanje krivcev bilo vsaj z
               vidika davkoplačevalcev bistveno bolj uspešno kot ukvarjanje z društvi, z malimi in
               mikro podjetji. Bistveno uspešnejše. Državna sekretarka Vraničarjeva je povedala,
               seveda, te davčne blagajne se dotikajo tistih, ki poslujejo z gotovino. Torej tistih,
               ki imajo gotovinsko poslovanje. Zdaj pa vas vprašam. V teh dveh letih, malo manj kot
               dveh letih, spoštovana koalicija, ko ste na oblasti, koliko posameznikov ste videli,
               ki so prišli plačevat z gotovino, ne vem, s petimi kufri denarja? Mislim in upam, da
               nobenega. Koliko pa tistih, ki so iskali po žepu belič, dva, da so si plačali kavo?
               Pa verjetno kar veliko. In zdaj Ministrstvo za finance v bistvu s tem zakonom išče
               krivce med tistimi, ki iščejo kovanec po žepu. Tisti, ki pa z raznimi drugačnim
               načini financiranja bajne vsote prenakazujejo na račune v davčnih oazah, o tistih pa,
               ne vem, se mi zdi, da se ne pogovarjamo toliko o njih v tej dvorani. Pa bi se
               bistveno bolj morali!</p>
               <p>To, da vlada na vse kriplje brani uveljavljanje davčnih blagajn, medtem ko mali
               ljudje, tisti, ki v bistvu od svojega dela ne bodo postali bajno bogati, ampak bodo
               to delali zaradi lastnega veselja in zato da lahko v bistvu dobiva kakšen priboljšek,
               tudi Ministrstvo za finance ne bo kaj bistvenega imelo od tega. Saj sami priznavajo,
               saj vam podatki kažejo, zato je vztrajanje na nerazumni odločitvi ponavljanje
               nerazumne odločitve. In drži, da mi v Slovenski demokratski stranki podpiramo ta
               predlog. Ampak mislim, da je treba iti še dlje. Mislim, da ravno to, da nekateri
               vračajo svoje posle, da rečejo, raje vrnem in se s tem ne ukvarjam več, kot pa da se
               podvržem tej zapleteni zakonodaji, pomeni, da je treba narediti naslednji korak –
               pač, tako kot je gospa Šerganova rekla, ugotovili smo, kaj ni dobro. In če smo
               ugotovili, kaj ni dobro, predlagam, da predlagate to, da se ukine davčne blagajne.
               Kajti v nasprotnem primeru bomo imeli tukaj v tej dvorani še cel kup podobnih
               rešitev. Ko ne boste vedeli, kateri ukrep narediti, se boste spomnili tistega
               najlažjega. Najlažje je pritisniti na neko široko množico ljudi, ki nimajo nekega
               sindikata, ki nimajo nekega glasnika v vladi, ki nimajo neke mogočne moči, da bi
               ustavili življenje v tej državi, pritisnite na njega in – seveda, kaj pa bo
               naredil?</p>
               <p>Prej ste rekli, fino je, saj že sprejemajo, saj so kupili te blagajne in tako naprej.
               Torej spoštujejo to. Normalno! Če boste danes prepovedali z zakonom, da je
               prepovedano nositi zeleno barvo, obleke zelene barve, vam garantiram, pa kakršenkoli
               je že ta predlog, da ko bo zadeva objavljena v Uradnem listu in če boste vsakega, ki
               je oblečen v zeleno, oglobili za 40 evrov, jih ne bo veliko prihajalo v to dvorano v
               zeleni barvi. In enako je s slabim zakonom. Če vzpostavite nek kaznovalni sistem, da
               vsak, ki ne vzame računa, plača 40 evrov, ali pa vsak, ki posluje in ne vem, nekdo iz
               neke pisarne ugotovi, da je na napačnem obrazcu prijavil davek, bo nehal poslovati.
               Seveda vprašanje je pa, kdo pridobi. Z neumnimi zakoni ne pridobi nihče. Lahko se
               minister podpiše pod reformni program vlade, s kljukico, da je naredil ta zakon,
               ampak na koncu davkoplačevalci, predvsem pa državljanke in državljani ne bodo živeli
               nič bolje. In kaj je glavni namen vlade? To, da ljudje živijo bolje. Če ta cilj ni
               uresničen, pomeni, da cilj te vlade ni uresničen.</p>
               <p>Zato še enkrat predlagam, da razmislite o uvedbi teh davčnih blagajn oziroma ukinitvi
               teh davčnih blagajn.</p>
            </sp>
            <sp xml:id="SDZ7-Redna-17-2016-03-29.sp91">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Repliko ima gospa Vojka Šergan.</p>
               <p>Izvolite.</p>
            </sp>
            <sp xml:id="SDZ7-Redna-17-2016-03-29.sp92">

               <speaker>VOJKA ŠERGAN (PS SMC):</speaker>

               <p>To je spet kar malo po dolgem in počez. Saj sem malo drugače razpravljala, kot je
               bilo potem interpretirano.</p>
               <p>Ampak kakorkoli, tudi stališče obrtne zbornice, Obrtno-podjetniške zbornice Slovenije
               je, da zdaj, ko so davčne blagajne uvedene, naj bodo obvezne za vse. Točno to
               navajajo. Še posebej pa navajajo, da če se menjajo, da bi ponovna izločitev obveznega
               davčnega potrjevanja zopet povzročila določene stroške in izgubo energije za
               vzpostavitev starih sistemov, kar bi bilo še bolj neracionalno kot davčno potrjevanje
               računov pri poslovnih subjektov.</p>
               <p>Tako tudi stališče OZS, ki ima okrog 50 tisoč članov, je, da se ne menja sistema in
               so proti menjavi. Samo to sem hotela še dodati. Hvala.</p>
            </sp>
            <sp xml:id="SDZ7-Redna-17-2016-03-29.sp93">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima predlagatelj, gospod Jožef Horvat.</p>
            </sp>
            <sp xml:id="SDZ7-Redna-17-2016-03-29.sp94">

               <speaker>JOŽEF HORVAT (PS NSi):</speaker>

               <p>Kolegica Vojka Šergan, saj ste vi poštena kolegica, potem povejte, da je obrtna
               zbornica najostreje nasprotovala Zakonu o davčnem potrjevanju računov. To povejte, za
               božjo voljo!</p>
            </sp>
            <sp xml:id="SDZ7-Redna-17-2016-03-29.sp95">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Proceduralno, mag. Anže Logar, izvolite.</p>
            </sp>
            <sp xml:id="SDZ7-Redna-17-2016-03-29.sp96">

               <speaker>MAG. ANŽE LOGAR (PS SDS):</speaker>

               <p>Hvala, predsedujoča.</p>
               <p>Prosil bi, spoštovana predsedujoča, da opozorite kolegico Šergan, da kadar citira,
               citira tudi vsebinsko celoto. Predlagam, da ji predlagate, da citira tudi ta del
               obrtne zbornice, kjer pravi: "V obrtni zbornici smo vseskozi opozarjali, da ukrep
               obvezne uporabe davčnih blagajn je izrazito parcialen ukrep, ki posega le na področje
               registriranih dejavnosti, ta ukrep torej ne rešuje problema davčnih utaj, ki se
               izvajajo v obliki neizdajanja računov, predvsem pa ne rešuje problema davčnih
               utaj."</p>
               <p>Predlagam, da jo opozorite, da podaja vsebinsko polno informacijo, ne pa samo izsekov
               iz posameznih mnenj deležnikov. Hvala.</p>
            </sp>
            <sp xml:id="SDZ7-Redna-17-2016-03-29.sp97">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa za dopolnitev.</p>
               <p>Besedo ima gospod Uroš Prikl. Pripravi naj se gospod Marijan Pojbič.</p>
            </sp>
            <sp xml:id="SDZ7-Redna-17-2016-03-29.sp98">

               <speaker>UROŠ PRIKL (PS SDS):</speaker>

               <p>Hvala lepa za besedo, podpredsednica. Spoštovane kolegice, spoštovani kolegi!</p>
               <p>Uroš Prikl zagotovo ni tisti "frontman", ki bi se oklepal davčnih blagajn v takšni
               obliki, kot so bile sprejete oziroma tega zakona, in v nobeni točki nič popuščal, bil
               nedovzeten za spremembe in tako dalje. Tudi stranka Desus, ki ji Uroš Prikl pripada,
               ne bo na vse kriplje branila takšne oblike, kot je v začetku bila zapisana. Ne
               nazadnje pa tudi Vlada Republike Slovenije ni tista, ki bi šla, bom rekel temu s
               prispodobo, "z grlom v jagode" in enostavno nikogar ne poslušala in uveljavljala svoj
               jaz tako in nikakor drugače. Ne nazadnje tudi skozi postopek, ko se je ta ideja
               rodila, se pravi, od začetka ideje o davčnih blagajnah oziroma potrjevanja računov pa
               vse do izvedbe, je kar nekaj Ljubljanice preteklo ali pa Drave, če hočete, in tu so
               sodelovali številni deležniki. Prepričan sem, da je v mnogih primerih tudi bilo
               upoštevano mnenje tistih, ki danes vsi skupaj uporabljajo ali pa uporabljamo te
               davčne blagajne. Seveda pa je vsak zakon in tudi Zakon o elektronskem potrjevanju
               računov živa materija, se na svoji poti spreminja, če se ugotovi, da je določene
               zadeve treba spremeniti, jih dopolniti, izboljšati. Prepričan sem, da bomo vsi
               skupaj, če bomo ugotovili, da je za to potreba, temu prisluhnili in ustrezno
               spremenili po sistemu "win-win", da bodo vsi zadovoljni in da tistih anomalij,
               potencialnih, ki se lahko pri vsakem zakonu prikradejo, ne bo oziroma se bodo
               odpravile.</p>
               <p>Vsi, ki smo potrdili oziroma soglašali s takšnim zakonom, ki je zdaj pred nami
               oziroma z veljavnim zakonom, smo bili deležni očitkov, kako to blazno finančno pesti
               nekatere subjekte. Naj samo navedem, da glede očitka o nesorazmernosti stroškovnih
               obremenitev zavezancev nam je Vlada jasno in glasno pojasnila, da je v skladu z
               veljavno zakonodajo omogočena davčna olajšava za investicijo v višini 40 %, ki se
               lahko prenaša v naslednjih pet davčnih obdobij, in da je za računalniško opremo
               amortizacijska stopnja 50 %. Davčni zavezanci, pravne in fizične osebe, ki opravljajo
               dejavnost, bodo postopek izdaje in potrjevanja računov lahko brez dodatnih stroškov –
               to se mi zdi bistveno – izvajale preko portala e-davki, ki ga že zdaj že nekaj časa
               uporabljajo za oddajo obračunov davka od dohodka pravnih oseb, dohodnine in davka na
               dodano vrednost Fursu.</p>
               <p>Mislim, da zgodba vendar ni takšna, kot bi jo nekateri želeli predstaviti. Tu moram
               seveda priznati, da je opozicija, konkretno predlagatelj spremembe zakona, vseskozi
               opozarjala oziroma bila vseskozi na drugem bregu in je nasprotovala davčnim
               blagajnam. Mislim, da je v tem trenutku po nepolnih treh mesecih izvajanja tega
               zakona še prekmalu, da bi kar začeli z nekimi preuranjenimi spremembami, da vendar
               počakamo vsaj te tri mesece, ne pol leta, leto ali več, in potem enostavno ugotovimo,
               ali je morda res katera zadeva; torej, ali se je res kje pojavila kakšna anomalija,
               ali gre res za kakšno birokratsko oviro, enostavno na zbranih podatkih to stvar
               pogledamo in vsi skupaj prisluhnimo tistim, ki nas na te zadeve opozarjajo. Predvsem
               pa na podatkih, ki jih bomo pridobili, ne pa kar tako, čez prst.</p>
               <p>Tudi v Desusu bomo prisluhnili, na nas so se že, kot sem že povedal v stališču
               poslanske skupine, različna mala društva, mali deležniki obračali, še posebno nam je
               seglo pod kožo to, na kar so nas opozarjali predstavniki društev upokojencev in tudi
               drugi, in ne bomo ostali nedovzetni za njihove težave. Skupaj bomo proučili in tudi
               po potrebi Ministrstvo za finance opozorili, da je tudi tam – še enkrat poudarjam, na
               podlagi zbranih podatkov – kakšno stvar treba eventualno tudi spremeniti.</p>
               <p>Pa res ob zaključku samo še to; davčne blagajne, ne vem natančno, ali je bilo
               zapisano, da je to poglaviten ukrep, poglavitno orodje za odpravo sive ekonomije. V
               to nisem prepričan, da je to poglaviten moment, sigurno pa so davčne blagajne eden
               izmed ukrepov, ki bodo pomagali, prepričan sem v to, zajeziti t. i. silno – ja saj je
               tudi silna – sivo ekonomijo, ne pa edini ukrep. In če se po dveh, treh mesecih
               odločimo, ko prvič naletimo na morebitne težave ali težavice, zdaj se pa tega ne
               gremo več, potem mislim, da to ni prava politika. Mislim, da je pri odpravi sive
               ekonomije in tovrstnih zadev treba vcepiti v vse naše glave – govorim v prvi osebi
               množine – neko zavest, neko spoštovanje nekih veljavnih norm, torej počistiti v naših
               glavah, predvsem pa odpraviti to miselnost, ki včasih celo postaja slovenski
               nacionalni šport, da je bistveno to, kako ti prelisičiš državo, kako se ti izogneš
               plačilu nekega davka, neke obveznosti, pri tem pa ne gledaš, kaj se bo zgodilo z
               drugimi.</p>
               <p>Ob zaključku, kot rečeno, smo še vedno – pa ni poudarek na še vedno – zagovorniki
               davčnih blagajn. Menimo, da je to eden izmed ukrepov, ki bo omogočil normalizacijo na
               tem področju, seveda pa pričakujemo kar hitro in pospešeno analizo morebitnih težav,
               ki se v samem izvajanju zakona pojavljajo, in seveda je potem v interesu vseh nas, po
               sistemu – še enkrat ponavljam – "win-win", tudi morebitne odklone odpravimo v
               interesu zdravih javnih financ, neomejevanja svobodne gospodarske pobude in ugodnega
               življenja tudi malih društev. Hvala lepa.</p>
            </sp>
            <sp xml:id="SDZ7-Redna-17-2016-03-29.sp99">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospod Marijan Pojbič, pripravi naj se gospod Tomaž Lisec.</p>
            </sp>
            <sp xml:id="SDZ7-Redna-17-2016-03-29.sp100">

               <speaker>MARIJAN POJBIČ (PS SDS):</speaker>

               <p>Hvala lepa, spoštovana gospa podpredsednica.</p>
               <p>Jaz bom pa to razpravo začel malce drugače, ker to ste že navajeni, pa se mi zdi zelo
               pomembno.</p>
               <p>Si je danes kdo izmed vas, ki sedite tukaj v parlamentu, prebral tole – vam zdaj
               pokažem, preberite si to! Je kdo to prebral? Je prebral? Državna sekretarka, ste to
               prebrali? Ste prebrali to? Upam, da ste. Pa vam bom zdaj prebral, kaj tukaj piše:
               Slovenci ponorite, korupcija nam požre 4 milijarde evrov na leto. 4 milijarde evrov
               na leto, 9,88 % bruto družbenega proizvoda. In mi se danes ukvarjamo in ne vem koliko
               časa se ukvarjamo s tem, kako bomo tiste najbolj ranljive skupine še bolj pritisnili,
               da ne bodo mogle preživeti. Bom potem še podrobnosti razlagal. Tukaj, pa sem ravno
               zdaj izračunal, rekli ste, da bi približno preko tega zakona se v državni proračun
               nateklo tam blizu 75 milijonov evrov na letni ravni – malo več, malo manj, pač
               odvisno od situacije. Iz tega, kar sem vam tukaj prebral, pa letno izgubimo 4
               milijarde evrov. To pomeni, 50 let nam mora ta zakon prinašati v proračun 75
               milijonov evrov, da pokrijemo svinjarijo, ravbarijo, mafijske posle čelnikov, ki so v
               ozadju in ki pokradejo skozi državni denar, javni denar 4 milijarde evrov na
               leto!</p>
               <p>Tukaj je zapisano: Torej je pri nas škoda zaradi korupcije dvakrat večja kot v
               Evropski skupnosti <stage>/ nerazumljivo/</stage>. Tam je nekje okrog 4,5 % pri nas pa 9,88 % bruto
               družbenega proizvoda. Zdaj se mi lahko z lahkoto sprašujemo, zakaj si te levičarske
               vlade izposojate vsako leto toliko in toliko milijard denarja. Kam je izginil denar?
               Dvajset, petindvajset milijard v zadnjih nekaj letih, v zadnjih osmih oziroma desetih
               letih. Kam? Kam je šel? Tu, v te zgodbe gre. Danes sem bral na Twitterju, da gospod
               Kocjančič ima odprti račun v ZDA. Pred nekaj časa nazaj smo brali na Twitterju, da
               Štefka Kučan ima odprti račun v ZDA. Tam so milijoni, stotine milijonov dolarjev. Ja,
               drage moje kolegice in kolegi! In mi se tukaj ukvarjamo z iglo, na drugi strani pa
               nam boeingi, ne vem kakšni, vozijo denar čez meje.</p>
               <p>Glejte, resnično več ne razumem te vlade, te koalicije. In tisti, ki ste danes to
               prebrali v časniku Finance, bi moralo biti tako alarmantno, da bi v tistem trenutku
               preklicali sejo Državnega zbora, sklicali izredno sejo Državnega zbora, tudi če traja
               štiriindvajset ur tu, v tem parlamentu, in takoj izredno nujno sejo Vlade Republike
               Slovenije, ki bi se morala zakleniti pa tukaj zakleniti notri, brez novinarjev, pa se
               vprašati, kaj storiti, da se to v nadaljevanju več ne dogaja. Kdo bo odgovoren še
               naprej? Ker v tem trenutku vodi to državo vlada in koaliciji Mira Cerarja. Zelo
               etična vlada, zelo etična, ki z vsem svojim delom, ki ga je do sedaj naredila v
               svojih vseh dveh letih, je to, da je dodatno obremenila tiste najšibkejše. Dodatno
               obremenila tiste najšibkejše.</p>
               <p>To, kar sem danes tukaj prebral, in to, kar so Finance napisale, to mora biti ključna
               naloga vsakega, ki sedi tukaj v parlamentu. Ključna naloga! Da takoj pristopimo k
               analizam, zakaj se to dogaja in kako je mogoče, da se to dogaja. Da lahko nekdo v
               samo enem letu pokrade štiri milijarde evrov iz državnega proračuna. Kaj bodo ti
               mladi ljudje, ki tu sedijo, čez dve, tri, štiri leta? Kaj se bo njim zgodilo? Prišlo
               bo do kolapsa javnih financ. Ne bo ne za penzije, ne za socialne, ne za štipendije in
               tako dalje, da ne bom našteval – če se nam ta zadeva godi naprej. Zdaj smo pri
               dvaintridesetih milijardah dolga ali triintrideset že ali štiriintrideset celo. A
               veste, kaj to pomeni? Blizu 100 % BDP letnega te države! In nam, kot da se nič ni
               zgodilo, kot da se nič v tej družbi ne zgodi.</p>
               <p>¸ Ja kje je, dragi kolegi, vaša odgovornost? Kje je odgovornost vlade pa koalicije?
               Če pa niste sposobni, to, kar sem rekel prej, sklicati takoj, zapreti vse
               institucije, sklicati nujne seje, pa če tukaj sedimo teden dni, da najdemo to
               rešitev, odstopite pa pobegnite stran od tega! Ne dovolim, da zadolžite te ljudi
               mlade, ko niti socialne pomoči več ne bodo dobili. Pa tiste upokojence, ki jih stalno
               zagovarjate, kako se za njih borite. Že zdajle imajo tam tristo, štiristo pa ne vem
               koliko penzije, s katero ne morejo ne živeti pa ne umreti. In vi tu notri govorite …
               Ne vem, resnično ne vem, resnično ne vem, ali se vam je kaj zgodilo, da ne razumete
               realnosti te situacije in te družbe in te države, ali pa pač v Sloveniji mora priti
               do neke spremembe, da tisti, ki podpirate – očitno tisti, ki ste tiho, sedite lepo
               mirno, pa vseskozi govorite, da je vse O. K. in prav –, podpirate to hudodelsko
               zgodbo v tej družbi in v tej državi. In zadolžujete to mlado generacijo. Kaj pa naši
               vnuki? Imam dve vnukinji mali, ena je stara dve leti in pol, ena pa tri mesece. In
               kaj bom rekel svojim vnukom, ko bodo stari malo več, dve, tri, štiri leta, ko bodo
               razumeli, za kaj gre? Bodo rekli, da moj deda pa je bil štiri mandate v Državnem
               zboru, pa vedno govori resnico, narediti pa ni mogel nič zaradi tega, ker so iz
               ozadja hudodelske združbe držale vse pod kontrolo. In še zdaj tisti, ki so pomagali
               zvrtati bančno luknjo, so nazaj postavljeni v nadzorne svete pa v uprave. To je etika
               Mira Cerarja, vlade Mira Cerarja. Vlade Mira Cerarja – etično ravnanje novih obrazov,
               od katerih so ljudje pričakovali, da bo prišlo do nekih določenih sprememb, pomembnih
               določenih sprememb. Vidim, da je vsak dan slabše.</p>
               <p>Če se malo vrnem nazaj na zakon, seveda ta zakon, ki so ga v Novi Sloveniji
               predlagali, podpiram in sem popolnoma prepričan, da je to, kar je tukaj zapisano,
               res. Najprej bom to citiral. Bilo je zapisano, je gospod Karel Lipnik zapisal
               naslednje: "Espeji zapirajo štacune. Težava davčnih blagajn je tudi v tem, da je
               strošek nakupa programske in tehnične opreme prevaljen na uporabnike, kar še povečuje
               nekonkurenčnost tistih, ki delajo pošteno, v primerjavi s tistimi, ki računov sploh
               niso izdajali. Ob koncu minulega leta se je tako zmanjšalo število samostojnih
               podjetnikov, kažejo podatki statističnega urada. Samo decembra se je število
               samostojnih podjetnikov zmanjšalo za 277, ker je največji osip po decembru 2012. Ali
               se bo prilagajanje nadaljevalo tudi letos, bomo še videli."</p>
               <p>Torej poglejte, s tem zakonom ste uspeli narediti – kaj? Uspeli ste narediti to, da
               podjetniki zapirajo vrata. Kakšna pa je to posledica – ostanemo brez delovnih mest,
               ostanemo brez tistih, ki plačujejo v državni proračun, v zdravstveno blagajno in
               pokojninsko blagajno in nazadnje se borimo, da spravimo nek denar preko nekih
               posojil, pa dajemo socialne pomoči ljudem. Je to normalna država? To ni normalna
               država, to ni normalna vlada in ni normalna koalicija, ki to dela! Ki to dela, zraven
               gleda in dopušča vse te stvari in potem v nadaljevanju zapiše, "država ob uvedbi
               odnesla milijone, zato ni iz trte zvita predpostavka, da se je zaradi težav z uvedbo
               davčnih blagajn zmanjšala tudi gospodarska" – o tem sem prej govoril – "akitvnost in
               s tem prilivi davkov iz DDV." Točno o tem sem govoril. "Številke državne zakladnice
               zbujajo skrb, prilivi DDV so se na medletni ravni februarja, ki prikazuje prvi mesec
               uvedbe davčnih blagajn, zmanjšali za več kot desetino. Ob tem je zanimivo, da so se
               prilivi DDV od uvoženega blaga povečali za več kot šestino. To si lahko razlagamo
               tako, da se aktivnost porabnikov januarja večala glede na isto obdobje lani, tudi
               pogled na število delovnih dni ne pojasni upada prilivov DDV po obračunu. Lani je bil
               sicer en dan več, a je bil petek 2. januar. Tudi vplivi dela prostih dni ob koncu
               meseca ni bilo." Torej, vpliv dela prostih dni ob koncu meseca ni bilo. "Tako lani
               kot letos je bil zadnji dan meseca povsem navaden delovnik …" In tako dalje.</p>
               <p>Če smo to slišali, kaj je tukaj zapisano, to, kar vam razlagam, te alarmantne
               podatke, sem prepričan, skupaj bi morali razumeti, da je ta davek, torej ta Zakon o
               davčnih blagajnah ena šlamastika, ki je dosegla kontra učinek. Dosegla je obraten
               učinek: izgubljamo delovna mesta, izgubljamo denar v vse blagajne, ki sem jih naštel,
               izgubljamo prihodek, kar se tiče DDV, izgovarjamo se, da je pač zaradi takih in
               drugačnih razlogov, ker ni še dovolj časa preteklo, da bi ugotovili konkretne učinke
               tega zakona in tako dalje. Samo povem vam, da je to višek, kar ta vlada in ta
               koalicija počenja. Če bi želeli delo na črno na nek način, kako bi rekel, zmanjšati,
               mislim – tako kot sem govoril že stokrat v tem parlamentu in bom še enkrat ponovil –;
               če bi to želeli, bi morali najprej znižati stroške dela in to vemo vsi. To je
               dejstvo. Potem odpraviti administrativne obremenitve, tu imamo zadaj problematiko
               prostorske zakonodaje, in vzpostaviti plačilno disciplino. Mislim, da bi to bil
               predpogoj, da bi se začele zadeve na tem področju reševati v pravo smer in vrteti v
               pravo smer. V takem primeru se nam ne bi dogajalo, da bi ljudje zapirali espeje,
               ampak bi jih odpirali. Odpirali bi nova delovna mesta in tako dalje.</p>
               <p>Z davčnimi blagajnami in s tem zakonom, ki smo ga sprejeli, so torej najbolj
               izpostavljeni, tako kot je bilo že danes velikokrat povedali, mali podjetniki, kmetje
               in civilna družba. To so društva, torej tista skupina državljank in državljanov, ki
               so tako ali tako najbolj obubožane. In po tem, kar sem danes tukaj slišal, sem dobil
               občutek, da je koalicija popolnoma mrtvo-hladno zavrnila predlog zakona, ki ga je v
               proceduro vložila Nova Slovenija, in jim je, očitno, čisto vseeno, in zagovarjajo. Mi
               ugotavljamo, da so stvari napačne, da gre v napačno smer, tako kot smo povedali
               takrat, ko se je ta zakon uveljavljal. Danes se že kažejo določeni rezultati, ampak
               čisto nič se ne spremeni.</p>
               <p>Stranki Desus je čisto vseeno, kakšne probleme imajo društva upokojencev. Čisto
               vseeno jim je. Očitno jim je vseeno, ali bodo lahko poslovali normalno ali ne in tako
               dalje.</p>
               <p>Da ne govorim, danes smo slišali o gasilskih društvih. Veste, kako imajo v Avstriji
               narejeno? Vsako gasilsko društvo lahko dve prireditvi v letu naredi v svojo korist in
               nobenega centa ne plačajo državi. Temu se reče demokratična kulturna in sposobna
               država, ki sliši, občuti svoje državljanke in državljane in dela v njihovem interesu,
               ne pa v interesu ozkih skupin, ki potem … Mi lahko tu pripeljemo denar v proračun,
               kolikor hočemo, če potem 4 milijarde izginejo na leto iz proračuna. Pa mislim, da ni
               človeka, ki naj bi to lahko preslišal v naši družbi. Ni. Niti mladi ljudje, ki sedijo
               tu na balkonu, tega ne morejo preslišati in spregledati. In ker vidim, da ta zakon
               danes ne bo podprt, smo seveda v Slovenski demokratski stranki že vložili zakon za
               ukinitev davčnih blagajn. Upam, da boste takrat za to glasovali, koalicija. Če pa ne
               boste, vam pa zdajle povem, in tudi mladi prav, da slišijo; prepričan sem, da bodo
               Slovenke in Slovenci in tudi mladi razumeli bistvo problema in na naslednjih volitvah
               glasovali za tistega in šli na volitve, predvsem in glasovali za tistega, ki bo delal
               v njihovem interesu za njihovo prihodnost.</p>
               <p>V Slovenski demokratski stranki bomo prvi ali drugi mesec, če bomo dobili v roke
               vodenje države, davčne blagajne stoprocentno ukinili, to vam garantiram. Hvala lepa.
            </p>
            </sp>
            <sp xml:id="SDZ7-Redna-17-2016-03-29.sp101">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospod Tomaž Lisec, pripravi naj se gospod Primož Hainz.</p>
               <p>Repliko ima gospod Uroš Prikl.</p>
            </sp>
            <sp xml:id="SDZ7-Redna-17-2016-03-29.sp102">

               <speaker>UROŠ PRIKL (PS DeSUS):</speaker>

               <p>Hvala lepa.</p>
               <p>Razumem opozicijske poslance, razumem tudi svojega spoštovanega kolega Pojbiča, ki ga
               seveda zelo cenim, in pri tej njegovi vnemi bi mu želel po najboljših močeh pomagati.
               Nikakor, pa se ne morem strinjati s tem, ko nekako skuša Desus pripeljati do te
               točke, ko nam očita, da za društva upokojencev nič ne naredimo. To seveda ne bo
               držalo. Desus je stranka, ki ima v nazivu ime upokojenci. Še posebej nam je mar za
               križe in težave in tudi za delovanje društev upokojencev, hkrati pa nismo toliko ozko
               usmerjeni, da bi zgolj in izključno na problematiki pokojnin bazirali. Nam je tudi v
               mislih in v pravem pomenu besede tudi medgeneracijski dialog in želimo, da se dobro
               počutijo v tej državi in da noben zakon, tudi ta zakon, o katerem se pogovarjamo, ne
               prizadene tako mladih kot starejših, kot drobnih podjetnikov, kot obrti, kot ostalih
               društev in tako dalje. Seveda pa, kot rečeno, povedal sem, da smo prisluhnili vsem
               tistim, ki so se na nas obračali s težavami in s problemi, ki jih imajo pri izvajanju
               tega zakona in bomo tudi ob priložnosti, takoj ko bodo podatki za prvo trimesečje
               znani in bomo le-te dobili, tudi skupaj skušali apelirati na Ministrstvo za finance,
               če se bodo resnično pokazale potrebe, da se zakon spremeni.</p>
               <p>Kot rečeno, noben zakon ni zacementiran, zabetoniran. Ni to litoželezni beton, ampak
               je to materija, ki jo je mogoče spremeniti. In če se bo ugotovilo, bomo dovzetni; še
               več, bomo mi iniciatorji tudi kakšne spremembe na tem področju. Pa ne le na tem, tudi
               na ostalih zakonov. Ne želim pa, da se meni in nam pripisujejo stvari, za katere
               nismo odgovorni in katere ne podpiramo.</p>
               <p>Kar zadeva koruptivnih delovanj v tej državi, kolega Marijan, smo pa na istem bregu.
               Hvala lepa.</p>
            </sp>
            <sp xml:id="SDZ7-Redna-17-2016-03-29.sp103">

               <speaker>PODPREDSEDNICA MAG. BOJANA MURŠIČ:</speaker>

               <p>Proceduralno gospod Marijan Pojbič.</p>
            </sp>
            <sp xml:id="SDZ7-Redna-17-2016-03-29.sp104">

               <speaker>MARIJAN POJBIČ (PS SDS):</speaker>

               <p>Hvala lepa, spoštovana gospa podpredsednica.</p>
               <p>Nisem imel namena sicer proceduralno nastopati, ampak moram povedati. Desusu
               predlagam, ko bo v proceduri zakon, ki smo ga mi vložili, o ukinitvi davčnih blagajn,
               da ta zakon podpre. Tako bo dokazal in pokazal, da ne govori eno, dela pa drugo. Če
               boste to naredili, bodo društva upokojencev bistveno lažje funkcionirala kot zdaj.
            </p>
            </sp>
            <sp xml:id="SDZ7-Redna-17-2016-03-29.sp105">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospod Tomaž Lisec. Pripravi naj se gospod Janko Veber.</p>
            </sp>
            <sp xml:id="SDZ7-Redna-17-2016-03-29.sp106">

               <speaker>TOMAŽ LISEC (PS SDS):</speaker>

               <p>Hvala, podpredsednica, za besedo. Spoštovani gostje, kolegice in kolegi, lep
               pozdrav!</p>
               <p>Današnja razprava kaže, da imamo očitno v Sloveniji vsaj dva modela razumevanja
               stanja oziroma časa, v katerem smo. Eno prikazujejo tako imenovani socialisti, ki
               želijo nabijati davke in strašiti pridne, na drugi strani pa imamo bolj konservativno
               politiko, ki pa želi znižati davke in nagraditi pridne. Ključno pa je, da današnje
               razprave sploh ne bi bilo treba, če bi ta vlada in ta koalicija v času sprejemanja
               tako imenovanih davčnih blagajn prisluhnili vsem deležnikom, ki so nasprotovali
               uvedbi davčnih blagajn. Danes, ko govorimo o tem, kako bo država pridobila s pomočjo
               teh davčnih blagajn 50 oziroma nekaj plus milijonov, na drugi strani izginjajo
               milijarde, kar je prej kolega Marijan zelo nazorno prikazal.</p>
               <p>Ko govorimo o davčni politiki, je tako, kot bi želeli v Republiki Sloveniji zaščititi
               dva hektarja gozda, požgali pa bi celoten slovenski gozd. Čisto majhna, ampak zelo
               neumna odločitev te vlade, ki prinaša v praksi ogromno anomalij, vprašanj, predvsem
               pa spraševanja, zakaj smo mi kot pridni društveni delavci, pridni mali kmetje, pridni
               obrtniki deležni – flop po glavi, z obremenitvijo, ki se dotika njihovega davčnega
               življenja, predvsem pa višanja administrativnih bremen.</p>
               <p>Pa bom začel z nekaterimi praktičnimi izkušnjami in upam, da tudi koalicijski
               poslanci imajo poslanske pisarne, gredo kdaj h kakšnemu frizerju, gredo v kakšno
               gostilno, k avtomehaniku, da bodo šli kdaj na veselico in bodo slišali probleme
               ljudi, ki delujejo v praksi in se sprašujejo, zakaj je toliko in toliko poslancev v
               Državnem zboru na priporočilo Vlade sprejelo takšen zakon. Moram reči, da pri vsakem
               drugem človeku, ki ga srečam, slej ko prej pride do debate o davčnih blagajnah. Ker
               so vsi nekako vpeti: ali kot obrtniki, ali kot mini kmetje, ali pa člani različnih
               društev na področju gasilstva, mladih, športa, turizma in tako naprej in se
               sprašujejo, ali je resnično to pravi ukrep za manj birokratsko državo, ki jo ta vlada
               napoveduje, s sprejemanjem zakonodaje pa počnete ravno nasprotno.</p>
               <p>Naj začnem z veselicami, z gasilci. Tako polna usta so nas o gasilstvu, ko pa pride
               do odločitve, pa flop po njih. Samo spomnimo se poskusa uvedbe tako imenovanega
               nepremičninskega davka, ko smo nekateri želeli, da se gasilske domove izvzame, drugi
               pa so trdili, da morajo biti tudi gasilci enaki kot vsi ostali. Občina, iz katere
               prihajam, ima gasilsko veselico vsak teden v enem izmed krajev, pa nismo največja
               občina v tej državi, povprečna občina, ampak zelo gosto posejana s prostovoljnimi
               gasilskimi društvi. In se strinjam s kolegom gospodom Horvatom, ki je rekel, zakaj
               delujejo ta društva – da pomagajo ljudem. Najlažje pomagajo tako, da dobijo nek vir,
               ki ni obremenjen s strani župana, ampak sami čutijo, da lahko nekaj prispevajo k
               nakupu boljše opreme. Ko so se letos društva v naši občini dobila, je kar nekaj
               gasilskih društev reklo, zakaj sploh imeti veselice. Cela vas sodeluje, na koncu bo
               prišel pa en inšpektor in če ne bomo prijavili, kar se nekateri nagibajo, flop,
               finančna kazen. Če pa bomo prijavili, pa se sprašujemo, koliko ljudi bo moralo še več
               delati, da bomo nekaj malega dobili, in zaradi te izdaje računov, bog ne daj, da gre
               še po obrazcih, pa bodo toliko in toliko manj zaslužili, torej bodo toliko in toliko
               manj dali v svoja društva.</p>
               <p>Moram reči, da sem bil predsednik enega društva 10 let ali nekaj takšnega, pa ne bom
               se hvalil, kako smo se vpisali v Guinnessovo knjigo rekordov. Ampak, to društvo smo
               ukinili, zamenjava generacij, in sedaj ne dobivamo mladih, ki bi delovali v društvu,
               ker se sprašujejo: Zakaj že? Da bom potem odgovarjal? Vsi mi pravijo, pa si na glavo
               padel, niti pod razno ne grem v nobeno društvo več, raje doma za računalnikom afne
               guncam, kot pa da karkoli konkretnega naredim, ker na koncu, karkoli bom pa naredil,
               bo prišla pa neka inšpekcija in bom na takšen in drugačen način odgovarjal, pa tudi
               če peljem svoje člane na nek izlet v Planico ali zbiram prostovoljne prispevke, kar
               je neumno, ali pa moram imeti davčno blagajno.</p>
               <p>Potem obrtniki, namen vlade pri vzpostavitvi davčnih blagajn je bil, ne bo več sive
               ekonomije, to bomo zajezili in vse bo super in fino. Ampak, danes je že en prispevek
               kazal, januar je prinesel največji osip DDV po marcu. In še več, espeji se zapirajo,
               na drugi strani pa se v Avstriji veselo smejijo našim neumnim ukrepom, kajti
               marsikateri samostojni podjetniki gre v Avstrijo, kjer so do obrtnikov, predvsem do
               teh manjših obrtnikov, veliko bolj tolerantni in jih spodbujajo, da čim več delajo.
               Ne pa pri nas, ki jih spodbujajo, da čim več dajo državi.</p>
               <p>Zadnjič smo imeli na Odboru za kmetijstvu eno zelo zanimivo sejo na predlog Nove
               Slovenije, kako pa so davčne blagajne prizadele kmete. Upam, da se bo ta posnetek še
               večkrat vrtel na RTV Slovenija 3, kajti pokazale so se vse anomalije in neumnosti
               vzpostavitve davčnih blagajn za male kmete. Praktičen primer: pri nas na kmečki
               tržnici v Sevnici se kmetje odločajo in so zapustili že dejansko kmečke tržnice, ker
               si rečejo, oprostite takšnih neumnosti se pa ne gremo. Še več, na podlagi tega trpi
               celo tista politika, ki ji Židan kot minister pravi: spodbujamo lokalno, spodbujamo
               ekološko … Ampak, kako bomo to spodbujali, če pa kmetje niti ne pridejo več na kmečke
               tržnice, kjer jim lokalna samouprava nudi pogoje, da bi prodajali, če pa niti kmetje
               ne pridejo tja, potem niti kupci ne bodo prišli tja.</p>
               <p>Tako resnično, ko smo že začeli uvajati te davčne blagajne, sem se vprašal, ali
               resnično ne premoremo malo ZKP – zdrave kmečke pameti – in pustimo tista manjša
               društva, manjše obrtnike, manjše kmete, da delujejo, tako kot so sedaj delovali,
               kajti verjemite, tisti, ki že do sedaj niso utajevali davkov, jih tudi zdaj ne bodo.
               Tisti, ki pa so jih utajevali, jih pa nobena davčna blagajna in nobena sprememba
               davkov, nobena zakonodaja na področju davkov, razen seveda, če ukinemo davke, ne bo
               spodbudila, da bodo šli v nek sistem, ki so ga že sedaj izkoriščali.</p>
               <p>So pa te davčne blagajne prinesle eno socialistično miselnost: dajmo ovajati sosede
               in nam bo lepo. Imam kolege, prej so bili na carinski upravi, sedaj so na Fursu in se
               sami sprašujejo, ali so res potrebni tega dela, ki ga opravljajo, da hodijo zaradi
               anonimnih prijav v neke vasi, kjer sosed soseda ovaja, kako je pa kar naenkrat dobil
               novo kolo in kako ga je zaslužil s prodajo, ne vem, špargljev, krompirja, malin in
               ostalih življenjskih potrebščin. Če smo tako daleč pripeljali to našo davčno
               zakonodajo in tako zminimalizirali našo birokracijo, spoštovani kolegi iz poslanskih
               skupin koalicije, potem takšno zakonodajo sprejemajte zase, ne pa za ljudi, ki živijo
               po načelu zdrave kmečke pameti.</p>
               <p>Upam, da če že danes ne bo dovolj zdrave kmečke pameti pri glasovanju o podpori
               predlogu zakona Nove Slovenije, bodite sistemski in v nadaljevanju na naslednji seji
               podprite zakon SDS, ki pa je sicer še bolj radikalen, ampak še bolj zdravorazumski –
               ukinitev davčnih blagajn. Hvala.</p>
            </sp>
            <sp xml:id="SDZ7-Redna-17-2016-03-29.sp107">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospod Janko Veber, pripravi naj se gospod Zvonko Lah.</p>
            </sp>
            <sp xml:id="SDZ7-Redna-17-2016-03-29.sp108">

               <speaker>JANKO VEBER (PS SD):</speaker>

               <p>Hvala za besedo in lep pozdrav vsem!</p>
               <p>Naj v uvodu povem, da nisem bil za to, da se vpelje davčno potrjevanje računov, ampak
               predvsem iz razlogov, ker je bilo zelo veliko opozoril s strani gospodarstva, ali
               lahko in koliko pravzaprav teh malih podjetij ogrozi svojo dejavnost, če se pripeti
               napaka in dejansko se mu izreče kazen, ki mu lahko onemogoči, morebiti celo njegov
               obstoj. Po drugi strani pa gre tudi za izjemno pomembne podatke, ki se zbirajo s
               strani zavezancev, gre tako za podatke o prostorih, o poslovnih partnerjih, skratka
               prav o vsem, in če ne zagotovimo ustrezne varnosti oziroma da ne pride do vdora do
               teh informacij, se lahko ogrozi tudi poslovanje podjetij, ker lahko tako pridobljene
               informacije bistveno vplivajo na to, da je nekdo uspešnejši na trgu kot pa tisti, ki
               je redno plačeval vse dajatve in tudi omogočal davčno potrjevanje računov. Kljub
               vsemu mislim, da si moramo priznati, da vendarle kibernetska varnost v Sloveniji ni
               na takšnem nivoju, da do takšnih zlorab ne bi prišlo. Tukaj imamo še veliko dela in
               to delo je treba opraviti čim prej in če bi imeli to urejeno, potem bi seveda tudi
               imel sam bistveno manj pomislekov v zvezi z davčnimi blagajnami.</p>
               <p>Vendar, ko se danes pogovarjamo o spremembi in dopolnitvi Zakona o davčnem
               potrjevanju računov, moram priznati, da nasprotujem takšnemu hitenju in ne nazadnje
               tudi po segmentih spreminjanju zakonov. Velikokrat smo že v Državnem zboru govorili o
               tem, da ko spreminjamo davčno zakonodajo, moramo biti zelo previdni, kajti tudi za
               investitorje in vse, ki delujejo, poslujejo v Sloveniji, je zelo pomembno, da imajo
               predvidljivo davčno okolje. Pogosto spreminjanje zakonov ni način, s katerim bi lahko
               govorili, da zagotavljamo predvidljivo davčno okolje. To, kar pa je še posebej
               pomembno, pa je tudi dejstvo, da je vendarle 2. januarja 2016 ta zakon začel veljati
               in da so mnogi izpeljali vse postopke, vložili tudi sredstva za to, da lahko sledijo
               temu zakonu in še pred iztekom tistega prvega skrajnega roka, ki se nekje izteče v
               maju, se spreminja zakon – torej gre za rok, ki je bil predviden tudi v zakonu, da se
               naredi prva analiza učinkov tega zakona oziroma izvajanje tega zakona. To je zelo
               pohvalna določba zakona, kajti vse preporedko, bom tako rekel, imamo možnost
               spremljanja izvajanja zakonov na tak način, kot je predvideno prav v tem zakonu, ki
               je začel veljati 2. januarja. Te analize so tiste, ki bi Državnemu zboru morale dati
               jasen odgovor, ali je treba kaj spremeniti ali ne. Upam si trditi, da predlagatelj ne
               razpolaga s temi analizami, ker jih ne nazadnje tudi vlada in Finančna uprava nimata
               na razpolago.</p>
               <p>Takšno hitenje z zakonom ni dobro in mislim, da so bistveno boljše razprave, kot smo
               jo imeli pred kratkim tudi na Odboru za kmetijstvo, kjer smo razpravljali o tej
               problematiki, ne nazadnje je bilo tudi veliko prisotnih kmetov in vseh, ki se
               ukvarjajo z dopolnilnimi dejavnostmi na kmetijah, in ta razprava je bila zelo
               dobrodošla. Dobili smo lahko številne informacije od ljudi, ki delajo na terenu, ki
               se srečujejo s težavami in ne nazadnje smo prišli tudi do usmeritev, kako naj bi v
               prihodnje se tudi spreminjala davčna zakonodaja. To se mi zdi, da je prav pristop, še
               posebej v tem trenutku, ko končnih analiz ni. Torej, tudi z vidika tega, da se
               poskuša od nekje več kot 200 tisoč podjetij je zavezanih za to, da so vključeni v ta
               sistem davčnih blagajn, in ta zakon govori o tem, da tisti, ki imajo letno manj kot
               50 tisoč evrov prometa, so izvzeti. Kar pomeni, da bi nekje okoli 140 tisoč podjetij
               pravzaprav izpadlo iz sistema davčnih blagajn. To je zelo resen poseg v ta zakon in
               bi bilo izjemno zanimivo spremljati obrazložitve, kako pa potem, recimo, da tistih 30
               % zavezancev ostane zavezanih, 70 % pa ne. Mislim,da bi gospodarstvo to zelo težko
               razumelo, kajti ena od jasnih zahtev gospodarstva, tudi ko se je zakon sprejemal, je
               bila, da izjem v tem zakonu naj ne bi bilo. In jih tudi v največjem možnem obsegu ni
               bilo, ko se je zakon sprejel.</p>
               <p>Mislim, da bi bili v zelo težki situaciji, ko bi morali tistim 30 % razložiti, zakaj
               pa oni še ostanejo zavezanci, 70 % zavezancev pa seveda davčnih blagajn ne bi
               potrebovalo. Ta poseg je resnično preuranjen, preobsežen. Mnogi so imeli tudi, kot
               sem že povedal, stroške zaradi tega in če si imel strošek in potem zakon spremeniš,
               boš nekomu tudi moral obrazložiti, zakaj pa je šel v to, ko mu pa čez dva meseca,
               recimo, spremeniš sistem. To je ta princip predvidljivega davčnega okolja, o katerem
               sem govoril tudi v uvodu. Če temu ne sledimo, bi kljub dobri volji – in verjamem, da
               želite pomagati – marsikomu naredili zaradi tega tudi veliko težav, ker se pristopa k
               spremembi zakonodaje na način, ki ni dovolj utemeljen in premišljen in predvsem ne
               temelji na teh analizah, ki so sicer predvidene, da se bodo nekje v maju prve
               naredile.</p>
               <p>Končen obseg pa naj bi bil znan šele po enem letu pravzaprav veljave tega zakona,
               takrat bo pa še več informacij. To so tista obdobja, kjer najbrž da res moramo biti
               izjemno pozorni na to, kakšen učinek je pravzaprav bil s tem zakonom in kje so tisti
               morebitni res smiselni popravki, ki jih je treba izpeljati.</p>
               <p>Mislim, da smo tudi ene usmeritve že ravno na Odboru za kmetijstvo dorekli in tudi že
               s strani Ministrstva za finance je bilo potrjeno, da bodo pripravili določene zakone
               na tem področju kmetijstva, obdavčevanje v kmetijstvu, da bo seveda mogoča tudi
               poenostavljena obravnava določenih zavezancev in s tem seveda tudi možnost izvzetja
               iz uvajanja davčnih blagajn.</p>
               <p>Tudi pri gospodarstvu je najbrž podobno treba analizirati in če bi, recimo, o tem
               vprašanju, ki ga imamo danes na mizi, govorili z Gospodarsko zbornico, z obrtno
               zbornico in poskušali proučiti, kako ta sistem deluje, bi bila ta razprava – mislim,
               da – bistveno bolj konstruktivna in tudi več informacij bi dobili kot poslanci, kaj
               se ta hip dogaja v praksi.</p>
               <p>Tako kar neposredna vložitev zakona in potem ugotavljati, kakšne bodo posledice,
               resnično ni dobro, tako da je treba razumeti tudi današnjo razpravo predvsem v temu
               smislu, da se vsi skupaj zavedamo tega, kako pomembno je, da po nepotrebnem ne
               obremenjujemo ne gospodarstva, ne kmetijstva in da smo odzivni, če se pokažejo
               problemi. Del teh razprav bo verjetno vplivalo tudi na to, da bomo pripravljeni na
               tisti datum v maju ali pa potem tudi v januarju leta 2017, ko bo minilo eno leto od
               uvedbe tega zakona. Tako je po tej plati to dobrodošlo. Zagotovo bi pa imeli zelo
               veliko težav, če bi kar sprejeli ta zakon in rekli 70 % zavezancev pa pač ne bo imelo
               več davčnih blagajn, kljub temu da so jih pred kakšnim mesecem, dvema kupili. Ta
               strošek bi bil potem neupravičen in najbrž bi se kdo tudi obrnil na državo za
               izterjavo, češ da mu je potrebno povrniti tudi ta strošek, ki ga je imel z uvedbo
               davčnih blagajn, ker za dva meseca nabavljati opremo najbrž da res ni nihče
               razmišljal, ko je šel v to, da ga bo to doletelo.</p>
               <p>Dejstvo pa je, da tudi v tem vmesnem obdobju poteka sicer nadzor, vendar vsaj po teh
               informacijah, ki so na razpolago, ne na način, da se kar takoj kaznuje in sankcionira
               kršitelja, ampak se poskuša opozarjati, kar je najbrž tudi dobrodošla in primerna
               rešitev. Če je to prispevalo vsaj deloma k temu, da mogoče nekateri, ki niso bili
               ravno redni izdajatelji računov, da to počnejo v manjšem obsegu ali pa sploh ne
               počnejo, je dejansko ne nazadnje tudi prav. Tudi gospodarstvo je na to ravno
               opozarja, oni si želijo pregledne razmere poslovanja, želijo si, da vsi poravnavajo
               svoje obveznosti, kajti potem je tudi zdrava konkurenca na trgu. Če se pa nekdo
               izogne davčnim obveznostim, pa seveda ne moremo govoriti o tem, da gre za zdravo
               davčno okolje in te nepravilnosti so tiste, ki jih moramo zmanjšati na minimalni
               možni obseg.</p>
               <p>Bi pa sam opozoril na to, da bi najbrž bilo potrebno tudi v tem vmesnem obdobju biti
               izjemno pozoren na to, ali slučajno ne prihaja do pretoka informacij predvsem pri
               javnih razpisih, ko podjetja pač konkurirajo na teh razpisih, ali ni mogoče prišlo do
               odtekanja informacij o poslovnih partnerjih, o prometu nekega podjetja, o obsegu
               poslovanja posameznega podjetja, kar lahko povzroči, da je nekdo, ki ima te
               informacije, konkurenčnejši, in izključi nekoga, ki je bil z dobro mislijo odpravljen
               na ta razpis v podrejen položaj.</p>
               <p>Skratka, razprava kot taka je vedno dobrodošla v Državnem zboru, vendar ta zakon,
               ocenjujem, je bistveno bistveno preuranjen, brez ustreznih analiz in zato ga je težko
               podpreti. Hvala.</p>
            </sp>
            <sp xml:id="SDZ7-Redna-17-2016-03-29.sp109">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospod Zvonko Lah. Pripravi naj se gospa Marija Antonija Kovačič.</p>
            </sp>
            <sp xml:id="SDZ7-Redna-17-2016-03-29.sp110">

               <speaker>ZVONKO LAH (PS SDS):</speaker>

               <p>Hvala lepa za besedo, predsedujoča. Lep pozdrav vsem kolegicam in kolegom in
               gostem!</p>
               <p>Danes je bilo že povedano, da naj bi kmetijska proizvodnja predstavila približno 1,7
               % BDP. Pravijo pa, da naj bi siva ekonomija prikrajšala državo za približno 8,7 %
               BDP. Se pravi, če od vseh prihodkov iz kmetijstva ne bi bilo nič davkov, ne bi bil
               velik izpad v primerjavi z vsem izpadom, ki ga povzroči siva ekonomija. Vendar smo
               šli zopet loviti denarje oziroma davke pri tistih najmanjših plačnikih davkov, in to
               na način, da jim bomo zavrli dejavnost. Namesto da bi pospeševali kratke verige
               prehranske od pridelovalca do potrošnika, smo se lotili pravno uničiti tiste male
               pridelovalce in sprašujem se. ali je sploh interes te države, da si Slovenija sama
               pridela hrano, ali ni večji interes po uvozu tuje hrane, da se pobere tisti DDV,
               dajatve, kot pa da si sami pridelamo. Ali je res ta nevoščljivost v Sloveniji tako
               velika?</p>
               <p>Moj predgovornik je opravičeval nekako, da smo pač uvedli te davčne blagajne in da ne
               bi bilo lepo, da po nekaj mesecih pospremimo zakon, ki bi ukinil 70 % teh davčnih
               blagajn, če so že ljudje investirali v to. Kakšna neumnost, da s tem opravičujemo
               nekaj slabega, kar smo uvedli, da ne bomo zdaj prekinili, ali da sploh spustimo v
               nadaljnjo obravnavo ta zakon v proceduri pa se detajlno pogovorimo in ugotovimo, kaj
               je res slabega pa da se to popravi. Tudi v tujini imamo prakso.</p>
               <p>Pred sabo imam tukaj 9 strani razlogov, problemov iz kmetijstva, ki so jo napisali
               različni mali kmetje, zadruge in tako naprej. Materija je krasna za vlado, predvsem
               za kmetijskega ministra, ki trdi, da imamo najboljši zakon o dopolnilnih dejavnostih,
               boljšega kot Avstrijci, ampak škoda, ker imamo tudi finančno zakonodajo, ki vse
               skupaj onemogoča. A ni kmetijski tudi podpredsednik Vlade? Približno tako se on
               izgovarja na druge predpise, ko je moj predhodnik upravičeval, zakaj ne bi podprli
               tega zakon oziroma ukinili toliko teh davčnih blagajn za male pridelovalce.</p>
               <p>Zanimivo je tudi uredniški komentar finančnega dnevnika iz preteklega tedna, ker ne
               znam tako umno povedati, bi kar prečital zadnja dva odstavka, kjer se komentator
               sprašuje, kako lahko tako velik del gospodarstva upravlja država, ki prodajo regrata
               tako zaplete, da mora branjevka za svoje delo kupiti računalnik, najeti davčnega
               svetovalca in za izpolnjevanje obrazcev nameniti več časa kot za nabiranje regrata.
               Dajte se zresniti! Branjevka s svojim zaslužkom ne bo kupila vile v Miamiju, ampak
               kruh in mleko v trgovini. In namesto da od izpolnjevanja obrazcev branjevk živi nekaj
               sto birokratov, bi se lahko ta denar porabil za boljše delovanje zdravstva, višje
               pokojnine in tako naprej. Tistih nekaj sto birokratov pa naj si delo najde na trgu,
               pa ne mislim svetovalnih pogodb z državnimi družbami. Če ne drugega, lahko tudi
               nabirajo regrat in šparglje. Pa nočem biti zajedljiv. Hočem le opozoriti, da je pri
               vsakem poslu, tudi pri prodaji regrata, glavno zadovoljstvo stranke, ki blago kupi.
               Če na tržnici ni regrata, ker vlada postavlja neumne predpise, tudi ni zadovoljnih
               strank in seveda tudi ni davkov v državni blagajni. Na koncu komentator, ker je prej
               primerjal finančnega ministra iz Velike Britanije, ki je v dveh letih dvakrat znižal
               trošarino na pivo. Razlaga tudi, da verjetno ta finančni minister kdaj gre v kakšen
               klub v Angliji, kjer se toči pivo, zato predlaga, da bi bilo mogoče dobro, da bi tudi
               Dušan Mramor in Miro Cerar kak dan preživela kot branjevke. Pa naj si pred tem
               uredita vsa potrebna dovoljenja, da ju ne bodo oglobili inšpektorji – če znata.</p>
               <p>Na koncu pa bi še tisti rek povedal iz stare Avstrije. Ko so rekli: Fünf Professoren,
               Heimat verloren. Da prevedem: Pet profesorjev, domovina zgubljena. Kaj nimamo mi
               veliko večino profesorjev v vladi? Ali to ne potrjuje, da ta rek drži? Hvala.</p>
            </sp>
            <sp xml:id="SDZ7-Redna-17-2016-03-29.sp111">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Repliko ima gospod Janko Veber.</p>
            </sp>
            <sp xml:id="SDZ7-Redna-17-2016-03-29.sp112">

               <speaker>JANKO VEBER (PS SD):</speaker>

               <p>Hvala.</p>
               <p>Samo dodatno sem želel pojasniti, da ne gre samo za moje stališče in pogled, zakaj ne
               sprejeti tega zakona. Poskušal sem še enkrat opozoriti predvsem na to, da je stališče
               gospodarstva bilo zelo jasno, da če že gremo v to, potem izjem ne sme biti. Ta
               sistem, spremembo zakona je treba potem vsaj z gospodarstvom dogovoriti, kajti s tem
               predlogom se izključuje 70 % zavezancev, kar zagotovo ni dobro, in neusklajeni zakoni
               z gospodarstvom niso primerni.</p>
            </sp>
            <sp xml:id="SDZ7-Redna-17-2016-03-29.sp113">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospa Marija Antonija Kovačič. Pripravi naj se gospod Tilen Božič.</p>
            </sp>
            <sp xml:id="SDZ7-Redna-17-2016-03-29.sp114">

               <speaker>MARIJA ANTONIJA KOVAČIČ (PS DeSUS):</speaker>

               <p>Hvala za besedo, gospa podpredsednica. Lep pozdrav še enkrat gospe sekretarki in
               sodelavkam, pozdrav tudi kolegom in kolegicam!</p>
               <p>Čeprav se pogovarjamo že dolgo o davčnih blagajnah, je problem nastal ob
               uveljavljanju, ob dejanskem uresničevanju teh blagajn v praksi. Že pred sprejetjem
               tega zakona lani je veljalo, da vsi, ki z gotovino plačujemo, želimo račun, in tisti,
               ki račun pišejo, od tega morajo seveda plačati davek. Tudi logična posledica je, da
               se prekrškarjem sledi in s tem tudi ukrepa, to pa ni namen iskanja tistih, ki pošteno
               prijavljajo svoj prihode, kot je bilo že rečeno danes večkrat, pač pa vsem tistim v
               opomin, ki zlorabljajo izdajo računov, in tudi vsem potrošnikom, ki ne vzamejo
               računa. Saj se bomo potrudili, da bomo potrošniki kralji, kot je bilo rečeno.</p>
               <p>Zavedati se moramo, da slej ko prej prekrškarji pridejo na seznam inšpektorskih
               pregledov in drugih ukrepov. Menim pa, da je večjo zmedo napravila nepravilno ali pa
               preveč komplicirana interpretacija pomena potrjevanja računov in v nepravilni
               interpretaciji tehnične izvedbe pisanja ali tipkanja in pošiljanja računov na Furs. S
               terena vem, da še tisti upokojenci, ki so razumeli računovodsko delovanje nekega
               društva, so ugotovili, da so v interpretaciji mnoge nelogičnosti in iz tega tudi
               mnoge administrativne obremenitve ljudi, ki želijo le druženje, zdravo staranje in
               seveda pravno delovanje nekega društva. V smislu ozaveščanja davčne kulture vsakega
               odgovornega državljana spomnimo, da se ni zgodilo pravzaprav nič novega, zato do
               sedaj z vpeljevanjem davčnih blagajn ni bilo izvajanih glob, bile so le usmeritve in
               pomoč zavezancem. Mi bi radi le pravilno informacijo. Davčna kultura, vemo, se ne
               rodi čez noč, rezultati pa kažejo, da se odziv izboljšuje, čeprav še ne moremo
               govoriti o popolnem uspehu. Medtem so se pojavili problemi malih zavezancev, katerih
               glas je treba slišati ter natančno ugotoviti možnost olajšav na tem področju.</p>
               <p>V Poslanski skupini Desus je že dogovorjeno, da razpravo konkretiziramo in po
               opravljeni analizi stanja pomagamo malim zavezancem z ustreznimi rešitvami, z
               utemeljenimi razlogi za noveliranje obstoječe zakonodaje. Današnjega predloga pa ne
               bomo podprli. Hvala lepa.</p>
            </sp>
            <sp xml:id="SDZ7-Redna-17-2016-03-29.sp115">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospod Tilen Božič, pripravi naj se dr. Lázsló Göncz.</p>
            </sp>
            <sp xml:id="SDZ7-Redna-17-2016-03-29.sp116">

               <speaker>TILEN BOŽIČ (PS SMC):</speaker>

               <p>Hvala za besedo.</p>
               <p>Imam zelo malo časa, tako da po mojem mnenju še vedno vztrajam pri tem, da je ta
               rešitev, ki smo jo sprejeli lani julija, dobra, cilja na sivo ekonomijo, cilja, se
               pravi, na nek način tudi na znižanje dela na črno posredno, pomaga Finančni upravi
               pri učinkovitem nadzoru in tako naprej.</p>
               <p>Kot sem predvidel že na začetku, glede na to, da še nimamo konkretnih podatkov na
               mizi – z izjemo nekaterih, ki se danes malo na poseben način interpretirali, kar se
               tiče DDV za mesec januar –, je na tej podlagi težko razviti neko, da rečemo pozitivno
               debato v tej smeri, kako bi se dalo neke rešitve, vsaj na tem področju, še najti.
               Strinjam se tudi s tem, da niso vsi delinkventi; to, kar je povedal oziroma na tak
               primerljiv način je povedal gospod Horvat. In to je dejstvo. Vendar z vrtanjem lukenj
               omogočamo ravno tistim, ki so potencialni delikventi, ker prilika dela tatu, da se
               poslužujejo nekih praks, ki niso primerne. S tem da bi se morda razbremenili še
               Sazasovega prispevka, imamo dvojni plus v tej smeri. Strinjam se s tem, da so
               izboljšave mogoče. Ena izmed teh je, recimo, prišli so iz Planinske zveze pred
               kratkim k nam in so rekli, 20 koč nima dostopa do interneta, rabimo nekoliko daljši
               rok za fiskalizacijo. V redu, se pogovarjamo o tem.</p>
               <p>Zdaj pa še tisto, kar je rekel kolega Pojbič, ki je spet govoril sam sebi. Predstavil
               je neko zadevo, se pravi, kar se tiče korupcije, kar ni danes tema, se pa sicer
               posredno navezuje na to, tam so podatki iz let od 1995 do 2014. In se popolnoma
               strinjam z njim, da nima česa povedati svoji vnučki, če sem pravilno razumel, da po
               štirih mandatih ni naredil glede tega nič. Hvala.</p>
            </sp>
            <sp xml:id="SDZ7-Redna-17-2016-03-29.sp117">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima dr. László Göncz.</p>
            </sp>
            <sp xml:id="SDZ7-Redna-17-2016-03-29.sp118">

               <speaker>DR. LÁSZLÓ GÖNCZ (PS IMNS):</speaker>

               <p>Hvala lepa za besedo, gospa podpredsednica. Gospa državna sekretarka, kolegice in
               kolegi!</p>
               <p>Pridružujem se tistim, ki na ta predlog zakona gledajo z nekoliko širšega konteksta,
               torej ne osredotočam se zgolj na predlagano vsebino, temveč gledam na to predvsem kot
               na neko opozorilo, da se vložijo dodatni napori za izboljšanje te materije. Strinjam
               se tudi s tistimi, ki poudarjajo zahtevnost te materije, predvsem davčne zakonodaje v
               celoti, in tudi sam nisem za neke nagle spremembe, vendar pa moramo hkrati sprejeti
               tudi dejstvo, da se, žal, pri tem zakonu kažejo nekatere težave že sorazmerno hitro
               ali pa zgodaj. Čeprav trije meseci verjetno res niso dovolj za neke poglobljene
               ugotovitve, je pa jasno, da prav pri nekaterih ranljivih skupinah, ki so danes že
               bile večinoma omenjene, je opaziti težave. In kar je še bolj problematično z mojega
               vidika, je to, da je opaziti kontradiktornost med smiselnostjo določb in
               učinkovitostjo sprejetega zakona.</p>
               <p>Bilo je že povedano, da težave nedvomno imajo mali kmetje z dopolnilno dejavnostjo,
               društva v javnem interesu, pa ne samo gasilska, kot je bilo danes poudarjeno, ampak
               tudi marsikatera druga društva, vendar se strinjam s tem, da je specifika gasilskih
               društev v slovenskem prostoru še toliko bolj pomembna. Lahko omenimo tudi
               problematiko učencev, ki enkrat letno organizirajo neko zadevo in imajo pri tem
               težave, o čemer je že tudi potekala razprava drugje, zato se v to ne bi poglabljal.
               Na osnovi tega, kar so meni povedali na mojih poslanskih forumih in poslanskih
               srečanjih, smo nekako povzeli, da je največ težav pri obrtnikih in podjetnikih, ki
               opravljajo dejavnost na terenu oziroma ki opravljajo prodajo svojih izdelkov od vrat
               do vrat, kot oni to poimenujejo. Torej, to so nedvomno področja in problemi, s
               katerimi bi se kazalo ukvarjati. Ne bi navajal konkretnih primerov, zgolj morda eno
               absurdno situacijo, ki se mi je zdela zanimiva. Nekomu, ki pridela 20 kilogramov
               zelja ali pa 20 kilogramov repe in to proda na domu, za to ni treba uvesti davčne
               blagajne, če pa to nareže in skisa, že mora to proceduro izvesti, kar je po moji
               oceni nedvomno bistroumni nesmisel. In v tej smeri razumem tudi ta predlog današnjega
               zakona, da se predvsem išče nadgradnjo za anomalije ali za izboljšavo tistih
               nedoslednosti, ki se, žal, pojavljajo.</p>
               <p>Strinjam se, da morda v tem trenutku ta zakon še ni do dovoljšne mere primerno
               pripravljen, kljub temu pa mu ne bom nasprotoval pri odločanju, vendar kot sem že
               poudaril, jemljem kot opozorilo in z vidika našega prekmurskega območja lahko tudi
               poudarim to, da so manj ugodne rešitve v našem zakonu, kot pa so na primer v
               madžarskem ali avstrijskem zakonu, kar tudi velja morda upoštevati potem pri neki
               nadgradnji tega zakona.</p>
               <p>Na koncu naj poudarim še tisto, velikokrat je gospod finančni minister gospod Mramor
               omenjal, da je najboljše, da v tovrstni zakonodaji ni izjem oziroma da ni veliko
               izjem. S tem se v načelu vsekakor strinjam, ampak hkrati menim, da če pa le lahko
               nadgradimo in izboljšamo to situacijo in predvsem pri najranljivejših skupinah lahko
               poiščemo boljšo rešitev in da preprečimo kontradiktornost, potem je naša dolžnost
               oziroma je predvsem Vlade, da to predlaga. Naša dolžnost pa je to, da v najkrajšem
               mogočem času sprejmemo. Hvala lepa.</p>
            </sp>
            <sp xml:id="SDZ7-Redna-17-2016-03-29.sp119">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Prehajamo v sklepni del splošne razprave, v katerem dobita besedo še predstavnica
               Vlade in predstavnik predlagatelja.</p>
               <p>Besedo ima predstavnica Vlade mag. Mateja Vraničar Erman.</p>
            </sp>
            <sp xml:id="SDZ7-Redna-17-2016-03-29.sp120">

               <speaker>MAG. MATEJA VRANIČAR ERMAN:</speaker>

               <p>Hvala lepa za besedo.</p>
               <p>Davčne blagajne so le eden od ukrepov, ki naj naslovi enega od področij davčnih utaj.
               Gre za eno od področij sive ekonomije in deloma tudi dela na črno. Nikakor davčne
               blagajne niso edini ukrep, ki ta vprašanja lahko naslavlja, so pa pomemben del
               ukrepov, ki jih je treba v zvezi s tem izpeljati. Zaradi tega je treba davčne
               blagajne gledati v kontekstu tudi vseh ostalih ukrepov, ki jih izvaja Finančna uprava
               in ministrstvo, tako na eni strani ozaveščanje o pomenu plačevanja davkov, kot tudi o
               ozaveščanju, za kaj se sredstva, zbrana z davki, dejansko porabijo. Temu je treba
               dodati ukrepe, ki jih Finančna uprava izvaja na področju dela na črno in zaposlovanja
               na črno in tudi odlivov v davčne oaze, kjer se uporabljajo drugi instrumenti, in
               sicer izmenjava podatkov v mednarodnih davčnih zadevah in s spremembo okoliščin v
               mednarodni skupnosti so tudi jurisdikcije, ki štejejo za davčne oaze, v zadnjem
               obdobju množično pristopile k multilateralnim instrumentom za avtomatično izmenjavo
               podatkov o sredstvih na računih. Gre za sredstva tujih davčnih zavezancev na računih
               v teh okoljih in to nam omogoča oziroma nam bo omogočalo po pridobitvi prvih podatkov
               v naslednjem letu, da naredimo dodatne korake naprej tudi v zvezi s tem. Vendar pa ta
               paleta različnih ukrepov ne zmanjšuje pomembnosti davčnih blagajn kot enega od
               instrumentov za boj proti sivi ekonomiji.</p>
               <p>Ministrstvo niti Finančna uprava si ne zatiskamo oči pred težavami, ki nastajajo pri
               izvajanju v praksi in večino teh vprašanj in dilem razrešujemo sprotno v dnevni
               komunikaciji z zainteresiranimi zavezanci. Tudi težave, na katere je bilo danes
               opozorjeno večkrat, dopolnilna dejavnost v povezavi z osnovno kmetijsko in gozdarsko
               dejavnostjo in aktivnosti nevladnih organizacij, predvsem manjših društev je oziroma
               naleti v naših prizadevanjih na naš posluh. Se pa za razliko od predlagateljev
               zakona, ki ocenjujejo, da je ključen problem potrjevanje računov, na ministrstvu in
               Finančni upravi sprašujemo, ali ni vzrok težav, s katerimi se ti subjekti srečujejo,
               drugje; namreč, v določbah zakona, ki od njih sploh zahteva izdajo računa. Zaradi
               tega je naša ocena, da je potrebno reševati problem na drugi stopnji. V zvezi z
               dopolnilno dejavnostjo skozi spremembo Zakona o ugotavljanju katastrskega dohodka in
               v zvezi z nevladnimi organizacijami si moramo postaviti resno vprašanje, kdaj je
               izdaja računa dejansko potrebna, kdaj pa predstavlja administrativno breme, in na
               temu področju lahko napovem določene spremembe, ki jih je mogoče uveljaviti z
               izvedbeno zakonodajo in ni potrebna sprememba zakona.</p>
               <p>Zakaj smo ob uvedbi davčnih blagajn napovedali sorazmerno konservativni dodatni
               prihodek v višini 50 do 100 milijonov evrov? Zaradi tega, ker za razliko od drugih
               držav, ki so uvedle davčne blagajne v enakem smislu, kot jih poznamo v Sloveniji,
               naenkrat, mi gradimo na predhodnih ukrepih virtualnih davčnih blagajn in vezanih
               knjig računov, ki so nam na letnem nivoju že prinesle približno 100 milijonov evrov
               dodatnih prihodkov samo iz naslova davka na dodano vrednost.</p>
               <p>Še enkrat bi rada poudarila v zvezi s prihodkih iz naslova DDV v letošnjem letu; res
               je, da se odbitki oziroma poračuni ali pa vračila DDV izvajajo vsakomesečno, vendar
               letos je prestopno leto, kar pomeni, da se je v mesecu februarju izplačalo za 26
               milijonov evrov več vračil DDV kot v lanskem enakem odboju. In višji uvozni DDV
               hkrati pomeni tudi višja vračila davka na dodano vrednot z maksimalno 21–dnevnim
               zamikom.</p>
               <p>Vse to je rezultiralo v neto učinku oziroma neto prilivih iz naslova DDV v številkah,
               kot ste jih omenjali, torej v letošnjem februarju nekoliko manj kot v lanskem
               februarju, ampak naj ponovnim še enkrat, obračunani DDV v tistih dejavnostih, v
               katerih se pretežno uporablja gotovina ali pa bolj pogosto uporablja gotovina, je v
               letošnjem februarju, ko se plačujejo davčne obveznosti za januar, bila skoraj 10
               milijonov višja. Ali če govorim o relativnih številkah, ob 4-odstotni rasti prilivov
               DDV po obračunu od vseh davčnih zavezancev je samo pri teh davčnih zavezancih skoraj
               8-odstotna rast, kar je tudi deloma posledica uvedbe davčnih blagajn, vendar
               podrobnejše analize, kot sem omenila prej, še delamo in ne želimo že tega prvega
               podatka v celoti vnaprej pripisati davčnim blagajnam, ampak želimo opraviti še
               določene dodatne analize.</p>
               <p>Bili smo vprašani, zakaj ne analiziramo, kakšen priliv DDV je bil od nakupa
               programske opreme in najemov in tako naprej opreme za davčne blagajne. Večina
               udeležencev pri obveznem potrjevanju računov je vendarle zavezancev za DDV, ali
               mesečnih ali trimesečnih, in ti lahko vse te stroške odbijejo kot vstopni DDV. Glede
               na to, da se podatki ne izbirajo po posameznih vplačilih oziroma po posameznih
               stroških, ampak po skupinah blaga za splošno in znižano davčno stopnjo, takšna
               analiza niti ni mogoča.</p>
               <p>Mogoče samo še odziv v zvezi z ukinjanjem espejev oziroma z zaposlovanjem. Ne bi si
               upala pritrditi, da je ukinjanje posameznih espejev v lanskem letu posledica uvedbe
               davčnih blagajn. Naj spomnim, da sta Finančna uprava in Inšpektorat za delo ob koncu
               lanskega leta in v začetku letošnjega leta intenzivirala delo na odkrivanju tako
               imenovanih fiktivnih samostojnih podjetnikov, ki so sicer prijavljeni kot espeji,
               dejansko pa opravljajo delo v odvisnem delovnem razmerju, in raje bi ta upad števila
               espejev pripisala tudi tem aktivnostim, ki so namenjene preprečevanju zlorab na
               področju ustanavljanja oziroma opravljanja samostojne dejavnosti.</p>
               <p>Da sklenem. Argumenti predlagatelja, da je treba spremeniti zakon že v tem trenutku,
               ne prepričajo. Tekoče težave, ki se pojavljajo pri izvajanju zakona, je mogoče
               nasloviti, s tem da moramo za vsak takšen primer natančno proučiti, kje dejansko
               izvira problem in ga reševati pri izvoru. Dva taka primera sem v svojem izvajanju
               tudi navedla. Kakor hitro pa bo mogoče pripraviti celovito analizo uvedbe davčnih
               blagajn, pa lahko opravimo nadaljnjo razpravo tudi, ali je kakršnakoli sprememba
               sistema potrjevanja računov tudi dejansko potrebna. Hvala lepa.</p>
            </sp>
            <sp xml:id="SDZ7-Redna-17-2016-03-29.sp121">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima predstavnik predlagatelja gospod Jožef Horvat.</p>
               <p>Izvolite, beseda je vaša.</p>
            </sp>
            <sp xml:id="SDZ7-Redna-17-2016-03-29.sp122">

               <speaker>JOŽEF HORVAT (PS NSi):</speaker>

               <p>Hvala lepa, gospa podpredsednica.</p>
               <p>Vsem bi se rad zahvalil za razpravo; nekaj je bilo konstruktivnih predlogov, nekaj pa
               je bilo razprav, ki pa so govorile proti našemu zakonu, vendar z velikim cmokom v
               grlu. Upam, da bo čas tudi ta cmok raztopil in da bo retorika jasna, poštena in
               iskrena, predvsem pa ne retorika, ker od retorike ne morejo naši ljudje živeti,
               potrebni so ukrepi.</p>
               <p>Gospa Marija Antonija Kovačič iz Desusa me je pozitivno presenetila. Rekla je, da bo
               Desus z ustreznimi ukrepi saniral oziroma adaptiral obstoječi zakon o davčnem
               potrjevanju računov. Bog daj, da bi bilo tako!</p>
               <p>Zakaj smo tolikokrat omenjali mi, predlagatelji vaš koalicijski sporazum, ki ste ga
               vi podpisali? Dejstvo je, da v poglavju Plačilna disciplina in boj proti sivi
               ekonomiji piše naslednje, vi veste to na pamet, meni je dovoljeno branje: "Okrepiti
               bo potrebno nadzor nad plačevanjem prispevkov in davkov s strani delodajalcev in
               uvesti davčne blagajne za zajezitev sive ekonomije." Tukaj mi razumemo, da so davčne
               blagajne pravzaprav tukaj ključni instrument za zajezitev sive ekonomije, ki jo je
               treba zajeziti. Govoril sem sam o treh do štirih milijard obsega sive ekonomije in če
               jo mi razpolovimo, moramo dobiti v državni proračun pol milijarde preko davčnih
               prihodkov. Je pa nekaj, spoštovane kolegice in kolegi, poglejte, čas je, da vendarle
               ugotovimo glede na okoliščine v Evropi, glede na to, da smo pravzaprav vsi globalna
               vas in v tej globalni vasi deluje naše gospodarstvo, in čas je, da se zavedamo, da
               potrebujemo tudi v Sloveniji, mnoge države so to vprašanje še absolvirale, da tudi v
               Sloveniji potrebujemo nov poslovni model. Mi potrebujemo nov poslovni model. Tako kot
               smo delali doslej, več ne gre in ne bo šlo. Gospod Mramor, minister za finance,
               večkrat opozarja, gospodarska rast, da so napovedi malo zreducirane, je sicer
               pozitivna in pravim hvala bogu, da je, ampak dodaja gospod Mramor, je krhka. Ja, se
               strinjam, je krhka. In bodimo pošteni in to gospodarsko rast, ki jo imamo sedaj že
               kar nekaj časa, pripišimo tistim, ki so izključno za to zaslužni. In kdo je to? To je
               izključno slovensko gospodarstvo. Nihče drug. Težko mi boste, drage kolegice in
               kolegi iz koalicije, dopovedali, da je pa nek vladni ukrep prispeval k 0,1-odstotne
               točke gospodarske rasti. Težko me boste prepričali. Sedaj nas kara že Evropa, da
               potrebujemo korenite strukturne reforme, ampak zgleda, da tega še pravzaprav vsi ne
               razumemo oziroma ne razumete, kaj so strukturne reforme.</p>
               <p>Tukaj bi želel seveda povedati vsaj na dve oziroma samo na dve točki. Prva je odprava
               pokojninske goljufije – ja, hudo se sliši, ampak to dejansko tako je. In drugo,
               regulatorna in davčna razbremenitev dela. Mi, kolegice in kolegi, moramo delati na
               tem, sprejemati takšne odločitve, da bomo spodbujali, da bomo dovolili ljudem, da
               delajo in da bomo delo in podjetništvo motivirali.</p>
               <p>Kar se tiče pokojninske goljufije, je zadeva zelo jasna. Poglejte, leta 2005 je za
               enega upokojenca delalo 1,67 aktivnega državljana, 10 let kasneje, lansko leto je za
               enega upokojenca delalo samo še 1,37 aktivnega državljana. In zakaj govorim o
               goljufiji? Govorim zato, ker smo od leta 2008 do leta 2015 iz državnega proračuna v
               pokojninsko blagajno dali skoraj 11,5 milijard evrov. To je problem.</p>
            </sp>
            <sp xml:id="SDZ7-Redna-17-2016-03-29.sp123">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Vsi prijavljeni razpravljavci, ki ste to želeli, ste dobili besedo. Ker čas, določen
               za razpravo, še ni potekel, sprašujem, ali želi na podlagi prvega odstavka 71. člena
               Poslovnika Državnega zbora še kdo razpravljati. Želite.</p>
               <p>Pred prijavo vas želim opozoriti, da se lahko k prijavi prijavite s pritiskom tipke
               za vklop mikrofona. Če želita razpravljati tudi predstavnik predlagatelja predloga
               zakona gospod Jožef Horvat ter predstavnica Vlade, prosim, da se prav tako prijavita
               s pritiskom tipke za vklop mikrofona. V tem primeru dobita besedo kot zadnja, in
               sicer najprej predstavnica Vlade, nato predstavnik predlagatelja.</p>
               <p>Prosim za prijavo.</p>
               <p>Besedo ima gospod Tomaž Lisec.</p>
            </sp>
            <sp xml:id="SDZ7-Redna-17-2016-03-29.sp124">

               <speaker>TOMAŽ LISEC (PS SDS):</speaker>

               <p>Hvala, podpredsednica, za dano besedo.</p>
               <p>Morda samo še dva stavka. V Poslanski skupini SDS smo glede davčnih blagajn opozorili
               tudi na primeru šolskih bazarjev. Bil je celo sprejet sklep, kako bo v 30 dneh javno
               objavljeno stališče vlade in stališče vlade je sicer napisano na štirih straneh,
               bistven pa je zaključek: "Glede na navedeno Ministrstvo za finance sklepno
               pojasnjuje, da je v primeru prodaje blaga in storitev na šolskih tržnicah potrebna
               izdaja računov in v primeru negotovinskega plačila tudi njihovo potrditev pri davčnem
               organu. Šole pa lahko tako organizacijo tržnic kot tudi način izpolnjevanja davčnih
               obveznosti organizirajo na različne načine, v skladu z veljavno zakonodajo." In
               decembra 2016 bomo imeli isti problem glede šolskih bazarjev, kot smo ga imeli
               decembra 2015.</p>
               <p>In še več, da ponazorim in zaključim, teorija te vlade je boj proti sivi ekonomiji,
               praksa pa je manj davkov in več sive ekonomije. Teorija te vlade je učinkovit nadzor,
               v praksi pa, vprašajte zaposlene na Fursu, kakšne neumnosti se dogajajo v njihovem
               vsakdanjem delovniku, ko lovijo kurje tatove, milijardni davčni utajevalci pa gredo v
               tujino.</p>
               <p>Skratka, davčne blagajne je treba slej kot prej ukiniti. Hvala.</p>
            </sp>
            <sp xml:id="SDZ7-Redna-17-2016-03-29.sp125">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Pozabila sem povedati, da vsak razpravljavec ima na voljo 2 minuti 33 časa.</p>
               <p>Besedo ima mag. Matej Tonin, izvolite.</p>
            </sp>
            <sp xml:id="SDZ7-Redna-17-2016-03-29.sp126">

               <speaker>MAG. MATEJ TONIN (PS NSi):</speaker>

               <p>Iskreno se zahvaljujem vsem, ki ste sodelovali v današnji razpravi, ki je zagotovo
               pokazala med drugim, da so spremembe na tem področju potrebne.</p>
               <p>Govorili smo o problemih, ki jih bodo imeli gasilci pri organizaciji gasilskih
               veselic v pomladnih in poletnih mesecih, ki prihajajo, poudarjali smo, s kakšnimi
               nesmisli se ukvarjajo slovenski kmetje; od tega, kakšne težave imajo branjevke, celo
               do tega, kako se stvari komplicirajo na upokojenskih izletih in pri pobiranju denarja
               na avtobusih. Ne nazadnje, velika večina vas je danes tudi poudarila probleme, ki jih
               imajo šolski bazarji oziroma druge dobrodelne prireditve zaradi teh davčnih
               blagajn.</p>
               <p>Kakorkoli stvari obračate in gledate, spremembe so potrebne, in danes, ko je v
               obravnavi ta zakon, imamo enkratno priložnost, da te spremembe tudi dosežemo. Če
               boste danes sprejeli zakon, pomeni, da smo ga le spustili čez prvo obravnavo in da ga
               lahko potem na matičnem delovnem telesu dodelamo tudi s tistimi spremembami, ki sta
               jih v današnji razpravi izpostavili. Če že ne drugega, lahko naredimo vsaj minimalne
               spremembe, ki ne bodo bistveno ogrozile javnih financ ali pa, če hočete, tako kot ste
               nekateri danes govorili, da bi ta naš zakon praktično v celoti vse skupaj postavil na
               glavo. Ampak, če ga pustite čez proceduro, daste vsaj priložnost, da majhne nesmisle
               odpravimo, kot je bil takšen, ki sem ga izpostavil v primeru avtomatov, da za
               avtomate, ki ponujajo produkte, ni treba imeti davčnih blagajn, za avtomate, ki dajo
               ali pa prodajo storitve, so pa te davčne blagajne potrebne.</p>
               <p>Skratka, vsi skupaj imamo danes lepo priložnost, da za slovensko gospodarstvo in za
               slovenske ljudi naredimo kaj dobrega, samo pogum je treba imeti in pri glasovanju se
               pravilno odločiti.</p>
            </sp>
            <sp xml:id="SDZ7-Redna-17-2016-03-29.sp127">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospod Marijan Pojbič.</p>
            </sp>
            <sp xml:id="SDZ7-Redna-17-2016-03-29.sp128">

               <speaker>MARIJAN POJBIČ (PS SDS):</speaker>

               <p>Hvala lepa, spoštovana gospa podpredsednica.</p>
               <p>Ta zakon predlagani bom podprl, kot sem že prej povedal, nisem se imel namena zdaj
               prijavljati še ponovno k razpravi, vendar sem bil ravno v pisarni in sem slišal, da
               si, gospod Tilen Božič, ta naš, bom rekel, enkrat, dve leti izvoljeni poslanec, pa
               mislim, da nima dovolj velikega instrumenta, da bi upal takrat, ko sem jaz v dvorani,
               povedati to, kar bi bilo treba, in se vedno oglasi takrat, ko pridem v pisarno, ali
               pa na WC, ali na malico. Danes me je par stvari narobe razumel.</p>
               <p>Prvič. Še enkrat trdim in ponovno bom poudaril. Tukaj piše naslednje, da samo
               Slovenija letno izgubi 4 milijarde evrov oziroma 9,88 % svojega BDP. Letno izgubi 4
               milijarde. Tako piše tukaj notri.</p>
               <p>Druga stvar, ki se mi zdi zelo pomembna, je pa to. Gospod Tilen Božič, še enkrat vam
               bom povedal in to si dobro zapomnite, da ne boste napačno interpretirali mojih besed.
               Jaz sem zelo jasno povedal, da sem štiri mandate v Državnem zboru, vendar nisem imel
               možnosti narediti tisto, kar bi bilo potrebno, da bi ta država izšla iz te
               svinjarije, ki se v tej državi dogaja, ampak ne zaradi tega, ker sem jaz slabo
               deloval v Državnem zboru, ampak zato ker je večino tega mandata vodila skorumpirana
               levica; skorumpirana levica, ki je pripeljala to državo na 33 milijard dolga. Od 7
               let je 6 let vodila to vlado levica. Gospod Tilen Božič, zapomnite si dobro, kaj bom
               zdaj rekel: jaz sem bil 4 mandate izvoljen v Državni zbor, ne zaradi tega, ker sem
               lep, zaradi tega, ker so se ljudje tako odločili. Vi pa mi dobro verjemite, da ste
               izvoljeni sedaj pa tisoč in en vprašaj je v ozadju, če še morda boste kdaj. Tu je med
               nama zagotovo – gospod Tilen Božič, poslušajte mene – velikanska razlika. Velikanska
               razlika! In prav je tako, da če že govorite, da si povemo to, kar je pač prav, iz
               obraza v obraz, nikakor pa ne – in tudi meni osebno se morda kdaj zgodi, da se
               spustim na osebnostno raven, je pa to narobe. Je pa to narobe. Ker mislim, da danes v
               svoji spravi, ko sem govoril, nisem govoril o Tilnu Božiču, niti z a nisem pomenil
               Tilna Božiča, niti zadnjič, ko ste, ko sem šel iz parlamenta, ko ste tukaj
               pametnjačili, niti zadnjič. Zato se mi to zdi izjemno nekorektno, nekulturno in
               skrajno – bom rekel, tisto, da ne bom rekel, kaj. Na koncu boste videli, kako bodo na
               naslednjih volitvah ljudje glasovali za vas, za vašo stranko, predvsem pa za vaša
               načela, ko govorimo o etičnosti. Hvala lepa.</p>
            </sp>
            <sp xml:id="SDZ7-Redna-17-2016-03-29.sp129">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospod Tilen Božič.</p>
               <p>Izvolite.</p>
            </sp>
            <sp xml:id="SDZ7-Redna-17-2016-03-29.sp130">

               <speaker>TILEN BOŽIČ (PS SMC):</speaker>

               <p>Hvala.</p>
               <p>Bom prišel na konec … Ker zgleda, da sem bil napačno razumljen oziroma bom kar s tem
               začel. Povedal sem samo naslednje, da študija, ki jo navajate, se nanaša na obdobje
               1995 do 2014. Ko ste govorili o korupciji, ste nastavljali konec koncev to vlado,
               konec koncev nas, konec koncev mene kot koalicijskega poslanca, da nič ne naredimo.
               Davčne blagajne so eden izmed ukrepov, s katerim se je šlo na področje, ne neposredno
               na korupcijo, ampak s tistim se tudi ukvarjamo. Dejstvo je, da smo z ukrepi začeli.
               Vi veste tudi sami, da ni ravno enostavno in za nami je kar nekaj padcev. Ampak vsaj
               kar se mene tiče in kar lahko rečem tudi za kolege, poslance tukaj iz SMC, pa mislim,
               da tudi koalicije: obstaja tudi volja in cilj, da se na tem področju nekaj naredi.
               Upam, da bomo pri tem uspešni. Se pa strinjam, da nam morda kaj ne gre ravno tako,
               kot bi si najbolj želeli. Z nekim določenim žarom sem prišel v to stavbo in zaradi
               tega si tudi tega ne tako enostavno odpustim, ko pride do takih napadov.</p>
               <p>Drugače pa naslednja zadeva, je bilo tudi spet rečeno, da nižji davki pomenijo manj
               sive ekonomije. To sem že večkrat tukaj pojasnjeval, tako da se ne bi na novo v to
               spuščal, moram pa to poudariti zaradi tega, ker vsakič, ko nekdo reče, da je to, da
               ta korelacija velja, moram pač povedati, da na podlagi podatkov ta korelacija ne
               velja. Zaradi tega, da se ta podatek vsaj nevtralizira, če se že tolikokrat
               ponavlja.</p>
               <p>Drugih zadev, kar smo jih danes še imeli, je bilo kar veliko. Omenjeni so bili spet
               ti … – tudi kurji tatovi in tako naprej. Ravno v davčnih blagajnah vidim eno
               varianto, glede na to, da je sistem preverjanja predvsem na podlagi podatkov, ki
               prihajajo noter, se pravi nadzora oziroma preučevanja teh velikih baz podatkov, se
               take, da rečemo kurje tatove, lahko samodejno odkriva, ugotavlja in se z njimi
               ukvarja zgolj usmerjeno, ne pa kar z vsemi, da se jih nekako obdolžuje, da morda
               želijo delati slabo. Na ta način pa se lahko bistveno več energije inšpektorjev
               usmeri v tisto, kar ste tudi sami govorili, kar je problem. Se pravi, ko pride do
               nekih dovršenih, premišljenih načinov, kako se izogibati davkom, kako iti v korupcijo
               in tako naprej. Mislim, da ravno s takimi načini, ko se išče za tiste male zadeve, da
               se sistem avtomatizira, da se potem lahko bistveno več energije pa nameni temu, da se
               odkriva in preganja velike na nek način goljufe, mislim, da je to vseeno pravilno
               zastavljena pot. Hvala.</p>
            </sp>
            <sp xml:id="SDZ7-Redna-17-2016-03-29.sp131">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospa Suzana Lep Šimenko.</p>
            </sp>
            <sp xml:id="SDZ7-Redna-17-2016-03-29.sp132">

               <speaker>SUZANA LEP ŠIMENKO (PS SDS):</speaker>

               <p>Hvala za besedo, predsedujoča.</p>
               <p>Če zanemarimo to dejstvo, da imamo davčne blagajne, zato ker je pač to bila ena izmed
               postavk v koalicijski pogodbi, in če malo pogledamo, kaj so tisti kot temeljni cilji
               oziroma razlogi, zakaj davčne blagajne imamo, vidimo, da je to rešitev problema sive
               ekonomije. Zdaj pa če se ozremo malo v zgodovino nazaj. 1. 7. 2013 so stopile v
               veljavo virtualne davčne blagajne, ki prepovedujejo uporabo računalniških programov,
               ki omogočajo brisanje ali popravljanje računov. Zakaj so bile uvedene? Pač, zaradi
               rešitve problema sive ekonomije. Podobno se je zgodilo v letu 2015, z začetkom leta
               2015, ko so stopile v veljavo tako imenovane vezane knjige računov za vse tiste, ki
               poslujejo z gotovino – spet zaradi sive ekonomije. In poglejmo, z začetkom letošnjega
               leta smo dobili pa še davčne blagajne.</p>
               <p>Danes je bilo ne vem kolikokrat slišano, ja ni še pravih analiz. Resnično se
               sprašujem, glede na to, kolikokrat smo za taisti problem sprejemali, bom rekla, zelo
               nesorazmerne ukrepe, ali se je takrat pred tem pa resnično naredila ena temeljita
               analiza, preden se je šel sprejemati ta nov ukrep. Ker enostavno tako, kot je kolega
               Veber prej omenil, predvidljivo davčno okolje je izjemno pomembno. S tem se popolnoma
               strinjam. Ampak s tem, kar se je dogajalo zadnja leta na tem področju, na področju
               "kao" zmanjšanja sive ekonomije, pa se resnično ne morem strinjati, če gre tukaj pa
               za nek sorazmeren ukrep.</p>
               <p>Resnično, spoštovana državna sekretarka, za koliko se je ta siva ekonomija pa
               zmanjšala sedaj, ko imamo davčne blagajne? Kaj je tisto, kar je ključno? Z davčnimi
               blagajnami mi tistih, ki ne izdajajo računov, ne dobimo. Še vedno ne, še vedno niso
               registrirali svoje dejavnosti, še vedno opravljajo delo, tako kot so ga prej. Tistih
               ne lovite. Lovite pa predvsem majhne podjetnike, ki jih je to zelo prizadelo, velik
               del civilne družbe, preko društev in ne nazadnje tudi vse, ki opravljajo dopolnilno
               dejavnost na kmetiji. Dopolnilno dejavnost na kmetiji, za katero se je leta nazaj
               kmetom govorilo, da brez neke dodane vrednosti, brez dopolnilne dejavnosti boste
               težko preživeli. Zdaj ste pa še njih na nek način lopnili po glavi. Poglejte, edino
               sprejemljivo je, da davčne blagajne dejansko ukinemo. Hvala.</p>
            </sp>
            <sp xml:id="SDZ7-Redna-17-2016-03-29.sp133">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima predstavnica Vlade, mag. Mateja Vraničar Erman.</p>
            </sp>
            <sp xml:id="SDZ7-Redna-17-2016-03-29.sp134">

               <speaker>MAG. MATEJA VRANIČAR ERMAN:</speaker>

               <p>Hvala lepa še enkrat za besedo.</p>
               <p>Ne bom ponavljala, kar sem v prejšnjih nastopih že poudarila, mogoče samo v zvezi s
               šušmarji oziroma osebami, ki opravljajo dejavnost, vendar računov ne izdajajo.</p>
               <p>Neposredno teh oseb seveda davčno potrjevanje računov ne more doseči, to smo
               poudarjali tudi že ob uveljavitvi oziroma ob obravnavi osnovnega predloga zakona,
               tudi v Državnem zboru. Pomemben pa je ta zakon iz enega razloga, ker bodo nadzori na
               terenu pri tistih, ki izdajajo račune, usmerjeni in manj pogosti, predvsem pa krajši,
               bo Finančna uprava z obstoječimi kadrovskimi in finančnimi viri lahko posvetila več
               časa tudi nadzoru nad osebami, ki opravljajo dejavnost, računov pa sploh ne izdajajo.
               Ravno zaradi tega je Finančna uprava v letošnjem programu nadzorov posebno pozornost
               namenila šušmarjem, oblikovala poseben projekt in temu tudi namenila določeno število
               inšpektorjev in določeno število ur. Problema šušmarjev se je treba lotiti na
               drugačne načine, ne z davčnimi blagajnami. Davčne blagajne vzpostavljajo pogoje, pod
               katerimi se lahko lotimo tudi tega problema. Hvala lepa.</p>
            </sp>
            <sp xml:id="SDZ7-Redna-17-2016-03-29.sp135">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima gospod Jožef Horvat.</p>
            </sp>
            <sp xml:id="SDZ7-Redna-17-2016-03-29.sp136">

               <speaker>JOŽEF HORVAT (PS NSi):</speaker>

               <p>Hvala lepa.</p>
               <p>Očitno gre za izjemno pomembno vsebino, zato bomo pri tej točki dnevnega reda te seje
               Državnega zbora porabili ves čas, do zadnje sekunde. Drage kolegice in kolegi iz
               koalicije, mislil sem, da vas bo veliki teden malo omehčal. Da boste morda vsaj en
               del teh naših rešitev akceptirali in omogočili tej rešitvi, da pride v drugo branje
               na Odbor za finance. Mislil sem, sem pač naiven, da boste imeli posluh vsaj za
               prostovoljno gasilstvo v Sloveniji. Ne, vi greste proti gasilcem, bi boste, drage
               kolegice in kolegi iz koalicije, odgovorni, da bo letos gasilskih veselic manj. Jaz
               bom v tej analizi, ki jo napovedujete, tudi zahteval, da boste povedali, koliko bo
               teh veselic manj, koliko se bo zaradi tega zmanjšala potrošnja, koliko bo zaradi tega
               manjši prihodek prostovoljnih gasilskih društev in koliko bodo gasilska društva v
               Sloveniji zaradi tega slabše opremljena. To so relevantna vprašanja, vi, ki veste
               skoraj vse, boste najbrž znali v analizi predstaviti tudi takšne odgovore.</p>
               <p>In res za finale, kolegice in kolegi, ni mi všeč takšna politika, ki jo vodite. Ta
               politika se ne loteva reformnih rešitev, zgolj kozmetičnih, kar sem že velikokrat
               povedal, in ta politika se očitno sprememb loteva prepočasi ali pa se jih sploh ne
               loteva. In na nek način tipa, kako bodo reagirali volivci in nato svoje odločitve
               prireja številu glasov, ki jih lahko pričakuje na volitvah. Takšna politika je lahko
               všečna določenemu številu volivcev, a to, žal, ne prinaša rezultatov in novih
               delovnih mest. In tu je ključni problem, koliko delovnih mest bodo slovenski
               podjetniki odprli zaradi uvedbe Zakona o davčnem potrjevanju računov. Mogoče tistih
               na FURS, ki morajo pregledati eno tono, ja, eno tono kuvert, ki so jih dobili, in
               bodo zdaj procesirali te kuverte, te davčne račune, ki bodo šli najbrž v žrebanje. Z
               eno tono papirja se vi ukvarjate v tretjem tisočletju! Škoda, strah me je. Hvala pa
               še enkrat vsem za razpravo.</p>
            </sp>
            <sp xml:id="SDZ7-Redna-17-2016-03-29.sp137">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Zaključujem splošno razpravo. O predlogu sklepa, da je predlog zakona primeren za
               nadaljnjo obravnavo, bomo v skladu s časovnim potekom seje zbora odločali danes v
               okviru glasovanj, pol ure po prekinjeni 15. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>9. TOČKO DNEVNEGA REDA – PRVA OBRAVNAVA PREDLOGA ZAKONA O SPREMEMBAH
                  IN DOPOLNITVAH ZAKONA O ZDRAVSTVENEM VARSTVU IN ZDRAVSTVENEM ZAVAROVANJU.</title>
               </p>
               <p>Predlog zakona je v obravnavo Državnemu zboru predložila skupina 5 poslank in
               poslancev s prvopodpisanim mag. Matejem Toninom. V zvezi s tem predlogom zakona je
               skupina 26 poslank in poslancev s prvopodpisanim mag. Matejem Toninom zahtevala, da
               Državni zbor opravi splošno razpravo.</p>
               <p>Za dopolnilno obrazložitev predloga zakona dajem besedo predstavniku predlagatelja,
               gospodu Jožefu Horvatu.</p>
            </sp>
            <sp xml:id="SDZ7-Redna-17-2016-03-29.sp138">

               <speaker>JOŽEF HORVAT (PS NSi):</speaker>

               <p>Hvala za besedo, gospa podpredsednica. Spoštovana gospa ministrica s sodelavkama,
               dragi kolegice in kolegi!</p>
               <p>Krščanski demokrati smo pripravili novelo Zakona o zdravstvenem varstvu in
               zdravstvenem zavarovanju, ki na pravičen način ureja regresne zahtevke, ki jih Zavod
               za zdravstveno zavarovanje Slovenije v primeru poškodbe pri delu ali poklicne bolezni
               uveljavlja od delodajalcev.</p>
               <p>Regresne zahtevke oziroma zahtevke za povračilo škode, nastale zaradi nezgode pri
               delu ali poklicne bolezni ali proti osebam, odgovornim za povzročeno škodo, v skladu
               s slovensko zakonodajo vlagata tako Zavod za zdravstveno zavarovanje Slovenije kot
               tudi Zavod za pokojninsko in invalidsko zavarovanje Slovenije. Obligacijski zakon
               Republike Slovenije odškodninsko odgovornost opredeljuje kot obveznost posameznika
               poravnati škodo, za nastanek katere je odgovoren in ki nastane le, če so izpolnjeni
               štirje pogoji – nedopustno ravnanje, škoda, vzročna zveza in odgovornost.
               Odškodninska odgovornost je za področje zdravstvenega zavarovanja natančneje urejena
               v Zakonu o zdravstvenem varstvu in zdravstvenem zavarovanju. Zavod za zdravstveno
               zavarovanje Slovenije ima od delodajalca pravico zahtevati povračilo škode izplačanih
               zneskov, če je poškodba, bolezen ali smrt delavca posledica tega, da delodajalec ni
               izvedel ustreznih ukrepov za varno delovno okolje in varnost oseb. Obligacijski zakon
               določa, da lahko sodišče ob upoštevanju premoženjskega stanja oškodovanca odgovorni
               osebi naloži, da plača manjšo odškodnino kot znaša škoda, če škoda ni bila povzročena
               namenoma in tudi ne iz hude malomarnosti, odgovorna oseba pa je šibkega
               premoženjskega statusa in bi ob plačilu popolne odškodnine spravilo v
               pomanjkanje.</p>
               <p>Predlog Nove Slovenije ureja odškodninske zahtevke delodajalcev na način, da so
               odgovorni za poškodbo pri delu in poklicno bolezen samo v primeru velike
               malomarnosti, medtem ko v drugih primerih stroške povrne Zavod za zdravstveno
               zavarovanje Slovenije, kamor delodajalci vplačujejo prispevke. Namen ureditve varnega
               in zdravega dela je preprečevanje poškodb pri delu in poklicnih bolezni ter
               zagotavljanja socialne varnosti tistim, ki se poškodujejo pri delu ali zbolijo za
               poklicno bolezen, a hkrati v predvidljivem pravnem in poslovnem okolju, ki ne ogrozi
               obstoja povzročitelja škode.</p>
               <p>Krščanskim demokratom se zdi sedanja zakonodaja nepravična predvsem do malega
               delodajalca, ki odgovarja neomejeno. Samostojni podjetniki celo s svojim osebnim
               premoženjem, četudi je do škodnega dogodka z visoko materialno škodo prišlo zaradi
               kakšnega malega spregleda obveznosti, ki mu je moč očitati le malo malomarnost.
               Odškodninski zahtevki lahko ogrozijo poslovanje nekaterih delodajalcev, predvsem
               ekonomsko šibkejših, malih in srednje velikih. Prav tako delodajalci ne morejo
               tveganja, povezanega z regresnimi zahtevki, zavarovati pri komercialnih
               zavarovalnicah, ker teh storitev ne ponujajo. Zavod za zdravstveno zavarovanje
               Slovenije je v letu 2013 iz naslova regresnih zahtevkov beležil priliv v višini en
               milijon 213 tisoč 249 evrov, v letu 2014 pa že en milijon 456 tisoč 110 evrov in v
               letu 2015 en milijon 176 tisoč 901 evro.</p>
               <p>V Novi Sloveniji torej predlagamo, da je odgovornost na strani delodajalca samo v
               primeru, da je poklicna bolezen, poškodba na delu ali smrt nastala zaradi velike
               malomarnosti delodajalca ali namerno, medtem ko se v primeru male malomarnosti
               regresni zahtevek ne uveljavlja, saj vsi delodajalci vplačujejo prispevek v višini
               0,53 % za primer poškodbe pri delu in poklicne bolezni pri obveznem zdravstvenem
               zavarovanju. Po podatkih Zavoda za zdravstveno zavarovanje Slovenije so bili prihodki
               iz tega naslova v letu 2014 dobrih 73 milijonov evrov, leta 2015 pa 74 milijonov
               evrov, ki se porabijo za financiranje vseh zdravstvenih programov. Odgovornost
               delodajalcev za povrnitev škode je po predlogu novele zakona limitirana na
               20-kratnik, če je škodni dogodek posledica velike malomarnosti, in neomejena, če gre
               za namenoma povzročeno škodo. Smisel omejitve je v tem, da se ne ogrozi obstoja
               povzročitelja škode, predvsem malih in srednje velikih delodajalcev, saj ne omogoča
               njihovega stabilnega in predvidljivega poslovanja.</p>
               <p>Zaključujem. Predlog novele Nove Slovenije nikakor ne gre v smer zmanjševanja pomena
               varnosti in zdravja pri delu kot tudi ne zmanjševanja standardov odgovornosti
               delodajalca,ampak pravičnejše porazdelitve bremen med vsemi deležniki. Hvala lepa in
               se opravičujem za prekoračitev časa.</p>
            </sp>
            <sp xml:id="SDZ7-Redna-17-2016-03-29.sp139">

               <speaker>PREDSEDNIK DR. MILAN BRGLEZ:</speaker>

               <p>Za uvodno obrazložitev dajem besedo predstavnici Vlade, ministrici za zdravje gospe
               Mariji Milojki Kolar Celarc.</p>
            </sp>
            <sp xml:id="SDZ7-Redna-17-2016-03-29.sp140">

               <speaker>MARIJA MILOJKA KOLAR CELARC:</speaker>

               <p>Spoštovani predsednik Državnega zbora, spoštovane poslanke, cenjeni poslanci!</p>
               <p>Vlada Republike Slovenije je s strani Državnega zbora dobila v mnenje Predlog zakona
               o spremembah in dopolnitvah Zakona o zdravstvenem varstvu in zdravstvenem
               zavarovanju, ki ga je Državnemu zboru predložila skupina poslank in poslancev s
               prvopodpisanim gospodom mag. Matejem Toninom.</p>
               <p>Vlada Republike Slovenije v celoti nasprotuje Predlogu zakonu o spremembah in
               dopolnitvah Zakona o zdravstvenem varstvu in zdravstvenem zavarovanju, s katerim se
               spreminja temeljni princip odškodninskega prava, da naj škodo v povzročeni višini
               povrne tisti, ki jo je povzročil. Predlog zakona po našem mnenju prav tako nasprotuje
               temeljnim načelom Zakona o varnosti in zdravju pri delu, posega pa tudi v temeljne
               obveznosti Zakona o delovnih razmerjih. Veljavna ureditev temelji na temeljnem
               principu odškodninskega prava, da naj škodo v povzročeni višini povrne tisti, ki jo
               je povzročil. Predlog zakona omenjenemu principu ne sledi, saj predlaga ureditev, da
               bi Zavod za zdravstveno zavarovanje Slovenije imel pravico od delodajalca zahtevati
               povzročeno škodo le takrat, ko je bila bolezen, poškodba ali smrt zavarovane osebe
               posledica tega, ker je delodajalec namenoma ali iz hude malomarnosti opustil
               izvajanje ukrepov za varnost ali zdravje pri delu, ustrezne higiensko sanitarne
               ukrepe ali druge ukrepe, predpisane ali odrejene za varnost ljudi.</p>
               <p>Nadalje predlog zakona še dodatno omeji odgovornost delodajalca, ko predlaga omejitev
               višine povrnitve povzročene škode v primeru hude malomarnosti na 20-kratnik najnižje
               pokojninske osnove. Odškodninska obveznost ima civilnopravni značaj, zato namen ni
               kaznovanje odgovorne osebe, pač pa vzpostavitev tistega stanja, ki je bilo pred
               nastankom škode. Primarna funkcija odškodninskega prava je torej odprava nepravičnega
               položaja, v katerem se je znašel oškodovanec, to je v odpravi njegovega prikrajšanja
               oziroma škode. Gre za t. i. izravnalno funkcijo odškodninskega prava. Predlog zakona
               omenjena načela odškodninske odgovornosti zasleduje zgolj delno, le ko je bila
               bolezen, poškodba ali smrt delavca posledica naklepne opustitve izvajanja ukrepov za
               varnost ali zdravje pri delu, omeji pa odškodninsko odgovornost v primeru hude
               malomarnosti in v celoti pozabi na odškodninsko odgovornost v primeru lahke
               malomarnosti, celo kljub izpolnitvi splošnih predpostavk civilnega delikta, to je
               protipravnost ravnanja škode.</p>
               <p>S predlagano rešitvijo se pomen veljavne zakonodaje s področja varnosti in zdravja
               pri delu zmanjšuje, če že ne v celoti izniči. Tako, kot je predlagano, pomeni, da bi
               na področju varnosti in zdravja pri delu bistveno znižali standard odgovornosti
               delodajalca. Hkrati pa bi bila takšna ureditev v nasprotju tudi z drugimi načeli
               varstva pri delu, kot to določa 5. člen Zakona o varstvu in varnosti in zdravje pri
               delu in postulati delovnega razmerja. Delodajalec je namreč profesionalec, ki se
               poklicno ukvarja z določeno dejavnostjo, zato mora poznati vse varnostne ukrepe in
               zato zanj veljajo strožja merila kot pa za povprečnega človeka oziroma delojemalca,
               ki je v tem primeru šibkejša stranka.</p>
               <p>Glede na povedano Vlada Republike Slovenije ponovno poudarja, da ne podpira predloga
               zakona, ki ga je Državnemu zboru predložila skupina poslank in poslancev, saj predlog
               zakona nasprotuje tako pravilom odškodninske odgovornosti delodajalcev, praviloma
               varstva in zdravja pri delu ter obveznostim delodajalca, ki izhajajo iz delovnega
               razmerja. Hvala.</p>
            </sp>
            <sp xml:id="SDZ7-Redna-17-2016-03-29.sp141">

               <speaker>PREDSEDNIK DR. MILAN BRGLEZ:</speaker>

               <p>Prehajamo na predstavitev stališč poslanskih skupin. Besedo ima Poslanska skupina
               Slovenske demokratske stranke, zanjo gospa Nada Brinovšek.</p>
            </sp>
            <sp xml:id="SDZ7-Redna-17-2016-03-29.sp142">

               <speaker>NADA BRINOVŠEK (PS SDS):</speaker>

               <p>Hvala za besedo, predsednik. Lepo pozdravljeni kolegi? Pozdrav, spoštovana
               ministrica!</p>
               <p>Zakon o zdravstvenem varstvu in zdravstvenem zavarovanju določa, da lahko Zavod za
               zdravstveno zavarovanje Slovenije uveljavlja odškodninski zahtevek v primeru poškodbe
               pri delu od tistega, ki je namenoma ali iz malomarnosti povzročil okvaro zdravja
               zavarovane osebe, se pravi, od delodajalcev v primeru, ko je bolezen, poškodba ali
               smrt zavarovane osebe nastala, ker niso bili izvedeni ustrezni higiensko sanitarni
               ukrepi, ukrepi varstva pri delu ali drugi ukrepi, ki so odrejeni za varnost ljudi.
               Zakon še posebej izpostavlja odgovornost delodajalca v primeru, če delodajalec ne
               posreduje resničnih podatkov oziroma če namerno krši zakonodajo. Prav tako se določbe
               zakona nanašajo na odgovornost delavca v primeru storjenega kaznivega dejanja. V
               zakonu pa je določeno tudi, da ima zavod pravico zahtevati, da vso povzročeno škodo
               povrne delodajalec.</p>
               <p>Glede na obstoječo zakonodajo lahko takšni odškodninski zahtevki ogrozijo poslovanje
               nekaterih delodajalcev. Tu gre predvsem za ekonomsko šibkejše delodajalce, se pravi,
               mala in srednje velika podjetja, ker le-ta ne morejo tveganja, povezanega z
               regresnimi zahtevki, zavarovati pri komercialnih zavarovalnicah, ker teh storitev
               zavarovalnice ne zavarujejo. Zaradi navedenega se s spremembami in dopolnitvami
               zakona predlaga odškodninska odgovornost delodajalca le v primeru, če delodajalec
               krši predpise namenoma ali iz velike malomarnosti. V primeru, ko je vzrok za poškodbo
               na strani delavca ali v primerih lažje malomarnosti, pa delodajalec naj ne bi nosil
               odgovornosti. S predlagano rešitvijo se torej izključuje odgovornost delodajalca v
               primeru njegove lažje malomarnosti in omejitve odgovornosti, ko je škoda povzročena
               zaradi malomarnosti delavca. Delodajalec bi torej odgovarjal, če škodo povzroči
               namenoma ali če gre za hudo malomarnost. Lahka malomarnost pa bi šla v breme
               obveznega zdravstvenega zavarovanja, kamor poseben prispevek za poškodbe pri delu in
               poklicne bolezni vplačujejo delodajalci.</p>
               <p>Vlada Republike Slovenije je v svojem mnenju k tej točki zapisala, da seveda
               nasprotuje predlogu sprememb tega zakona, saj se spreminja temeljno načelo
               odškodninskega prava, ki določa, da škodo v povzročeni višini povrne tisti, ki jo je
               pač povzročil. Res je, da mora delodajalec v vseh pogledih zagotoviti varnost in
               zdravje delavcev v zvezi z delom, ampak znano je dejstvo, da se delodajalec in
               delavec pri svojem delu srečujete tudi z nepredvidljivimi okoliščinami, ki niso pod
               nadzorom delodajalcev in pa delavcev. Včasih se takšnim dogodkom tudi ni mogoče
               izogniti. Na primer, delavec, ki je pod hudim pritiskom, da doseže svojo normo, s tem
               je seveda tudi delno pod stresom, nekaj spregleda v svojem procesu dela ter povzroči
               tako imenovano lažjo malomarnost pri delu. Torej bo v tem primeru delodajalec
               kaznovan. Ko pa gre za hujšo poškodbo pri delu, zaradi katere delavec utrpi trajne
               posledice, invalidnost ali celo smrt, so lahko stroški zdravljenja zelo visoki. Prav
               tako visoki pa so tudi delavčevi stroški odsotnosti iz dela, ki lahko trajajo tudi po
               mesec in več. In takšen zahtevek lahko doseže tudi do 80 tisoč evrov, v marsikaterem
               primeru pa tudi več. V primeru invalidnosti pa ne smemo pozabiti še na dosmrtno
               rento. Takšni zahtevi pa že lahko ogrozijo poslovanje marsikaterega podjetja. Še
               posebej problematična je odgovornost samostojnih podjetnikov posameznikov, saj le-ti
               odgovarjajo za obveznosti iz naslova poslovanja z vsem svojim osebnim
               premoženjem.</p>
               <p>Vlada Republike Slovenije nasprotuje tudi predlogu spremembe zakona glede omejitve
               višine povrnitve povzročene škode na 20-kratnik najnižje pokojninske osnove. Vlada
               Republike Slovenije je mnenja, da je trenutna rešitev glede določitve višine
               odgovornosti odškodnine, ki je prepuščena sodišču, pravilna. Vemo pa, kaj in kako se
               marsikdaj dogaja na naših sodiščih. Zavod za zdravstveno zavarovanje Slovenije pa v
               svojem pisanju k tej točki navaja, da kdor povzroči škodo drugemu, jo je dolžen
               povrniti, če ne dokaže, da je škoda nastala brez njegove krivde, saj grožnja plačilo
               odškodnine seveda odvrača od napačnega ravnanja delavca in pa delodajalca.</p>
               <p>Tukaj se, moram priznati, zastavlja vprašanje, koliko je takšnih primerov, da bi
               delodajalec ali pa delavec povzročil neko škodo namenoma. Seveda Zavod za zdravstveno
               zavarovanje Slovenije ob tem v svojem pisanju ne postreže s podatki, ali beleži
               primere, ko gre za namerno napačno ravnanje in koliko je teh primerov, seveda, če so.
               Mislim, da takih primerov skorajda ni. Napačna ravnanja se največkrat pojavijo prav
               zaradi nevednosti oziroma v vse preveč primerih zaradi preobremenjenosti
               delavcev.</p>
               <p>Zavod za zdravstveno zavarovanje Slovenije v svojem pisanju k tej točki tudi navaja,
               da je iz naslova regresnih zahtevkov beležil priliv v višini 1,2 milijona v letu
               2013, 1,4 milijone v letu 2014 in 1,2 milijona v letu 2015. Zanimivo pa je, da je
               Ministrstvo za zdravje v odgovoru na poslansko vprašanje na temo regresnih zahtevkov
               kolega Mahniča odgovorilo, citiram: "Glede na poslovno poročilo Zavoda za zdravstveno
               zavarovanje Slovenije je ta v letu 2014 imel za 20,2 milijona prihodkov iz naslova
               regresnih zahtevkov. Zavod za zdravstveno zavarovanje Slovenije ima podatek za
               vsakega zavezanca posebej, nima pa zbranih podatkov glede na statusno obliko.« Konec
               citata.</p>
               <p>Spoštovani kolegi! Katerim podatkov zdaj naj verjamemo? Podatkom Zavoda za
               zdravstveno zavarovanje Slovenije ali podatkom ministrstva?</p>
               <p>Predlagano spremembo zakona bomo v Slovenski demokratski stranki seveda podprli.
               Hvala lepa.</p>
            </sp>
            <sp xml:id="SDZ7-Redna-17-2016-03-29.sp143">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, zanjo gospod
               Tomaž Gantar.</p>
            </sp>
            <sp xml:id="SDZ7-Redna-17-2016-03-29.sp144">

               <speaker>TOMAŽ GANTAR (PS DeSUS):</speaker>

               <p>Hvala lepa, predsednik. Spoštovana ministrica, kolegice in kolegi!</p>
               <p>Naj že v uvodu povem, da Poslanska skupina Desus ne bo podprla predloga novele Zakona
               o zdravstvenem varstvu in zdravstvenem zavarovanju.</p>
               <p>Po naši oceni predlog Nove Slovenije delodajalcev v veliki meri odvezuje odgovornosti
               za nastanek poškodbe, bolezni ali smrti delavca oziroma zavarovanca, kot je imenovan
               v zakonu, kar pa je za našo poslansko skupino nesprejemljivo. Obenem omejuje predlog
               zakona tudi višino odškodnine, in sicer na dvajsetkratnik najnižje pokojninske
               osnove. Predlog Nove Slovenije gre v nasprotni smeri kot jo zagovarjamo v stranki
               Desus, kjer se zavzemamo za jasno opredeljeno odgovornost delodajalca, ki mora
               vlagati v zdravje svojih zaposlenih z doslednim zagotavljanjem varstva pri delu in
               zagotavljanjem ugodnih delovnih pogojev, kar navsezadnje vodi k večjemu zadovoljstvu
               na delovnem mestu, manjši obolevnosti, manjšemu številu poškodb na delu, zmanjševanju
               bolniškega staleža in tudi k večji produktivnosti. V predlogu novele sicer zasledimo,
               da bi bil delodajalec dolžan plačila povzročene škode v katerikoli nastali obliki
               samo v primerih, kadar je le-ta nastala zaradi velike malomarnosti delodajalca ali pa
               kadar jo je povzročil namenoma. Vendar pa se postavlja vprašanje, kdo bo delodajalcem
               lahko dokazal, da je šlo na primer za veliko in ne za manjšo malomarnost ali pa, da
               jo je povzročil namenoma. Praksa na drugi strani vse prepogosto kaže, da se za
               nesreče na delovnem mestu okrivi delavca, medtem ko so delodajalci pogosto odvezani
               odgovornosti.</p>
               <p>V Poslanski skupini Desus nas pravzaprav čudi pristop predlagatelja k temu zakonu,
               kajti predlagatelj s tem predlogom očitno ščiti delodajalca na račun varnosti
               delavca, ki je v odnosu z delodajalcem pravilom šibkejši in v podrejenem položaju,
               delodajalca pa v veliki meri odvezuje odgovornosti za nastanek poškodbe, bolezni ali
               smrti delavca pri opravljanju delovnih obveznosti. V takšnem predlogu je težko
               zaznati vrednote, na katere se pogosto sklicuje predlagatelj novele.</p>
               <p>Nova Slovenija zavaja s trditvijo, da zakon ne bo imel finančnih in ne drugih
               posledic. S tem se v naši poslanski skupini ne moremo strinjati, kajti če pogledamo
               podatke Zavoda za zdravstveno zavarovanje, je le-ta v letih med 2013 in 2015 iz
               naslova regresiranih zahtevkov zabeležil prilive v višini od 1 milijona 100 tisoč do
               skoraj milijona in pol evrov. Z znižanjem odgovornosti delodajalcev bi se nedvomno
               zmanjšal tudi preliv sredstev v zdravstveno blagajno. Manj denarja za zdravstveno
               blagajno iz naslova regresnih zahtevkov pomeni enostavno manj denarja za izvajanje
               programov zdravstvenih storitev iz javnih sredstev in več iz žepa bolnikov, kar upam,
               da ni namen.</p>
               <p>Predlog zakona bo v nasprotju s trditvami predlagateljev novele imel tudi učinke na
               gospodarstvo in na socialo, kajti prepričani smo, da predlog nikakor ne zasleduje
               načela pravičnosti, kot trdi predlagatelj. Prav tako predlog novele niti malo ne
               ščiti pravice do osebnega dostojanstva in varnosti, nedotakljivosti človekovega
               telesa in duševne celovitosti in pravice do zdravega življenjskega okolja. Predlog
               zakona nasprotuje temeljnim načelom varnosti in zdravja pri delu, saj spreminja
               osnove odškodninskega prava, torej, da naj škodo v povzročeni višini povrne
               povzročitelj.</p>
               <p>Še iz enega razloga pa se lahko strinjamo tudi z mnenjem Vlade, da predlog zakona ni
               primeren za nadaljnjo obravnavo. Omejitev odškodninske odgovornosti in višine
               odškodnine daje namreč delodajalcem napačno sporočilo glede obveznosti pri
               vzpostavljanju in zagotavljanju varnosti in zdravja pri delu.</p>
               <p>Ker v poslanski skupini menimo, da predlog novele zakona postavlja ekonomske interese
               delodajalcev visoko nad zagotavljanje varstva in zdravje delavcev, bomo v poslanski
               skupini, kot sem že omenil, glasovali, da predlog ni primeren za nadaljnjo obravnavo.
               Hvala.</p>
            </sp>
            <sp xml:id="SDZ7-Redna-17-2016-03-29.sp145">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanje mag. Bojana Muršič.</p>
            </sp>
            <sp xml:id="SDZ7-Redna-17-2016-03-29.sp146">

               <speaker>MAG. BOJANA MURŠIČ (PS SD):</speaker>

               <p>Hvala lepa, predsednik za besedo. Spoštovana ministrica z ekipo, kolegice in
               kolegi!</p>
               <p>Danes obravnavamo enega od dveh vsebinsko enakih predlogov novele zakona, ki jo je v
               parlamentarno proceduro vložila Nova Slovenija – krščanski demokrati. Eno bomo
               obravnavali danes, eno v četrtek. Obe noveli vsebinsko povzemate predloge Obrtne
               zbornice glede tako imenovanih regresnih zahtevkov.</p>
               <p>Dovolite mi, da na kratko povzamem, kaj želi predlagatelj doseči s spremembo Zakona o
               zdravstvenem varstvu in zdravstvenem zavarovanju.</p>
               <p>Odškodninski zahtevki oziroma regresni zahtevki so v zadnjem času pogosto tema, s
               katero se srečujejo delodajalci. Zato se preko svojih združenj in zbornice zavzemajo
               za spremembo pravil, po katerih bi Zavod za zdravstveno zavarovanje Slovenije
               izterjal škodo, nastalo zaradi stroškov zdravljenja, izplačila nadomestila plač in
               drugih stroškov zaradi poškodb na delovnem mestu. Delodajalci opozarjajo, da ti
               zahtevki lahko ogrozijo njihovo poslovanje in terjajo, da bi si odgovornost pri
               poškodbah na delu morali deliti delodajalci in zaposleni. Zdravstvena zavarovalnica
               namreč odgovornosti zaposlenih zaradi poškodbe na delovnem mestu ne preverja, krivdo
               zaposlenega pa lahko delodajalci dokazujejo v sodnem postopku. Prav tako delodajalci
               ne morejo tveganja, povezanega z regresnimi zahtevki, zavarovati pri komercialnih
               zavarovalnicah, ker teh storitev ne ponujajo. Druga stran glede te vsebine
               izpostavlja, da namen regresnih zahtevkov nikakor ni polnjenje zdravstvene blagajne,
               ampak povračilo sredstev, ki so bila izplačana zaradi krivde nekoga drugega, torej v
               primeru poškodb na delu od delodajalca, ki je kršil ali opustil ukrepe za
               zagotavljanje varnega dela delavcev. Pri čemer dodaja, da regresni zahtevki celo
               silijo delodajalce, da skrbijo za delovno okolje in zaščito delavcev pred
               nevarnostmi. Zavod za zdravstveno zavarovanje Slovenije je pristopil k intenzivnemu
               uveljavljanju in seveda izterjavi regresnih zahtevkov za stroške zdravljenja zaradi
               poškodb pri delu. Temu sledi tudi Zavod za pokojninsko in invalidsko zavarovanje
               Slovenije, ki zahteva povrnitev povzročene škode od delodajalca, če je zavarovalčeva
               invalidnost, potreba po tuji pomoči in postrežbi ali smrt posledica tega, ker niso
               bili izvedeni ukrepi za varnost in zdravje pri delu in drugi ukrepi, predpisani ali
               odrejeni za varnost ljudi. Delodajalci izpostavljajo manko zgornje meje za odškodnine
               in tudi, da ni nobenega razlikovanja med tem, ali je neka škoda nastala zaradi
               malomarnosti ali naključja, kar po njihovem pomeni, da so lahko veliko breme, še
               posebej za mala podjetja in obrtnike. Na drugi strani pa smo soočeni z argumenti
               nasprotne strani, ki pravi, da če bi omejili višino regresnih zahtevkov, bi ta škoda,
               ki jo je povzročil delodajalec s svojim neustreznim ravnanjem in bi presegala določen
               mejnik, bremenila davčno blagajno in s tem solidarnostno vse plačnike prispevkov,
               tudi tiste delodajalce, ki dosledno in zgledno izvajajo vse ukrepe varnosti in
               zdravja pri delu.</p>
               <p>Iz navedenega jasno izhaja, da gre za težak oreh, ki ga morajo streti vse vpletene
               strani. Omenjena problematika je po našem mnenju večkrat tema pogovora na
               Ekonomsko-socialnem svetu, kamor po našem mnenju tudi sodi. Menimo, da mora biti
               rešitev posledica soglasja med vsemi deležniki, zato na enostransko spreminjanje
               zakonodaje ob odsotnosti dogovora ne morem pristajati in bomo glasovali v Poslanski
               skupini Socialnih demokratov, da zakon ni primeren za nadaljnjo obravnavo.</p>
            </sp>
            <sp xml:id="SDZ7-Redna-17-2016-03-29.sp147">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Združena levica, zanjo Miha Kordiš.</p>
            </sp>
            <sp xml:id="SDZ7-Redna-17-2016-03-29.sp148">

               <speaker>MIHA KORDIŠ (PS ZL):</speaker>

               <p>Hvala za besedo, predsedujoči.</p>
               <p>V Združeni levici bomo glasovali proti temu predlogu, zato ker bi zmanjšal varnost
               pri delu.</p>
               <p>Naše stališče je, da je treba odgovornost delodajalcev za varnost in zdravje delavcev
               povečati ne pa zmanjšati. Izhajamo iz ugotovitve, da je delovnih nesreč preveč, in da
               s stanjem na tem področju po definiciji nikoli ne bi smeli biti zadovoljni. Posebej
               ne bi smeli biti zadovoljni v Sloveniji, kjer se stanje ne izboljšuje. Iz zadnjega
               poročila Inšpektorata za delo izhaja, da je bilo zadnja tri leta pri nas v povprečju
               prijavljenih 9 tisoč 509 delovnih nesreč na leto, od tega 439 težjih, število lažjih
               nesreč se celo povečuje. Leta 2014 je bilo 23 nesreč, ki so se končale s smrtjo
               delavca, to je največ od izbruha krize leta 2009. Inšpektorat za delo ugotavlja, da
               je treba, bom kar citiral: "Vzroke nezgod tudi v letu 2014 iskati predvsem v nizki
               ravni varnostne kulture tako delodajalcev kot tudi delavcev, podcenjevanju tveganj in
               v nekaterih primerih tudi neizkušenosti delavcev." Konec citata. To ugotovitev je
               treba dopolniti, delavec je vedno v podrejenem položaju in ne more organizirati
               delovnega procesa. Za usposabljanje za varstvo pri delu je tudi zakonsko odgovoren
               delodajalec, zato je jasno, da se bo varnost pri delu povečala samo z aktivnimi
               prizadevanji delodajalcev. Ti ukrepi povzročajo določene stroške, porabijo nekaj
               delovnega časa, zato se jim seveda delodajalci izogibajo, se pravi, jih je treba v
               izvajanje varnostnih ukrepov prisiliti. Določba, ki bi jo predlagatelji radi
               spremenili, je namenjena točno temu, njen glavni namen ni povečanje prihodkov Zavoda
               za zdravstveno zavarovanje, ampak preventivni učinek na delodajalce. Če bi sprejeli
               ta predlog, bi bil ta preventivni učinek bistveno manjši, to izhaja iz vseh treh
               predlaganih sprememb. Naj gremo po vrsti. Prvič, predlog predvideva, da bi bil
               delodajalec odškodninsko odgovoren samo za škodo, ki bi jo povzročil s hudo
               malomarnostjo, odpade torej odgovornost za škodo, ki nastane iz lahke malomarnosti. V
               zvezi s tem je treba takoj povedati, da poškodbe, ki nastanejo iz lahke malomarnosti,
               niso nič lažje od tistih poškodb, ki nastanejo iz hude malomarnosti. Pri tem predlogu
               torej ne gre za to, da bi se odpravila odškodninska odgovornost za lažje poškodbe,
               odpravlja se odgovornost za vse vrste poškodb, načeloma tudi smrtne. Razlika med hudo
               in lahko malomarnostjo je samo v tem, da se pri hudi malomarnosti delodajalec zaveda
               možnosti, da bo nastala škoda. Pri lahki malomarnosti pa se tega sicer ne zaveda, bi
               se pa kot skrbna oseba moral zavedati. In točno to je namen vse naše delovnopravne in
               delovnovarstvene zakonodaje. Če se nekdo odloči, da bo živel od dela drugih in v ta
               namen ustanovi podjetje, mora maksimalno poskrbeti za varnost pri delu. Ni dovolj, da
               se odpravi tiste nevarnosti, ki jih opazi vsak laik, ampak mora odpraviti vse
               nevarnosti, ki se jih da predvideti. Če tega ni sposoben, mora, kot se reče, zapreti
               štacuno oziroma mora to štacuno zapreti inšpektorat. Drugič, naslednja sprememba
               predvideva omejitev odškodnine v primeru škode zaradi hude malomarnosti na dobrih 15
               tisoč evrov. S tem se bistveno omili ena od prisil, ki silijo delodajalca, da ne
               ignorira potencialnih nevarnosti. Definicija hude malomarnosti je, da se delodajalec
               zaveda nevarnosti, vendar kljub temu ne ukrepa. Če zmanjšamo odškodninsko
               odgovornost, spodbujamo tiste delodajalce, ki se nevarnosti zavedajo, pa jo namerno
               ignorirajo. Taki delodajalci so za nas navadni kriminalci. To, kar predlaga NSi, pa
               je popolnoma enako, kot če bi zmanjšali kazni za kršitve predpisov o varnosti in
               zdravju pri delu. Zato tem ukrepom v Združeni levici nasprotujemo.</p>
               <p>Predlagatelj v obrazložitvi obljublja nekatere pozitivne učinke. Stališče Združene
               levice je, da z varnostjo in zdravjem pri delu ni dopustno barantati. Hkrati pa
               ugotavljamo, da je predlagatelj pozitivne učinke ocenil napačno. Predlagatelj navaja,
               da predlog ne bo imel učinkov za javne finance. To seveda ni res, namen teh ukrepov
               je, da se odpravi odškodninska odgovornost delodajalcev do Zavoda za zdravstveno
               zavarovanje. Če bi bil ta predlog sprejet, zavod ne bi imel več osnove, da od
               delodajalca, ki je povzročil škodo iz lahke malomarnosti, zahteva odškodnino, torej
               bi imel zavod zaradi tega manjše prihodke. V dopisu iz 9. marca Upravni odbor ZZZS
               sporoča, da je v zadnjih treh letih zavod z regresnimi zahtevki pridobil 1,3 milijona
               evrov letno. Tako zakon ne izpolnjuje poslovniških pogojev za vložitev, ker ni podana
               realna ocena negativnih učinkov na javne finance, ampak je ta vsaj, milo rečeno,
               zavajajoča. Res je, da 1,3 milijona evrov za ZZZS ni velik znesek, vendar gre pri tem
               ukrepu predvsem za preventivni učinek. Hkrati opozarjam, da je zavod zaradi
               varčevalnih ukrepov že itak kadrovsko podhranjen. Za primerjavo, 1,3 milijona evrov
               je letni strošek dela 43 zaposlenih z visoko izobrazbo. Naposled opozarjam tudi na
               to, da se obseg sredstev zavoda glede na BDP zmanjšuje in se bo še zmanjševal zaradi
               napačnih politik te Vlade.</p>
               <p>Na koncu naj se dotaknem trditve, da bi taka ureditev koristila predvsem malim
               podjetjem. Tudi to ne drži. Predlog predvideva omejitev odškodninske odgovornosti za
               vse delodajalce, neglede na velikost. Sicer pa je naše stališče, da glede varnosti
               pri delu ne more biti nobene pozitivne diskriminacije malih podjetij. Kdor hoče
               živeti od tujega dela, mora upoštevati vse standarde ali pa firmo pač zapreti. Tukaj
               si lahko pomagamo z analogijo z okoljskimi standardi, prepoved kloriranja mesa
               oziroma uporabna rastnih hormonov v Sloveniji velja tako za največjo multinacionalko
               kot za najmanjši espe oziroma kmeta. Enako mora biti tudi pri varnosti pri delu.</p>
               <p>Niti najmanjšega razloga nimamo, da bi ta zakon podprli. Od vseh mogočih subvencij in
               davčnih olajšav se tudi tukaj predlaga ukrep, ki ima minimalen finančni učinek za
               podjetja, hkrati pa bi ogrozil varnost pri delu vseh zaposlenih. Upam si trditi, da
               se s predlogom ne bi strinjala niti velika večina delodajalcev, v imenu katerih
               nastopajo predlagatelji. Zavod za zdravstveno zavarovanje je z dopisom 9. marca
               Državnemu zboru sporočil, da, spet citiram: "v celoti nasprotuje predlagani zakonski
               rešitvi." Konec citata. Kot vsi tukaj zbrani verjetno veste, zavod vodi upravni
               odbor, v katerem imajo delodajalci štiri, skupaj s predstavniki kmetov pa pet članov
               od enajstih. To je zelo jasen signal, da se ne strinjajo s politiko zdravstvenega
               dumpinga. Tudi svet ZPIZ je decembra 2013 zavrnil podobno omejitev višine
               odgovornosti, kot je predlagana danes. Zakon pred nami torej ne odraža nobenega
               realnega družbenega interesa, razen ekonomsko najmanj produktivnega sektorja, in samo
               slabo presojo predlagatelja.</p>
               <p>Zato po našem mnenju ni primeren za nadaljnjo obravnavo. Hvala.</p>
            </sp>
            <sp xml:id="SDZ7-Redna-17-2016-03-29.sp149">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, zanjo mag. Matej
               Tonin.</p>
            </sp>
            <sp xml:id="SDZ7-Redna-17-2016-03-29.sp150">

               <speaker>MAG. MATEJ TONIN (PS NSi):</speaker>

               <p>Dober dan.</p>
               <p>Zakon, ki smo ga spisali v Novi Sloveniji, če bo sprejet, dejansko izboljšuje
               poslovno okolje, kar je nujno za več delovnih mest. Naj že v začetku jasno povem, da
               v ničemer ne zmanjšuje varnosti delavcev na delovnem mestu, v ničemer ne zmanjšuje
               predpisov o delu pri varnosti. Delodajalci morajo, ne glede na ta zakon, izvesti vse
               ukrepe, ki jih predpisi v zvezi z varnostjo pri delu zahtevajo. Ta naš zakon samo
               določa nekoliko bolj življenjski način poplačila škod v primeru nesreč. In kdorkoli
               je oddelal vsaj dva dni dela v realnem sektorju, potem mora ta zakon podpreti.
               Kdorkoli pa nima niti ure dela v realnem sektorju, pa bo seveda temu zakonu
               nasprotoval.</p>
               <p>Zelo eksaktno. Kdo plača v primeru poškodb delavca? V vsakem primeru delodajalec. Če
               gre za manjšo malomarnost, potem mi predlagamo, da se ta škoda poplača iz denarja, ki
               ga delodajalec oziroma pri plači se ga plačuje za poškodbe pri delu, 0,5 in še nekaj
               odstotkov, letno se nabere v sklad okrog 80 milijonov evrov. Če gre za večjo
               malomarnost, bi prav tako škodo pokril delodajalec, in sicer do višine
               dvajsetkratnika minimalne pokojninske osnove. Ko pa gre za naklep in da zaradi tega
               naklepa nastane poškodba, potem pa delodajalec v celoti krije vse stroške. V Novi
               Sloveniji smo se enostavno odločili, da bomo prisluhnili tistim delodajalcem in malim
               obrtnikom in podjetnikom, ki jim zaradi zahtevkov za povzročeno škodo oziroma t. i.
               regresnih zahtevkov s strani Zavoda za zdravstveno zavarovanje grozi propad. Skladno
               s slovensko zakonodajo ima Zavod za zdravstveno zavarovanje Slovenije pravico
               zahtevati povračilo zneskov škode, če je poškodba, bolezen ali smrt delavca nastala,
               ker niso bili izvedeni ustrezni ukrepi za varstvo in primerno delovno okolje. S tem
               seveda ni nobenih problemov, da ne bo kdo imel občutka, da mi temu nasprotujemo.
               Vendar pa bi s spremembo Zakona o zdravstvenem varstvu in zdravstvenem zavarovanju,
               kjer zakon določa, na nek način ureditev vrnili na leto 2003, in sicer da se
               odškodninska odgovornost od delodajalcev v primeru poškodbe pri delu in poklicne
               bolezni terja, če je nastala zaradi velike malomarnosti. V primeru male malomarnosti
               pa ne in bi se škoda povrnila iz obveznega zdravstvenega zavarovanja, kamor pa
               delodajalci mesečno vplačujejo prispevek v višini 0,33 % za ta namen. Tako, kot sem
               rekel, v vsakem primeru za povzročeno poškodbo plačuje delodajalec. Z zakonom se prav
               tako omejuje višina povračila škode delodajalca v primeru velike malomarnosti, in
               sicer na dvajsetkratnik najnižje pokojninske osnove, tudi to sem povedal. Na podlagi
               trenutno veljavne zakonodaje namreč v Sloveniji ni mogoče zavarovati odgovornosti
               delodajalca za primer poškodbe pri delu in poklicne bolezni, kot je to mogoče v
               primeru avtomobilskega zavarovanja pri povzročiteljih prometnih nesreč. Samostojni
               podjetniki so izmed delodajalcev najranljivejša skupina, ki odgovarjajo s svojim
               osebnim premoženjem tudi za primer male malomarnosti. Toliko o tem, ko ste nekateri
               govorili, da ta zakon ni namenjen prav malim obrtnikom in podjetnikom. Prav tem je
               namenjen, kajti ti so v največji nevarnosti. Velika podjetja si lahko privoščijo
               marsikaj. V primeru nesreče, ki se lahko tudi ne najlepše konča in čeprav je lahko
               zanjo odgovoren celo delavec, pa se to podjetje lahko celo zapre.</p>
               <p>S spremembo zakonodaje, ki jo predlagamo, ne želimo to podčrtujem, ne želimo dajati
               nobene potuhe in spregled od zahtevanih predpisov za varnost in zdravje delavcev,
               ampak zgolj na primeren način porazdeliti finančno odgovornost za varnost in zdravje
               pri delu. Vsak udeleženec mora prevzeti svoj del odgovornosti. Prav tako predlogi
               rešitev niso uperjeni proti delavcem ali izenačitvi veljavne zakonodaje glede
               varnosti in zdravja pri delu. Gre zgolj za pravičnejšo porazdelitev odgovornosti. V
               Sloveniji ne moremo pri nobeni zavarovalnici zavarovati regresne odgovornosti, to pa
               lahko storijo na primer obrtniki in podjetniki v sosednji Avstriji in Nemčiji.
               Konkretno to pomeni, da imajo prav zaradi te možnosti boljšo poslovno okolje. Prav v
               Sloveniji smo že večkrat kritično govorili o delovanju ZZZS, tudi kar se tiče
               preglednosti financiranja posameznih pravic iz splošnega dogovora. Menimo, da ni
               pošteno, da se v zdravstveni blagajni prispevki, ki se vplačajo za namen varnosti in
               zdravja pri delu, porazgubijo v tej skupni vreči in niso namensko porabljeni za
               poškodbe pri delu oziroma poklicne bolezni. To pomeni, da se tistih 0,54 %, 0,53 %,
               ki se namenja za poškodbe pri delu, praktično zdaj v tej zdravstveni blagajni
               porazgubi za karkoli. Mi pa predlagamo, da če delodajalci plačujejo za ta namen za
               poškodbe pri delu, potem naj ta zavarovalnica tudi v primeru poškodb zaradi manjše
               malomarnosti krije te stroške.</p>
               <p>Poslanska skupina Nove Slovenije ni spreminjala določb, ki bi kakorkoli posegale v
               namerne povzročitve škode, takrat je prav, da je delodajalec v celoti odgovoren za
               breme povzročitve škode, tudi če to pomeni prenehanje poslovanja podjetja. Ko gre za
               naklep, ko gre za namensko zmanjševanje ukrepov za varnost delavcev, potem tudi v
               Novi Sloveniji zagovarjamo, da je takšno podjetje bolje zapreti danes kot pa
               jutri.</p>
               <p>Namen sprememb, ki jih predlagamo in podpiramo, torej ni v zmanjševanju pomena
               varnosti in zdravja pri delu, kot tudi ne zmanjševanja standarda odgovornosti
               delodajalca, ampak v pravičnejši razdelitvi bremena med vsemi deležniki. Jasno je, da
               bomo zakon, ki smo ga spisali, tudi podprli.</p>
            </sp>
            <sp xml:id="SDZ7-Redna-17-2016-03-29.sp151">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo gospa Maruša Škopac.</p>
            </sp>
            <sp xml:id="SDZ7-Redna-17-2016-03-29.sp152">

               <speaker>MARUŠA ŠKOPAC (PS SMC):</speaker>

               <p>Hvala za besedo.</p>
               <p>Novela Zakona o zdravstvenem varstvu in zdravstvenem zavarovanju skuša urediti
               področje odškodninskih zahtevkov delodajalcev v primerih poškodbe pri delu. Gre za
               zahtevek za povrnitev stroškov zdravljenja, ki ga Zavod za zdravstveno zavarovanje
               Slovenije lahko zahteva od tistega, ki je namenoma ali iz malomarnosti povzročil
               okvaro zdravja pri zaposlenemu. Pri raznih oblikah poškodbe pri delu ali poklicne
               bolezni je običajno odgovoren delodajalec, ki v skladu z obligacijskim in
               odškodninskim pravom prevzema tudi odškodninsko odgovornost. Pri tem ne gre za
               avtomatizem v smislu, da to pomeni tudi, da je delodajalec kriv za nastalo škodo.
               Tako poznamo primere, ko ima delodajalec na sodišču težavo dokazovati, da določena
               škoda ni nastala iz malomarnosti delodajalca, ampak je za nesrečo pri delu odgovoren
               delavec sam. Ker pri plačilu teh regresnih zahtevkov ni določene zgornje meje za
               odškodnine in je pogosto v procesu ugotavljanja odgovornega zelo težko razlikovati
               med tem, ali je neka škoda nastala iz malomarnosti ali zaradi naključja, delodajalci
               opozarjajo na sivo polje v sistemu delovnopravne zakonodaje, ki jo je treba primerno
               urediti.</p>
               <p>V Poslanski skupini Stranke modernega centra smo s problematiko seznanjeni in
               Ministrstvo za zdravje že pripravlja spremembe zakonodaje na tem področju. V
               normativnem delovnem programu Vlade Republike Slovenije za leto 2016 je predvidena
               novela Zakona o zdravstvenem varstvu in zdravstvenem zavarovanju, ki predvideva
               ureditev zadevne problematike še v letošnjem letu. Menimo namreč, da mora delodajalec
               vsekakor ravnati v skladu z veljavno zakonodajo s področja varstva pri delu in
               brezpogojno postoriti vse, kar je v njegovi moči, za zagotavljanje varnosti in
               zdravja pri delu. Če ima delodajalec z vidika varnosti pri delu urejene vse ukrepe,
               kot je izjava o varnosti z oceno tveganja, urejene predhodne zdravstvene preglede
               zaposlenih, če imajo delavci opravljen izpit iz varstva pri delu, če jih delodajalec
               sproti izobražuje, daje navodila glede ukrepov za zagotavljanje varstva pri delu in
               podobno, pa je treba upoštevati tudi, da je do neke nesreče lahko prišlo po naključju
               ali pa je zanjo odgovoren delavec sam. Čeprav je teh primerov hude malomarnosti
               relativno malo, delodajalci opozarjajo, da je v primeru regresnih zahtevkov povračilo
               stroškov lahko tako visoko, da lahko ogrozi preživetje podjetja, kar velja predvsem
               za manjše gospodarske subjekte.</p>
               <p>Kljub temu, da si področje urejanja odškodninskih zahtevkov v primeru odgovornosti
               delodajalca zasluži iskanje rešitev v okviru obstoječe zakonodaje, pa menimo, da
               rešitev, ki jo obravnavamo danes, ni najbolj primerna in je zato v Poslanski skupini
               Stranke modernega centra ne bomo podprli. Predlog je namreč v nasprotju s temeljnim
               načelom odškodninskega prava, ki pravi, da mora povzročitelj povrniti škodo v
               povzročeni višini oziroma na način, da vzpostavi prejšnje stanje. Prav tako predlog
               ogroža zaščito šibkejše stranke v razmerju delodajalec, delavec, kjer ima delodajalec
               že po veljavni zakonodaji številne obveznosti za zagotovitev varnega in zdravega
               dela. Navsezadnje se je treba zavedati tudi, da bi sprejetje take rešitve v nasprotju
               z oceno predlagatelja imel znatne učinke na javnofinančna sredstva, ki jih Zavod za
               zdravstveno zavarovanje Slovenije zbira iz naslova pobranih prispevkov, in to, upamo,
               da v večini primerov upravičeno. Izpad teh sredstev iz zdravstvene blagajne bi
               pomenil manj denarja za zdravstvo, s čimer bi bili posredno oškodovani vsi
               državljani. Za primere, ki pa nakazujejo, da se to dogaja neupravičeno, pa je treba v
               doglednem času poiskati rešitev, ki bo pravilna za vse, tako za delavce kot za
               delodajalce in vse uporabnike blagajne zdravstvenega varstva. Hvala.</p>
            </sp>
            <sp xml:id="SDZ7-Redna-17-2016-03-29.sp153">

               <speaker>PREDSEDNIK DR. MILAN BRGLEZ:</speaker>

               <p>Končali smo predstavitev stališč poslanskih skupin. Sledi splošna razprava poslank in
               poslancev o predlogu zakona. Najprej ima besedo predlagatelj gospod Jožef Horvat.</p>
            </sp>
            <sp xml:id="SDZ7-Redna-17-2016-03-29.sp154">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik.</p>
               <p>Hvala vsem za predstavljena stališča, seveda tudi gospe ministrici. Na gospo
               ministrico se pravzaprav najprej obračam z eno prošnjo oziroma zahtevo, ali bi lahko
               poslanci dobili za leta 2014, 2015 in tudi 2013 natančno specifikacijo porabe
               sredstev, ki jih delodajalci plačajo preko prispevka za poškodbe pri delu, 0,53 % na
               bruto. Gre za zneske približno 75 milijonov evrov in mislim, da poslanci lahko imamo
               ta vpogled, kako se teh 75 milijonov evrov porabi, natančno, za katere primere.
               Seveda gre za osebne podatke, zato boste itak vedeli, na kakšen način nam ta dokument
               posredujete.</p>
               <p>Najprej bi rad povedal naslednje, ker v nekaterih stališčih nam je bilo očitano, da
               Nova Slovenija zdaj zmanjšuje standarde varstva pri delu. Ni res. Ni res. Standardi
               varstva pri delu ostajajo isti, ostajajo enaki. Nimamo nič proti, če se še bolj
               zaostrijo. Dejstvo je pa, da za vse nesreče pri delu oziroma za zdravljene poklicnih
               bolezni in tako naprej, pa tako vedno plača delodajalec preko regresnega zahtevka,
               kot smo slišali že nekajkrat, nekaj čez milijon je bilo teh regresnih zahtevkov v
               zadnjih treh letih oziroma preko prispevne stopnje 0,53 % na bruto plačo.</p>
               <p>Nekateri, nočem zdaj stopnjevati temperature, ampak nekateri ste dejansko v svojih
               stališčih jasno sporočali državljanom, ne postanite delodajalci. Ne postanite
               delodajalci. Kar predstavljate si, stopite v kožo nekega mladega podjetnika, ki ima
               vse kvalifikacije, da postane samostojni podjetnik in se ukvarja z gradbeno stroko.
               In recimo, da ima istočasno odprti dve gradbišči. Po fizikalnem, naravnem zakonu
               torej ni mogoče, da je človek istočasno na dveh različnih mestih. Seveda ne
               izključujem, da je kakšen delodajalec tudi malomaren, namerno malomaren. Mi teh ne
               branimo. Postavite se pa v vlogo tistega delodajalca, ki pa je morda na nekem drugem
               gradbišču, če sem že pač s to branžo začel, na nekem prvem gradbišču pa mu delavec,
               zidar, kdorkoli že, pade z gradbenega odra. Pri tem, da je oder postavljen po vseh
               standardih, je pač stopil mimo ali kakorkoli že. Najbrž mu ni delodajalec rekel, da
               se naj dol vrže. Čisto drugi primer je, če bo delodajalec nekemu svojemu delavcu dal
               nalogo, da spleza po vlažni, mokri strehi, pa še strmi in brez vrvi, recimo. To se
               razume. Postavite se v vlogo mladega delodajalca, ki, nedajbože, da se njegovemu
               delavcu zgodi delovna nesreča in bo pač moral plačati nekaj 10 tisoč, mogoče 100, 150
               tisoč regresnega zahtevka. Na ta način bi jaz malo zadevo obrnil, le ne bi rekel, ne
               postanite delodajalci, ampak bi kljub temu razpravo poskušal peljati v to smer, da
               damo odgovor, prvič, ali je obstoječa zakonodaja ustrezna ali če jo lahko izboljšamo.
               Tukaj pa, ker ste pri prejšnji točki vi, kolegice in kolegi, prinesli pismo
               Obrtno-podjetniške zbornice, tudi predlagam, da si to pismo vsi preberete. Najbrž je
               to neka reprezentativna organizacija kar velikega števila delodajalcev in so se
               najbrž oglasili zato, ker imajo problem. Imajo problem. In mi smo tukaj zato, da
               probleme na zakonodajni ravni tudi rešujemo. Ali pa, kot ste napovedali, tega zakona
               ne boste podprli v prvem branju, niti ne boste iskali boljših rešitev, kot so
               dosedanje, in na nek način pristajate pač v to politiko, da imamo dovolj delovnih
               mest, da lahko naprej nadaljujemo s pokojninsko goljufijo, o kateri sem govoril pri
               prejšnji točki in je v bistvu rakrana te naše družbe.</p>
               <p>Mi imamo pravzaprav dva zelo velika problema. Vsaka čast tisti politiki, ki bo ta
               problem znala rešiti. Prvi je spet nastajajoča bančna luknja, spet bo izgleda treba
               potegniti iz žepov davkoplačevalcev nekaj milijard. In drugo, kar sem že prej
               povedal, od leta 2008 do leta 2015 smo iz proračuna Republike Slovenije v pokojninsko
               blagajno dali 11,3 milijarde evrov, ker ta ni vzdržna. Ni pa vzdržna zato, ker nimamo
               ravnovesja, ker imamo premalo delovnih mest, imamo premalo aktivnega prebivalstva,
               imamo seveda preveč brezposelnih, nimamo torej delovnih mest, pa ne tistih na
               minimalcu, takšna mene ne zanimajo, imamo premalo dobro plačanih delovnih mest, preko
               katerih bi delavci plačevali v pokojninsko blagajno, zdravstveno blagajno, nenazadnje
               bi se nateklo tudi bistveno več denarja iz naslova prispevka za poškodbe pri delu.
               Hvala lepa.</p>
            </sp>
            <sp xml:id="SDZ7-Redna-17-2016-03-29.sp155">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Ljudmila Novak, pripravita naj se gospod Janko Veber in Branko
               Zorman.</p>
            </sp>
            <sp xml:id="SDZ7-Redna-17-2016-03-29.sp156">

               <speaker>LJUDMILA NOVAK (PS NSi):</speaker>

               <p>Spoštovani gospod predsednik, spoštovana ministrica, kolegice in kolegi!</p>
               <p>Lahko samo to rečem, da mi smo dejansko prisluhnili obrtnikom, malim podjetnikom, ki
               so povedali, s kakšnimi težavami se ubadajo. In ko poslušam nekatera stališča, se mi
               zdi, da že vnaprej vsak, ki je delodajalec, je goljuf, da ga že vnaprej ožigosate, da
               namerno ne skrbi za varnost svojih delavcev, namerno povzroča nesreče. Vemo, da
               nesreča nikoli ne počiva in da zagotovo ni možno predvideti vseh stvari, da bi neko
               nesrečo preprečili. In če ti delodajalci, mali podjetniki, obrtniki že tako plačujejo
               v nek sklad, pa vendarle s temi prekomernimi obremenitvami jih lahko dokončno
               uničimo, človeku ne damo druge možnosti. Jaz verjamem, da je zelo malo takšnih, ki bi
               namerno povzročili neke malomarnosti, da bi se delavci ob tem ponesrečili. Vendarle
               vedno lahko pride do neke nesreče, ki je ne moremo ali je nismo predvideli ali je
               nismo mogli preprečiti. In potem takšnim delodajalcem ne damo možnosti, da bi
               vendarle tisto povračilo škode bilo nekako limitirano, če ne more zavarovati pri
               zavarovalnicah te morebitne nastale škode oziroma poškodbe.</p>
               <p>In ponovno, pomislimo samo to, da tudi mi politiki delamo napake, veliko napak. Prej
               smo govorili o davčnem potrjevanju računov, koliko ljudi boli glava zaradi tega,
               koliko ljudi ima težave, koliko ljudi bo opustilo določene dejavnosti, ker ste vi
               potrdili takšen neživljenjski zakon. Vprašajmo se, ali bomo mi tem ljudem povrnili
               škodo, ki so jo imeli zaradi tega. Poslušamo o milijonskih odškodninah in kaznih, ki
               jih bo morala Slovenija plačati nazaj Evropski uniji. Kdo jih povzroča? Ali bo ta
               povrnil to škodo? Vprašajmo se malo, koliko škode mi naredimo s svojimi
               nepremišljenimi zakoni in svojimi dejanji. Ali nek birokrat, nek uradnik, ki leta in
               leta ne izda nekega soglasja, nekega dovoljenja, da bi nekdo razširil proizvodnjo ali
               na ta način tudi dejansko ima materialno škodo. Pomislimo: Mi ne zagovarjamo tistih,
               ki so malomarni, ampak vendarle bodimo življenjski in predvidimo tudi to, da je
               možno, da se nekaj zgodi in da tega človeka zaradi tega ne moremo popolnoma uničiti.
               In niso delodajalci že vnaprej tisti, ki so grdi. Ja kdo bo pa dajal ljudem delo, če
               ne bo ljudi, ki bodo pripravljeni vložiti svoj denar v neko dejavnost in odpreti
               delovno mesto, da bodo ljudje lahko zaposleni. Mi podpiramo gospodarstvo za delovna
               mesta, ki so namenjena državljanom, da lahko od tega živijo, da se plačujejo davki.
               In že tako so delodajalci pri nas prekomerno obremenjeni z različnimi prispevki in
               davki, to vsi vemo, potem še z administrativnimi ovirami. Bodimo samo življenjski in
               poglejmo, ali res moramo nekega človeka, nekega obrtnika popolnoma uničiti, ker se mu
               je zgodila neka delovna nesreča. Samo to vas prosim, da pogledamo čisto
               življenjsko.</p>
            </sp>
            <sp xml:id="SDZ7-Redna-17-2016-03-29.sp157">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Janko Veber, pripravita naj se gospod Branko Zorman in Miha
               Kordiš.</p>
            </sp>
            <sp xml:id="SDZ7-Redna-17-2016-03-29.sp158">

               <speaker>JANKO VEBER (PS SD):</speaker>

               <p>Hvala za besedo. Lep pozdrav vsem!</p>
               <p>Zagotovo je zelo velika odgovornost in pomembna odločitev nenazadnje vsakega
               posameznika, ki se odloči za to, da organizira sam gospodarsko dejavnost ali pa
               skupaj z družbeniki organizira še obsežnejšo gospodarsko dejavnost. Vendar pri vsem
               tem je izjemno pomemben tudi odnos do zaposlenih in boljši kot je odnos do
               zaposlenih, boljše kot so razmere za delo na delovnem mestu, lahko rečemo, da je tudi
               učinek zaposlenih bistveno večji, kot pa če temu ni tako. Dejstvo je, da vsak, ki
               opravlja delo bodisi že od rane mladosti ali pa tudi pozneje po ustrezno pridobljeni
               izobrazbi, poskuša delati po svojih najboljših močeh. Velikokrat se lahko zgodi, da
               pride do delovne nesreče, poškodb ali pa se tudi sicer zaradi razmer skozi leta
               naberejo zdravstvene težave. Vse to je možno blažiti na način, da je ta odgovornost,
               medsebojna odgovornost med delodajalcem in delavcem, vzpostavljena na čim bolj
               korekten način. Sicer predlagatelj meni, da ta dosedanja rešitev, ki je trenutno
               uzakonjena, ni najbolj korektna oziroma da pravzaprav postavlja v boljši položaj
               delavca kot pa delodajalca. Pa vendar, kakorkoli pogledamo, je v praksi delavec vedno
               šibkejša stranka v postopku, karkoli se zgodi. Zato menim, da je bolje, da poskrbimo
               za malega človeka, če lahko tako rečem, ker je vendar v podrejenem položaju v
               primerjavi z delodajalcem, na način, da mu tudi z zakonom nudimo večjo varnost,
               predvsem če se pogovarjamo o zdravju - zdravje imaš do tistega trenutka, dokler ga
               imaš, potem pa je izjemno težko povrniti zdravje, ko pride do poškodb. Škoda, ki pri
               tem nastane, je po eni strani zavarovana, po drugi strani je pa tudi sam postopek
               vezan na to, da poskuša zdravstvena zavarovalnica izterjati to odškodnino za
               zdravljenje, in to je tisti princip in odnos, kjer je zagotovo primerneje, če lahko
               tako ocenim, da se dogaja med delodajalcem in zavarovalnico kot pa, recimo, med
               delodajalcem in zaposlenim. Zaposleni je pač v podrejenem položaju in menim, da je
               trenutna zakonodajna rešitev, to je zakonska rešitev, ki je v veljavi, ustrezna. Če
               bi se pa v praksi resnično pojavljale težave, da bi zaradi tega prihajala podjetja v
               takšen položaj, da ne bi mogla poslovati, da bi propadala, ker je enostavno ta
               obveznost previsoka, je pa to zagotovo situacija, o kateri se moramo zelo resno
               pogovoriti. Hvala.</p>
            </sp>
            <sp xml:id="SDZ7-Redna-17-2016-03-29.sp159">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Branko Zorman. Pripravita naj se Miha Kordiš in gospa Iva
               Dimic.</p>
            </sp>
            <sp xml:id="SDZ7-Redna-17-2016-03-29.sp160">

               <speaker>BRANKO ZORMAN (PS SMC):</speaker>

               <p>Hvala za besedo. Spoštovani gospod predsednik, spoštovana ministrica, ekipa z
               ministrstva, kolegice in kolegi!</p>
               <p>Obravnavamo relativno zelo všečen predlog Nove Slovenije, ki pije vodo, dokler ne
               poznamo vseh dejstev. Zdaj bom v svoji razpravi poskušal nekatera dejstva podrobneje
               razložiti, da bomo videli, zakaj, kot že napovedano, v Poslanski skupini Stranke
               modernega centra tega predloga ne bomo podprli. Pa ne zaradi tega, ker nismo delali v
               realnem sektorju, kot se je prej izrazil kolega Tonin – zanimivo, da ravno on govori
               o delovni dobi in o delu v realnem sektorju, ob tem, da ima dve leti delovne dobe v
               realnem sektorju, jaz pa bistveno več, tako lahko zelo argumentirano debatiram z
               njim. In kljub temu, da sem delal v realnem sektorju, tega predloga ne bom podprl.
               Zdaj pa k zadevi.</p>
               <p>Skratka, če ima delodajalec, ki mora v skladu z zakonodajo imeti urejene določene
               papirje, mora imeti izdelano izjavo o varnosti z oceno tveganja, vsi njegovi
               zaposleni morajo imeti opravljene periodične zdravstvene preglede, morajo imeti
               opravljene tečaje iz varstva pri delu, morajo se sprotno izobraževati še v zvezi z
               ostalimi zadevami, delodajalec mora ob kontinuiranem delovnem procesu dajati stalna
               navodila svojim zaposlenim glede varnosti pri delu, mora opozarjati na eventualne
               kršitve teh predpisov, seveda še preden se zgodi kakšna nesreča pri delu, in pa
               seveda mora opravljati v skladu s tem potreben nadzor. Če je delodajalec vse to
               naredil in ko pride do nekega primera poškodbe pri delu, mora seveda v skladu z
               zakonodajo izpolniti obrazec, tako imenovan IR8 obrazec Prijava nezgode, poškodbe pri
               delu, ki ga mora v štirih izvodih, kot vemo, poslati osebnemu zdravniku svojega
               zaposlenega, ta pa potem izpolnjene vrne en izvod delodajalcu in dva izvoda pošlje
               seveda na Zavod za zdravstveno zavarovanje Slovenije. Ko Zavod za zdravstveno
               zavarovanje Slovenije to prijavo poškodbe pri delu prejme in tukaj je že prvi
               potencialni problem, ker vsi delodajalci niti tiste prve zakonodajne osnove ne
               izpolnijo, se pravi vseh papirjev izobraževanj pregledov in tako naprej, in tudi v
               primeru poškodbe pri delu niso vsi tako vestni, kot bi morali biti, in seveda ne
               prijavijo te poškodbe pri delu. Zavod za zdravstveno zavarovanje, ko prejme to
               prijavo, presoja, ali je šlo za krivdo, ki je izključeno na strani zaposlenega, ali
               je krivda, ki je izključena na strani delodajalca, ali je mogoče deljena krivda, tudi
               to poznamo. In seveda tisti delodajalci, ki imajo opravljeno vso potrebno zakonsko
               podlago v zvezi s tem področjem varnosti pri delu in ki prijavijo poškodbo v skladu z
               zakonodajo, takšni ne bodo prejeli regresnega zahtevka. Še enkrat poudarjam, tisti
               delodajalci, ki delajo v skladu z zakonodajo, ne bodo prejeli regresnega zahtevka.
               Povejte mi enega, ki je prejel regresni zahtevek pa je imel vse te zakonske podlage
               izpolnjene. In še to, le v 1 % primerov poškodb pri delu, le v enem primeru od vseh
               poškodb, ki se na delu zgodijo, je takšnih, za katere ZZZS pošlje delodajalcu
               regresni zahtevek, zgolj 1 %. Verjemite, da v temu 1 % notri niso tisti zgledni
               delodajalci, ki zakonodajo spoštujejo, ampak tisti, ki jo jemljejo, dajmo tako reči,
               mogoče malo bolj z levo roko.</p>
               <p>Zelo nevaren je predlog predlagatelja, kjer malomarnost začenja deliti na veliko,
               manjšo, srednjo in tako naprej. Malomarnost je malomarnost. Glede na to, da zakonsko
               na delovnem mestu odgovoren seveda delodajalec, potem ne more biti malomarnost mala.
               Ali je ali je pa ni. Ve se, kaj mora delodajalec postoriti, kaj mora zagotoviti, kaj
               mora nadzirati, na kaj mora opozarjati in kaj mora v primeru poškodbe oziroma nesreče
               pri delu storiti. Če to stori, noben delodajalec od ZZZS ne bo prejel regresnega
               zahtevka. V tem primeru so tisti pošteni delodajalci že danes zaščiteni in ta
               sprememba zakonodaje ni potrebna. Verjamem, da bo ministrstvu v prihajajočem zakonu o
               zdravstvenem zavarovanju tudi to področje ponovno pregledalo in če je potrebno
               slučajno kaj tukaj še urediti, tudi uredilo, do takrat pa, kot rečeno, tega vašega
               predloga ne bom podprl. Hvala lepa.</p>
            </sp>
            <sp xml:id="SDZ7-Redna-17-2016-03-29.sp161">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Miha Kordiš. Pripravita naj se gospe Iva Dimic in Vesna Vervega.
            </p>
            </sp>
            <sp xml:id="SDZ7-Redna-17-2016-03-29.sp162">

               <speaker>MIHA KORDIŠ (PS ZL):</speaker>

               <p>Najlepša hvala za besedo, predsedujoči.</p>
               <p>Obravnava današnjega predloga in zagovor predlagatelja izhajata iz teze, da, kot smo
               lahko slišali v stališču in v razpravah, ki so temu sledile, izhajajo iz teze, da
               sedanja ureditev z zagotavljanjem varnosti pri delu in s penaliziranjem malomarnosti
               zagotavljanja zdravja in varnosti pri delu zavira podjetniško dejavnost. To je nekako
               tista osnovna teza, s katero se v tej razpravi soočamo in ki prihaja tam iz desne
               tribune. Tukaj je treba poudariti, da v resnici nimamo opravka z nobenim dramatičnim
               družbenim problemom. Tukaj ne gre za odpravljanje realnega družbenega problema, ker
               regresni zahtevki znašajo približno 1,2 milijona letno. V Sloveniji imamo 136 tisoč
               podjetij z nič do enim zaposlenim in število espejev se je od leta 2008 povečalo za
               20 %, medtem ko se je skupno število zaposlenih zmanjšalo za 11 %. To vam govorim
               ravno zato, da zavrnem izhodiščno tezo predlagatelja, da zagotavljanje varnosti pri
               delu in grožnja odškodnine zaradi malomarnosti zavira podjetniško dejavnost. Kljub
               obstoječi ureditvi se je število podjetij v zadnjih letih zvišalo, še posebej tistih
               malih, torej espejev, se je povečalo od leta 2008 za 20 %. Osnovna teza, s katero
               danes nastopa predlagatelj, preprosto ne vzdrži.</p>
               <p>Njihov predlog pa vendarle zmanjšuje varnost pri delu zaradi tega, ker nagrajuje
               delodajalce, kapitaliste za malomarnost v zagotavljanju varnosti in zdravja njihovih
               zaposlenih, kar bi morala biti ena temeljnih funkcij oziroma družbenih nalog, ki jih
               Državni zbor kot zakonodajalec nalaga delodajalcu, ker se je delodajalec vendarle
               tisti, ki se je odločil odpreti podjetje, ker s tem živi iz dela drugih ljudi.</p>
               <p>Povprečje delovnih nesreč v zadnjih treh letih je grozno, 9 tisoč 509 delovnih
               nesreč, od tega 439 težjih. Lažje nesreče se povečujejo, leta 2014 pa smo imeli tudi
               23 smrtnih primerov. To pomeni, da je naša ureditev, če kaj, premalo stroga do
               delodajalcev in njihovega zagotavljanja varnosti svojim zaposlenim ne pa preveč, kot
               nas prepričuje predlagatelj.</p>
               <p>Kar se tiče samih poslovniških pogojev, predlagatelj trdi v svojemu predlogu, da ne
               bo učinkov za javne finance. To seveda ni res. Zavod za zdravstveno zavarovanje
               Slovenije je v zadnjih treh letih pridobil 1,3 milijone evrov iz tega naslova, medtem
               ko je predlagatelj trdi, da učinkov za javne finance ne bo. Po naši oceni, oceni
               Združene levice ta predlog sploh ne izpolnjuje poslovniških pogojev, da bi ga smeli
               obravnavati na današnji seji, pa vendarle ga obravnavamo. Nasploh pa pri temu
               predlogu ne gre za prihranke delodajalcev, ti so v resnici minimalni, ampak za
               odpravo preventivnega ukrepa za zagotavljanje varnosti in zdravja pri delu. Pač
               osnovna funkcija delodajalcev v kapitalizmu je, da zasledujejo profitni motiv na
               trgu, da zasledujejo dobiček in ukrepi za varnost zaposlenih pomenijo posredno ali pa
               neposredno strošek za delodajalca, seveda si delodajalec v konkurenčni tekmi na trgu
               ne bo naprtil dodatnega stroška, če mu ne bo treba. Zato moramo v Državnemu zboru kot
               zakonodajalec poskrbeti za rešitve, ki bodo prisilile delodajalca, da se odreče
               delčku svojega profita in ga nameni za varnost zaposlenih pri delu v obliki izrabe
               njihovega delovnega časa, v obliki neke temeljitosti pri organizaciji proizvodnega
               procesa in tako naprej. Nasploh je pa ta predlog napad na zdravje pri delu pa tudi na
               sam Zavod za zdravstveno zavarovanje Slovenije, kot smo tem napadom lahko priča v
               zadnjih dveh letih tega mandata, pač je to samo vrh ledene gore. Hvala.</p>
            </sp>
            <sp xml:id="SDZ7-Redna-17-2016-03-29.sp163">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Iva Dimic, pripravita naj se gospod Jan Škoberne in gospa Marija
               Antonija Kovačič.</p>
            </sp>
            <sp xml:id="SDZ7-Redna-17-2016-03-29.sp164">

               <speaker>IVA DIMIC (PS NSi):</speaker>

               <p>Hvala lepa za besedo, spoštovani predsednik Državnega zbora. Spoštovani kolegice in
               kolegi, ministrica!</p>
               <p>Tole zadnje izvajanje, sploh ne vem, če je primerno za ta Državni zbor, da je vse to
               nek napad. Na koga? Napad na tistega, ki si sam poskuša zaslužiti svoj kruh. Teh
               napadov je v zadnjem času preveč. Pol ure nazaj smo govorili o davčnih blagajnah, ki
               točno napadajo tistega malega človeka, ki si posluša sam zaslužiti svoj kruh. Napad
               jemljete tudi, če želim otroka vpisati v zasebno šolo, jemljete to za napad. Jaz tudi
               jemljem za napad... Res sem, čustveno sem... jaz tudi jemljem za napada, da se v
               osnovni šoli moja osemletna hčerka te dni uči Hej, brigade, hitite. Zame je to napad
               in ne bom govorila več o tem napadu. Govorila bom o tem, da je v zasebnem sektorju, v
               privatnem sektorju za tistega malega obrtnika, samostojnega podjetnika, ki ima
               zaposlene tri do pet ljudi, takle zakon preveliko tveganje, da bi se on spustil v
               kakšen posel več, kar pomeni, ne da ima dva delovišča odprta, še enega si ne upa.
               Pustimo tisto, da ima stalne nadzore nekih inšpekcij varstva pri delu, delo na
               višini. Govorim o samostojnem podjetniku krovcu. Kaj pomeni za njega, da se mu nekdo
               popelje po strehi, pa je lahko še mreža še tako zavarovanja, ima vse po standardih.
               Zanimivo je to, da take najraje tudi obiskujejo inšpektorji in pregledujejo, če so
               plače prav odvedene. To jim najdejo in to pregledujejo, ker vse ostali pa špila ali
               pa gre po liniji. Kako naj tak človek še nekaj ustvarja ali pa dela, če ima tak težek
               nahrbtnik, da če se mu bo ena taka poškodba pri delu zgodila, mu bo vse šlo, ker je
               samostojni podjetnik in odgovarja s celotnim svojim premoženjem. In je bilo že danes
               povedano ­– Kdo v javnem sektorju odgovarja s celotnim svojim premoženjem? Še z
               desetino ne, ker če bi z desetino odgovarjal, potem bi bilo v tej državi drugače. Ne
               bi imeli v predalih milijonskih odškodninskih zahtevkov, tudi glede sladkorne tovarne
               Ormož. Vse te današnje razprave, ko govorite, to je tako malo, to je tako malo ...
               Veste kakšno sporočilo je, da vsak, ki se spusti v neke podjetniške vode, pa je bilo
               še celo našteto, koliko veliko jih je, ampak mora se po drugi strani vedeti, zakaj je
               toliko veliko samostojnih podjetnikov, več kot polovica, sem prepričana, je
               fiktivnih, ker je bila zaposlitvena politika taka, da so jim omogočali, da so
               registrirali samo espeje, samostojni podjetniki in dobili neko spodbudo za zagon te
               poti, ki pa so fiktivni, ki pa se enostavno zapirajo in počasi odmirajo. Tudi to se
               vidi v statistiki, pa tega niste tukaj pokazali. Skratka, biti v teh dneh, v teh
               časih samostojni podjetnik, obrtnik, bi rekel človek, da je vsak tisti, ki se v to
               pot poda, da ne živi v realnem svetu, kaj vse pomeni in kakšne prepreke mora vse
               izpolnjevati. Največje tveganje, kot sem že dejala, so tudi regresni zahtevki. In se
               mi zdi, da bi bilo treba v to smer pogledati, kaj je treba, da se debirokratizira,
               kaj je treba odpraviti od vseh teh nadzorov, potem še take zadeve, ki blokirajo
               razvoj in potem govorimo o socialni državi. Socialna država je taka, ki omogoča
               ljudem, da delajo, da zaslužijo, da se preživijo in še koga zraven ne pa, da se jim
               predpisuje vedno nova in vedno hujša pravila, zakone in da se na njih izvaja nek tak
               poostren nadzor. Pa tudi ne nad vsemi enako, ker če bi se nad vsemi enako, potem se
               ne bi zgodil Marof – to, kar smo prejšnji teden govorili. Potem se ne bi tam dogajalo
               izkoriščanje delavcev, če bi nadzor bil do vseh enak, ne samo do samostojnih
               podjetnikov, ki imajo tri do pet ljudi zaposlenih in odgovarjajo z vsem svojim
               premoženjem. Ker enostavno takemu je najlažje pobrati. Takšnemu se usedeš in je. In
               gre na licitacijo njegovo premoženje in se ga zarubi. Takim, ki pa delajo tako grdo z
               ljudmi – pa se to dogaja kljub temu, da imamo dobro zakonodajo, tudi moram
               pokritizirati, da jih pride 5 na eno zdravstveno kartico –, takim se pa nič ne
               zgodi.</p>
               <p>Do kdaj bo tako v tej državi, da se bo malemu še več nalagalo in da bodo velike ribe
               odplavale stran?</p>
            </sp>
            <sp xml:id="SDZ7-Redna-17-2016-03-29.sp165">

               <speaker>PREDSEDNIK DR. MILAN BRGLEZ:</speaker>

               <p>Replika, Miha Kordiš.</p>
            </sp>
            <sp xml:id="SDZ7-Redna-17-2016-03-29.sp166">

               <speaker>MIHA KORDIŠ (PS ZL):</speaker>

               <p>Najlepša hvala, predsedujoči. Hvala za repliko.</p>
               <p>Bom zelo kratek. Kolegica iz NSi mi je očitala vse sorte raznoraznih napadov, od
               napadanja zasebnega šolstva do napadanja kapitalistov in še nekaj deset drugih stvari
               se je znašlo v tej čmokudri. Očitno je za kolegico iz Nove Slovenije napad na družbo
               vse, kar niso besede fajmoštra iz prižnice. Hvala <stage>/ oglašanje iz dvorane/</stage></p>
            </sp>
            <sp xml:id="SDZ7-Redna-17-2016-03-29.sp167">

               <speaker>PREDSEDNIK DR. MILAN BRGLEZ:</speaker>

               <p>Upam, da … Ni bila to replika. Opomin dam drugič v tej kampanji, že danes zjutraj ste
               videli, da sem moral dvakrat opomniti. Ni bila replika. Ampak oba sta preveč čustveno
               … in eden in drug reagirata na tovrstne zadeve. Prosim, če je možno, da se čustva
               izključijo vsaj do določene mere in se razumsko razpravlja o stvareh. Mislim pa, da
               so stališča tako različna, da lahko razumem, zakaj so lahko čustva enega in drugega
               prizadeta.</p>
               <p>Besedo ima gospod Jan Škoberne, pripravita naj se gospa Marija Antonija Kovačič in
               gospa Vojka Šergan.</p>
            </sp>
            <sp xml:id="SDZ7-Redna-17-2016-03-29.sp168">

               <speaker>JAN ŠKOBERNE (PS SD):</speaker>

               <p>Najlepša hvala, spoštovani predsednik. Bom poskušal kar se le da izključiti čustva in
               obljubim, da ob razpravi o Zakonu o regresnih zahtevkih ne bom govoril o zasebnem ali
               javnem šolstvu. Menda to pod to točko dnevnega reda niti ne sodi. Šalo in neresnost
               na stran.</p>
               <p>Izjemno nevarna teza je bila vzpostavljena v razpravi pred repliko gospoda Kordiša.
               Inšpektorji hodijo po podjetjih in preverjajo, ali so bile plače pravilno odvedene,
               in preganjajo tiste, ki plač ne obračunavajo pravilno. Če bi imeli izredno sejo o
               tem, kako je bilo mogoče, da Vegrad ni izplačeval plač svojim zaposlenim, prispevkov
               zdravstvenega zavarovanja in tako naprej, bi verjetno tudi z druge strani prišel
               poziv, da je pa vendar treba z vso resnostjo in kar se le da ostro obravnavati vsak
               primer, kjer delodajalci plač ne izplačujejo pravilno, ne odvajajo prispevkov in s
               tem onemogočajo zaposlenim, da bi prišli do svojih temeljnih pravic, kot so
               pokojnina, zdravstveno zavarovanje in tako naprej. Zato se mi najprej in uvodoma zdi
               s strani predlagatelja postavljati tovrstne teze, ki pa jih je v Zakonu o regresnem
               zahtevku oziroma v tej noveli precej, da so dovoljene nepravilnosti na škodo delavca,
               če se dogode ponevedoma ali z nižjo stopnjo naklepne malomarnosti, kot je bilo prej
               izpostavljeno. Že sam termin naklepne malomarnosti je, dajmo reči, najmanj nenavaden,
               če že ni oksimoron, to je bistroumni nesmisel.</p>
               <p>Kje je torej racionalni zadržek do sprejema tovrstnega zakona, kot ga imamo pred
               seboj? Namen regresnega zahtevka, če gremo po definiciji, pomeni, da se povrnejo
               sredstva, ki so bila izplačana zaradi krivde nekoga drugega, torej v primeru poškodb
               na delu od delodajalca, ki je kršil ali opustil ukrepe za zagotavljanje varnega dela
               delavcev. Kršil ali opustil, ne da se je zgodilo samo po sebi, da je bila nesreča,
               ker ni bilo izpolnjenih vseh pogojev, ki bi jih delodajalec moral izpolniti zato, da
               zagotovi varnost pri delu, zakonskih, racionalnih pogojev za to, da se zaposlenim ne
               bi moglo kaj zgoditi. Zgodi se, najbolj enostavno, da zaposleni ne nosi čelade na
               gradbišču ali pa zaščitne obleke ali pa zaščitnih čevljev. Ja, to je odgovornost
               zaposlenih, ampak ravno zaradi tega je nekdo vodja gradbišča, ki najprej zaposlenega
               opozori, da je na gradbišču treba nositi čelado, potrebni so zaščitni čevlji,
               potrebna je zaščitna obleka. Ali si predstavljate, da vas spustijo v železarno brez
               zaščitne obleke, in potem rečejo, po naključju se je nekdo našel pri valjarni in se
               je poškodoval. To se ne sme in ne more dogajati. Delo mora biti organizirano tako, da
               so tako zaposleni kot drugi morebitni udeleženci v delovnem procesu varni. Če nekdo
               krši predpisana pravila, je za to seveda sam odgovoren, ampak ne, če delodajalec,
               kljub temu, da je imel nadzornika, ki ga ni opozoril, da je imel za to pristojnega
               inženirja varnosti pri delu in tako naprej, dopušča možnost, da se nekaj krši. V tem
               primeru je opustil – in ta »po naključju« je res nenavadna – svojo odgovornost do
               zaposlenih in do svojega podjetja, do svojega kapitala, do svojega vložka. Jaz
               razumem, da je strašno težko, če se komu zgodi, da zaposleni, ki dela fasade na hišah
               pade z odra, se poškoduje, je to izjemno huda invalidnost, po možnosti postane
               paraliziran do konca življenja, ampak če je z odra padel zato, ker zaščitnih odrov ni
               bilo, ker ni bilo ustrezne opreme, ki bi ga varovala, to ni naključje. Gre za krivdo
               nekoga, ki bi moral postaviti ustrezno gradbišče in ki bi ustrezno moral ukrepati. In
               v nobeni razviti industrijski državi to ne more biti vprašanje, ali je tukaj
               odškodnina oziroma posledično regresni zahtevek lahko omejen. Ne more biti, ker tudi
               zdravje oziroma poškodba zaposlenega, ki je delal na gradbišču, ki ni bilo ustrezno
               zaščiteno, ne bo reklo, prav, samo do 40 % polne paraliziranosti se lahko poškodujem,
               ker gre za deljeno odgovornost. Ali je bil zaščitni oder ali ni bilo zaščitnega odra?
               Ali je delodajalec preprečil vstop na gradbišče nekomu, ki za to ni bil ustrezno
               opremljen. To bremeni delodajalce, se strinjam, kot je povedal kolega Kordiš, v
               višini, ki je nižja od 2 milijonov evrov. In za 2 milijona evrov bi se mi odpovedali
               varnosti pri delu. Odgovornosti do tega, da je treba delovni proces jemati resno in
               vključene v delovni proces zaščititi. To se mi, se iskreno opravičujem, ampak zdi
               najmanj neverjetno. Ob dejstvu, da številke, ki jih imamo pred sabo, kažejo, da se je
               število teh regresnih zahtevkov po vrh vsega še zmanjšalo. Jaz mislim, da je
               Slovenija lahko konkurenčna na druge načine, kot z zmanjševanjem standarda varnosti
               pri delu. Mislim, da je Slovenija lahko država, ki si za zgled jemlje tiste, ki so
               pri tem uspešnejši. Ena izmed glavnih stebrov – to so sicer sindikati v Združenih
               državah dosegli drugače, kot pri nas – dobre industrijske politike v Združenih
               državah je ravno preprečevanje nesreče pri delu. Ampak tam je logika drugačna, tam je
               odškodnina zaposlenemu tako rekoč neomejena v primeru, da je bil delodajalec tisti,
               ki ni poskrbel skladno s sektorskimi ali zakonskimi določili za varnost na gradbišču,
               na delovišču, kjerkoli pač že. In teza, da so nekatere kršitve dopustne bolj, druge
               pa manj, je nevarna, ker sam menim, da mora biti zaščita pri delu nekaj, o čemer se
               lahko pogovarjamo zgolj in samo v kategoriji, kako jo dvigniti, kako jo okrepiti in
               kako jo narediti primerljivo z najboljšimi. Ne pa v imenu konkurenčnosti poskušati
               biti tam, kjer so tisti, ki zaposlene in delavce izkoriščajo, zato da bi na račun
               njihove varnosti okrepili svoj profit.</p>
               <p>Hvala lepa in upam, da nisem neracionalno koga užalil.</p>
            </sp>
            <sp xml:id="SDZ7-Redna-17-2016-03-29.sp169">

               <speaker>PREDSEDNIK DR. MILAN BRGLEZ:</speaker>

               <p>Besedo ima predstavnik predlagatelja, gospod Jožef Horvat.</p>
            </sp>
            <sp xml:id="SDZ7-Redna-17-2016-03-29.sp170">

               <speaker>JOŽEF HORVAT (PS NSi):</speaker>

               <p>Hvala, gospod predsednik.</p>
               <p>Pravzaprav izjemno cenim, če sem pravilno razumel, stališče Stranke modernega centra,
               kolegice Maruše Škopac, ki pravi, da so v njeni stranki identificirali problem, da
               problem obstaja. S tem je istočasno v nemilost postavila svojega poslanskega kolega,
               ki med drugim navaja o našem kolegu, vodji poslanske skupine mag. Toninu, napačne
               podatke. Kolega Tonin ima tri leta izkušenj v realnem sektorju, je bil tudi
               samostojni podjetnik in tako naprej. Zato prosim, tu je prostor za resnico, ne za
               laži.</p>
               <p>Kolega Jan Škoberne, ki nas zapušča za kratek čas, razumem, da so tudi telefonski
               klici nujni, teoretično vse, kar je povedal, drži. Vse drži. Razen to, da nas
               obtožuje, da mi zmanjšujemo varnostne standarde. Dajte, prosim, dajmo se poslušat. Še
               enkrat in če je treba, še stotič, če mi bo predsednik dal dovolj časa – Nova
               Slovenija ne zmanjšuje varnostnih standardov, ne zmanjšuje. Razvijmo razpravo tudi v
               tej smeri, da povemo, kaj je treba še izboljšati. Mi se strinjamo, da mora
               delodajalec postoriti vse, kar je v njegovi moči, za zagotavljanje varnosti in
               zdravja pri delu, skladno z veljavnimi zakonskimi in podzakonskimi normami, čeprav so
               po našem mnenju preštevilne; tudi vi se boste najbrž strinjali, da smo preregulirani
               na določenih oziroma mnogih področjih. Toda navkljub temu, da ima delodajalec s
               področja zagotavljanja varnosti in zdravja pri delu bolj ali manj vse urejeno, kot to
               od njega zahtevajo pozitivni predpisi – pa jih samo nekaj naštejem. Ima izdelano
               izjavo o varnosti z oceno tveganja. Drugič, delavec je bil na predhodnem in obdobnem
               zdravstvenem pregledu, razumemo, na stroške delodajalca, ja, kako pa. Tretjič,
               delavec ima opravljen izpit iz varstva pri delu, na stroške delodajalca, jasno.
               Četrtič, delodajalec jih sproti izobražuje, jasno, na stroške delodajalca, ja, koga
               pa. Delodajalec daje delavcem navodila glede ukrepov za zagotavljanje varstva pri
               delu, če hočete, jim kupi rokavice in jih stokrat opozarja, imejte rokavice v
               delovnem procesu, ampak potem se enkrat obrne stran, delavec sname rokavico in je ob
               prst, poznam konkreten primer. Ampak nastrada – kdo? – delodajalec. Glejte, tu je ta
               razlika med teorijo in prakso, kljub pričam in tako dalje. Kaj naj zdaj, ali naj ima
               vsak delavec svojega vodjo gradbišča, ki hodi za njim kot senca? Teoretično lahko,
               okej, praktično ne, zato tu oporekam kolegu Škobernetu. Nadalje, delodajalec jih
               opozarja na kršitve, na obvezo za nošenja zaščitnih sredstev, omenjena je bila
               rokavica in tako dalje. Pa seveda absolutne varnosti pri delu delodajalec delavcem
               nikakor ne more zagotoviti, to je pa tudi resnica, ne more je zagotoviti. Torej, mi
               nismo za zmanjšanje varnostnih standardov na delovnem mestu, gre zgolj za to, da v
               določenih primerih delodajalca razbremenimo, da smo le nekoliko bolj sočutni do
               njega, ki je šel v podjetniške vode in dal na razpolago družbi, če hočete, ali državi
               vse svoje premoženje. Lahko ga izgubi zadnji delovni dan, tik pred upokojitvijo, če
               se mu nekaj zgodi, pa ima, recimo, 50, 80 tisoč prihrankov in vse to gre, če se mu
               dokaže, da je on kriv, ker se je zgodila nesreča. Pa če je on kriv, ja, pa kaj, potem
               je kriv in bo plačal. Ampak delodajalci in vsi plačujejo dejansko prispevek za
               odpravo nesreč pri delu oziroma za saniranje poškodb pri nesrečah pri delu. In zato
               je mene zanimalo, kako ste dejansko ta denar, teh 75 milijonov približno, kako
               natančno, za katere primere se porabi.</p>
               <p>Kar se konkurenčnosti tiče, tukaj pa je zdaj dilema, ali obstoječe stanje povečuje
               konkurenčnost, ker danes, gospe in gospodje, si ne konkurirajo zgolj gospodarske
               organizacije, zgolj korporacije, ampak države si konkurirajo. Kaj pa to pomeni? To pa
               pomeni, da mora država ustvariti konkurenčno poslovno okolje. Zakaj že k nam ravno ni
               velikega navala tujih investitorjev? Hmm. No zdaj je pa tišina. Hvala lepa.</p>
            </sp>
            <sp xml:id="SDZ7-Redna-17-2016-03-29.sp171">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Marija Antonija Kovačič. Pripravita naj se gospa Vojka Šergan in
               gospod Tomaž Gantar.</p>
            </sp>
            <sp xml:id="SDZ7-Redna-17-2016-03-29.sp172">

               <speaker>MARIJA ANTONIJA KOVAČIČ (PS DeSUS):</speaker>

               <p>Hvala za besedo, gospod predsednik. Lep pozdrav ministrici in sodelavkam! Še enkrat
               lep pozdrav kolegom in kolegicam!</p>
               <p>Moj prispevek naj ne bo napad, ampak izražanje zaskrbljenosti ob načinu urejanja
               varstva pri delu. Torej preprečevanje nesreč pri delu delavcem, ki so najšibkejši
               člen. Iz izkušenj povem, kar nekaj zakonov in predpisov zavezuje delodajalca, da
               naredijo delovno okolje delavcu primerno osvetljeno, argumetrično, prezračeno, da bo
               delovno mesto varnostno opremljeno in z vsakoletnim izobraževanjem o varstvu pri delu
               vsem delavcem. Vsako delovno mesto mora imeti izjavo o varnosti z oceno tveganja. Vse
               to je pod kontrolo pooblaščenega predstavnika specialista medicine dela. Ter
               spremljanje ukrepov, ki so sledili pri morebitnih nepravilnosti, tudi to opravljajo
               strokovnjaki. Vsa delovna mesta v Republiki Sloveniji pa žal niso obravnavana tako
               strogo, saj slišimo o modernih sužnjih iz gozda, z nikakršno pravno ureditvijo
               bivanja in zaposlovanja, kaj šele z varnostno in zdravstveno ureditvijo na delovnem
               mestu.</p>
               <p>Pri vsem vedenju se nikakor ne moremo strinjati s Predlogom zakona o spremembah in
               dopolnitvah Zakona o zdravstvenem varstvu in zdravstvenem zavarovanju, ki ga predlaga
               predlagatelj. Zmanjšati odgovornost delodajalca pri nesreči na delu delavca ne gre
               zanemarjati. Če je delodajalec kršil predpise o varnosti pri delu in delovnem okolju,
               je s svojim premoženjem odgovoren. Seveda pa je stanje treba strokovno in pravno
               preveriti. Kategorija velike malomarnosti delodajalca ali namenska povzročitev le-te
               je nedopustna. Praksa pa res kaže, da so predvsem delavci krivi sami za nesrečo.
               Delodajalci so večinoma odvzeti od odgovornosti.</p>
               <p>V Poslanski skupini Desus ne podpiramo predlagateljevega predloga zaščite
               delodajalca. Po naši oceni je to v nasprotju s temeljnim načelom odškodninskega prava
               in tudi s krščanskim načelom zaščite šibkejšega, zato predloga ne bomo podprli.
               Hvala.</p>
            </sp>
            <sp xml:id="SDZ7-Redna-17-2016-03-29.sp173">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Vojka Šergan. Pripravita naj se gospod Tomaž Gantar in gospa Maruša
               Škopac.</p>
            </sp>
            <sp xml:id="SDZ7-Redna-17-2016-03-29.sp174">

               <speaker>VOJKA ŠERGAN (PS SMC):</speaker>

               <p>Hvala za besedo predsednik. Spoštovana gospa ministrica z ekipo, kolegice in
               kolegi!</p>
               <p>Sama jemljem današnjo razpravo kot nekako razpravo, ki bo osvetlila pravzaprav ozadje
               teh regresnih zahtevkov, ker tudi mene so s terena opozarjali na to problematiko,
               tako da se mi zdi, da je prav, da neke stvari osvetlimo. Delodajalci so na podlagi
               predpisov o varnosti in zdravja pri delu zavezani k ustvarjanju varnega delovnega
               okolja. Seveda zavarovalnica zahtevek usmeri le v primeru, če je krivda pri
               delodajalcu. In da delodajalcu pusti dolžnost spoštovanja predpisov o varnosti in
               zdravju pri delu. Podjetje se sicer lahko razbremeni plačila odškodnine samo, če
               dokaže, da poškodbe pri delu ni zakrivilo. Čeprav je teh problemov hude malomarnosti
               relativno malo, pa je v primeru regresnih zahtevkov povračilo stroškov lahko tako
               visoko, da lahko ogrozi preživetje podjetja, kar velja predvsem za manjše gospodarske
               subjekte. Prav tako bi na tem mestu opozorila, kot ste že predhodno opozarjali, da je
               s. p. resnično jamči z vsem svojim premoženjem. To se mnogokrat pozablja. Pri tem bi
               tudi to opozorila, kar je kolega Kordiš izpostavljal, kapitalisti in tako naprej.
               Ampak pri tem je pa vendarle treba opozoriti, da tudi socialna podjetja imajo
               vodenje, tudi zadruge vodi nekdo in da tudi v socialnem podjetju lahko do poškodbe
               pride in tudi v socialnem podjetju bo vodja odgovarjal, če ne bo nekih ukrepov
               sprejel v podjetju. Jaz se ne bi tukaj tako ozko usmerjala in bi poskušala prikazati,
               da pravzaprav tudi v bivšem sistemu, ki je bil socialističen, je nekdo skrbel za
               varnost pri delu. Tako da to zdaj reči, ja zdaj pa kapitalisti izkoriščajo ljudi in
               sredstva pri delu jim ne dajo. Ne moremo tako razmišljati, ker največkrat pravzaprav
               ne pride do tega, ne smemo jemati iz tega vidika, da se vedno samo, bom rekla po
               domače, špara na ljudeh, ampak je velikokrat nekako tisto neposlušanje, kratek stik
               ali pa delavec mogoče ne upošteva tistih navodil, ki jih je dobil od delodajalca, in
               tako naprej. Čisto življenjski momenti pridejo. Na primer v neki delavnici, nekako po
               vseh predpisih mora biti red v delavnici, ampak na nek način, če delavec za sabo
               pusti nek kabel, ki je speljan, in se zatakne ob ta kabel in pade, se tudi ugotavlja,
               na kak način je prišlo do poškodbe, če z glavo udari v nek stroj. Tako da, recimo, to
               je zelo takšen, bom rekla kompleksen, ni samo enosmeren način razmišljanja.</p>
               <p>Poleg tega bi rada povedala, da pri malih delodajalcih, tisti, ki ima dva zaposlena,
               je za delodajalca, ko se eden delavec poškoduje, in jaz ne vem, zakaj mali
               delodajalec ne bi bil skrben do svojega delavca. Saj če se eden mu poškoduje, on ima
               50 % izpad. Naročila, ki jih ima, potem ne more v roku odpravljati in tako naprej.
               Tako da jaz ne bi mogla vse iz tega kapitalističnega vidika gledanja, kaj vse
               delodajalec počne z delavcem, tukaj zagovarjati.</p>
               <p>Poleg tega bi tukaj še opozorila, tako kot ste že vsi opozarjali, da mora
               zagotavljati, da po zakonu s področja varstva pri delu mora po veljavnih predpisih
               delodajalec zagotavljati oceno tveganja, izjavo varnosti z oceno tveganja. Jaz bom se
               bom vseeno te ocene tveganja malo bolj podrobno lotila in razložila, ker jaz verjame,
               da niti uradniki na ministrstvih … pravzaprav malokdo natančno ve, kaj ta ocena
               pravzaprav pomeni. Ta ocena pomeni, da so v oceni tveganja vpisana vsa delovna mesta,
               podroben opis, točno s katerimi stroji kateri delavec dela, kateri stroji se
               uporabljajo. Potem je treba pisati v to oceno tveganja tudi, kakšne ukrepe je
               delodajalec sprejel, da bo tista tveganja, ki so na posameznem delovnem mestu, tudi
               na nek način odpravil. Potem je priloga tej varnostni oceni tudi vsi stroji, vse
               naprave, kdaj se morajo, na kakšno obdobje se morajo pregledovati, kdaj morajo
               delavci na zdravniške preglede. Skratka, tukaj je vse natančno opredeljeno. Na koncu,
               ko se vse to izdela, pa še iz medicine dela zdravnik potrdi to oceno tveganja. To
               pomeni, da pregleda delovna mesta tudi zdravnik za medicino dela in da svoje mnenje,
               ali so ti ukrepi ustrezni ali ne. Obdobni zdravniški pregledi, notri so tudi natančno
               navedeni izpiti iz varstva pri delu na kakšno obdobje, na dve leti, na eno leto.
               Skratka, tako kot sem že rekla, vse naprave pregledane, elektrika mora biti
               pregledana, kakšna navodila delodajalec daje delavcem. Skratka, to je cel dokument in
               se mi zdi, da če bi tudi na ministrstvih poznali ta dokument oziroma se poglobili in
               bi resnično začeli razmišljati o tem, kateri delodajalec ima ta dokument natančno
               izdelan, bi lahko razmislili mogoče, ker smo ravno na neki prelomnici, ko bo
               ministrica tudi na nek način novelo Zakona o zdravstvenem varstvu in zdravstvenem
               zavarovanju pripravila. In mislim, da bi kazalo razmisliti, ali je mogoče v temu
               zakonu ali pa v podzakonskih aktih opredeliti, kdaj in kako se šteje, da je
               delodajalec malomaren ali hudo malomaren, kajti sama menim, če je delodajalec to
               izjavo o varnosti z oceno tveganja in da sledi temu dokumentu, kar lahko dokazuje z
               računi, z izvidi in tako naprej, jaz mislim, da bi v teh podzakonskih aktih kazalo
               nekako to urediti in opredeliti, da delodajalec, ki vse to vodi in ki skrbi na takšen
               način, da nekako ne more že po definiciji biti hudo malomaren. Mislim, da bi to bilo
               zelo dobro, če bi zadeva šla v to smer. Kajti o tem razpravljam zato, ker se mi zdi
               in tudi opozorili so me na terenu, da je najtežje v praksi dokazati, da ni šlo za
               malomarnost. Lažje je dokazati, da je šlo za naklep, težko je pa dokazati tudi na
               sodišču, da je šlo za malomarnost. Ker ljudje smo tudi na nek način pri delu površni,
               ker ste tudi prej povedali, da tudi uradniki na nek način grešijo in potem sodbe
               padajo na evropskih sodiščih.</p>
               <p>Mogoče bi bilo tudi modro, da bi se v podzakonskih aktih uredilo, v katerih primerih
               lahko zavarovalnice te zahtevke sploh dajo. S tem bi se izognili tudi nepotrebnim
               sporom na sodišču, to bi tudi bilo mogoče v teh podzakonskih aktih modro urediti.</p>
               <p>Jaz jemljem to razpravo kot res razpravo in da vsi skupaj z nekimi argumenti
               pokažemo, da so rešitve in tudi s posluhom ministrstva, ki pripravlja nov zakon o
               zdravstvenem varstvu jaz mislim, da se da tudi ta segment urediti.</p>
               <p>Pa še nekaj bi opozorila, Obrtno-podjetniška zbornica na to zadevo opozarja že več
               kot 10 let. Pri malih delodajalcih je to problem, ampak ne na račun zmanjšanja
               varnosti pri delu, še enkrat opozarjam, ne na račun zmanjšanja varnosti. Samo da se
               enkrat ločijo res tisti delodajalci, ki nič ne skrbijo za svoje delavce, in tisti, ki
               so vzorni in skrbijo za svoje delavce, pa se kljub temu kdaj zgodi kakšna nesreča.
               Tako da jaz bi samo na to v bistvu opozorila še enkrat. Hvala.</p>
            </sp>
            <sp xml:id="SDZ7-Redna-17-2016-03-29.sp175">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Tomaž Gantar, pripravita naj se gospa Nada Brinovšek in
               predstavnica Vlade.</p>
            </sp>
            <sp xml:id="SDZ7-Redna-17-2016-03-29.sp176">

               <speaker>TOMAŽ GANTAR (PS DeSUS):</speaker>

               <p>Hvala lepa. Ponovno lep pozdrav vsem!</p>
               <p>Verjamem predlogu oziroma namenu predlagatelja, da ne zmanjšuje standardov varnosti
               za delodajalce. Ampak na drugi strani pa mislim, da vseeno postavljate na tehtnico
               dve stvari, ki na tehtnico enostavno ne sodita. Na eni strani omenjate pozitivne
               učinke, večanje konkurenčnosti, tudi mednarodne konkurenčnosti delodajalca, pa na
               drugi strani kljub vsemu varnost delavca. In morda se seveda kratkoročno včasih to
               celo lahko izide, da bi bila tudi produktivnost večja, da bi bili stroški dela na ta
               račun manjši, dolgoročno pa seveda jaz osebno vseeno verjamem v to, da je uspešno
               tisto podjetje, ki vlaga v dobre delovne pogoje, ki vlaga v dobre možnosti, ki jih
               imajo zaposleni, ki vlaga v njihovo varnost. In seveda, da je na dolgi rok
               produktivnost takega podjetja bistveno boljša in večja, kot pa samo kratkoročna, če
               delodajalce razbremenjujemo nekih stroškov. In dejstvo je, da si je treba priznati,
               da na ta način seveda delavcem pripiramo vrata, močno pripiramo vrata do tistih
               odškodnin, ki so jih največkrat še kako upravičeni. Ker kljub vsemu, kot omenjeno,
               delavec je šibkejši partner v odnosu do delodajalca. In mislim, da je zato takšna
               pobuda dejansko eno slabo, napačno sporočilo za delodajalce. S tem ne mislim na
               delodajalce, ki že danes skrbijo za varnost pri delu, ki skrbijo za svoje zaposlene.
               Tudi takih podjetij je veliko. Ampak na drugi strani vemo, da imamo tudi vrsto
               podjetij, ki ne samo, da ne skrbijo, ampak kršijo vso mogočo zakonodajo, ki svojih
               zaposlenih nimajo prijavljenih, seveda še manj zdravstveno zavarovanih in podobno. In
               ravno tem bi naredili veliko uslugo, če jih razbremenjujemo odgovornosti do zdravja
               njihovih zaposlenih. Potem imamo na drugi strani seveda krizo, s katero se soočamo,
               iz katere počasi izhajamo, je pa še vedno prisotna. Ta kriza je tudi tista, ki sili
               delodajalce v varčevanje, pa naj bo to varčevanje pri številu zaposlenih, varčevanje
               pri opremi, pri sodobnejših metodah, sodobnejših strojih, se pravi, ki jih nehote na
               drugačne načina tudi ogrožajo. Zato mislim, da to ni pravi pristop, čeprav kot
               rečeno, razumem namen. Mi bi na ta način večali tudi mednarodno konkurenčnost. S kom?
               Z državami, kjer so znani, da kršijo pravice delavcev, kjer v resnici ne dajejo nič
               za varnost zaposlenih in delavcev v svojih podjetjih. To je zelo zelo poenostavljena
               logika, ki se v praksi dolgoročno ne izide. Če pogledamo v države, ki dajo neke na
               status in na položaj delavca in na pogoje njegovega dela in verjamejo, da bo to
               vplivalo tudi na njegovo produktivnost, seveda ne razmišlja nobena od teh verjetno na
               podoben način – zmanjševanje standardov varnosti oziroma odgovornosti delodajalcev do
               teh delavcev. Delodajalec je navsezadnje odgovoren, da v to vlaga. In ne samo to,
               tudi da nadzira, da bo delavec spoštoval vsa ta pravila, da ne to prišlo do obolenj
               na delu, da ne bo prišlo do nepotrebnih poškodb, da ne govorimo o smrti pri delu. In
               zato mislim, da je ta pot zgrešena. Jaz vidim bistveno več smisla v smeri, da
               pozitivno stimuliraš delodajalca, se pravi, tisti, ki bo imel manj poškodb na delu,
               tisti, ki bo več vlagal v varnost pri delu, da mu uspeš na nek drug način
               zagotavljati nekaj bonusov pri zmanjševanju stroškov, ki jih imajo zaradi tega. Ampak
               to je diametralno nasprotna pot kot tista, ki jo vi zagovarjate, verjamem pa, da se
               jo da peljati, pa naj bo to od področja zdravstvenega zavarovanja do tistih
               odtegljajev, o katerih govorite, kjer se da seveda narediti ustrezne lestvice glede
               na vlaganje v boljše delovne pogoje in v večjo varnost zaposlenih.</p>
               <p>Razumem namen, mislim, da je pot Napačna. Zato seveda razmišljanja v tej smeri tudi
               jaz osebno ne morem podpirati. Hvala.</p>
            </sp>
            <sp xml:id="SDZ7-Redna-17-2016-03-29.sp177">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima, gospa Nada Brinovšek. Nato se naj pripravi predstavnica Vlade.</p>
            </sp>
            <sp xml:id="SDZ7-Redna-17-2016-03-29.sp178">

               <speaker>NADA BRINOVŠEK (PS SDS):</speaker>

               <p>Hvala za besedo, predsedujoča.</p>
               <p>Kot sem že prej v stališču povedala, bomo v Slovenski demokratski stranki predlog
               sprememb tega zakona seveda podprli.</p>
               <p>Ko sem tukaj poslušala to razpravo, jaz ne vem, ali se nočemo ali se res ne razumemo.
               Predlog, ki ga je predlagatelj posredoval v obravnavo, še enkrat bi rada poudarila,
               ne gre in ne prinaša zmanjšanja standardov, nikakor ne, standardi ostajajo isti in od
               tukaj bi morali izhajati. Ali pa bi mogoče morali tudi razmišljati o drugi smeri.
               Razmišljati bi morali v smeri večjega nadzora inšpekcijskih služb. Inšpekcije naj
               gredo na teren, nadzorujejo in če ugotovijo kršitev, strogo kaznujejo tistega, ki pač
               ne opravlja svojega dela.</p>
               <p>Kot je že bilo rečeno danes v razpravi, ta zakon seveda zelo prizadene predvsem
               srednje in pa male podjetnike. Vsaka stran tukaj, ko ste govorili in nanizali svoje
               primere, moram reči, da je imela deloma prav. Moram pa reči, da se ne strinjam z
               mnenjem, ki ga je za današnjo sejo posredoval Zavod za zdravstveno zavarovanje, ta
               namreč pravi, da bi sprememba tega zakona imela vpliv na zdravstveno blagajno kot
               javnofinančna sredstva, na ta način pa bo na voljo tudi manj denarja za zdravstvo.
               Treba je namreč vedeti, da se zbrana sredstva namenijo za programe zdravstvenih
               storitev ter se na ta način zagotavlja zdravstvena oskrba in se skrajšujejo čakalne
               dobe. Jaz mislim, da bi Zavod za zdravstveno zavarovanje mogel razmišljati predvsem
               čisto v eni drugi smeri, predvsem v smeri opozarjanja na korupcijska ravnanja in pa
               denarja, vemo, koliko denarja je tukaj v igri. Mislim, da bi bilo več izplena na ta
               račun vsekakor.</p>
               <p>Med nami imamo tudi ministrico za zdravje in jaz bi res rada vedela, kateri podatki
               so pravilni podatki Zavoda za zdravstveno zavarovanje, ki ga tudi v svojem mnenju za
               današnjo sejo povzema Vlada, ali pa podatki Ministrstva za zdravje, na poslansko
               vprašanje našega kolega poslanca Žana Mahniča. V tem odgovoru ministrstvo pravi, da
               je glede na poslovno poročilo Zavod za zdravstveno zavarovanje v letu 2014 imel za
               20,2 milijona evrov prihodkov iz naslova regresnih zahtevkov. Zdaj ne vem,
               ministrica, ali se vam je to zapisalo ali gre za kakšen drugačen nesporazum oziroma
               moram reči, da smo že kar navajeni na neke napake iz vaše strani.</p>
               <p>Ob koncu bi pa rada rekla še, zakaj pa noben ne razmišlja, jaz pa mislim, da ni
               nemogoče, zakaj ne bi dali nekako se razmišlja v smeri, da bi pač tudi komercialne
               zavarovalnice začele s tovrstnim zavarovanjem. Jaz mislim, da to tudi ni nemogoče.
               Saj pravim, stvar razmišljanja je, eni razmišljamo pač v smer, kako nekako pomagati
               srednjim in pa malim podjetnikom, drugi pa kot da bi nam nalašč nasprotovali. In
               moram reči tudi, da me veseli, kolegica Vojka, da tudi vas na terenu, predvidevam, da
               podjetniki, samostojni podjetniki opozarjajo na pomanjkljivost tega zakona. Upam, da
               boste tudi v smeri navodil oziroma opozoril naših državljanov s terena tudi ustrezno
               glasovali. Hvala lepa.</p>
            </sp>
            <sp xml:id="SDZ7-Redna-17-2016-03-29.sp179">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Repliko ima gospod Tomaž Gantar.</p>
            </sp>
            <sp xml:id="SDZ7-Redna-17-2016-03-29.sp180">

               <speaker>TOMAŽ GANTAR (PS DeSUS):</speaker>

               <p>Hvala lepa.</p>
               <p>Samo kratka replika. Jaz mislim, da se ne razumemo dobro. Noben ne trdi, da ta
               predlog direktno zmanjšuje ali poslabšuje standarde varnosti pri delu, ampak
               pričakovati pa je, da če bi bil takšen predlog sprejet, so manjši standardi varnosti
               posledica takšnega ukrepa. To je isto, kot če bi, ne vem, pri prometnih prekrških za
               prehitro vožnjo znižali kazen in pričakovali, da bodo ljudje manj kršili hitro
               vožnjo. Jaz predvidevam, da bi jih še več vozilo prehitro, kar je normalno in
               samoumevno, da potegne za seboj. In podobno se mi zdi, da bi bil učinek tudi pri
               takšnemu predlogu, če bi bil sprejet. Hvala.</p>
            </sp>
            <sp xml:id="SDZ7-Redna-17-2016-03-29.sp181">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Prehajamo v sklepni del splošne razprave, v katerem dobita besedo še predstavnica
               Vlade in predstavnik predlagatelja. Besedo ima predstavnica Vlade ministrica gospa
               Marija Milojka Kolar Celarc.</p>
               <p>Izvolite.</p>
            </sp>
            <sp xml:id="SDZ7-Redna-17-2016-03-29.sp182">

               <speaker>MARIJA MILOJKA KOLAR CELARC:</speaker>

               <p>Hvala za besedo, gospa podpredsednica. Spoštovane poslanke in poslanci!</p>
               <p>Bom odgovarjala, ker z zadnjega konca gospe Brinovšek. Ja, podatke in številke,
               veste, je treba znati tudi brati. Na 130. strani letnega poročila Zavoda za
               zdravstveno zavarovanje boste lahko našli številko 20,2 milijona evrov za leto 2014
               za vse tako imenovane regresne prispevke, od katerega je samo en del regresnega
               zahtevka, o katerem danes debatiramo, to je 1 milijon 176 tisoč 901 evro za leto
               2015. Ostali del regresnih zahtevkov pa prestavlja 8,5 % pavšalnega kritja škod, ki
               se obračunava od bruto kosmate premije zavarovanj za avtomobilsko AO zavarovanje,
               obvezno, in predstavljajo neko pavšalno kritje škod. Dogovor je bil dosežene že pred
               leti in vsako leto zavarovalnice odvajajo ta pavšalni znesek. In lepo imate
               preglednico na tej strani letnega poročila tako za leto 2014 kot za leto 2015. Torej
               številke zelo točno držijo. Od tega pa je, naj povem, celo zmanjšano bilo število in
               znesek regresnih zahtevkov iz leta 2014 do leta 2015, za 300 tisoč evrov približno.
               In še mimogrede, da boste imeli lažjo predstavo, 1 milijon 176 tisoč v letu 2015
               pomeni 307 lažjih operacij hrbtenice od 3 tisoč, kolikor jih naredimo v Sloveniji.
               10% teh operacij bi bilo manj, če bi veljale te zahteve oziroma način, o katerem ste
               danes debatirali in razmišljali.</p>
               <p>Drugi del, jaz se strinjam, da poslovni svet ni sočuten, še najmanj pa milosten in da
               je konkurenca huda. Zaradi tega je še toliko bolj pomembno, da zelo jasno definiramo,
               kaj je malomarnost. Malomarnost je opredeljena kot lažja oblika krivde. In še naprej,
               kaj razumemo pod hudo malomarnost in kaj po lahko malomarnost. Zaradi tega bomo mi
               tudi v spremenjeni zakonodaji oziroma v novem zakonu o zdravstvenem varstvu in
               zavarovanju te zadeve bolj natančno opredelili, da ne bi prihajalo do
               dezinterpretacij ali pa do napačne uporabe.</p>
               <p>In še eno zadevo, da razčistimo, zaradi tega, ker očitno ni celovito razumevanje in
               govorimo o dveh različnih zadevah. Eno je ta regresni zahtevek, o katerem sem o
               številkah ravnokar govorila, druga zadeva je pa 0,53 % prispevek za nesreče pri delu,
               ki pa ga seveda delodajalci plačujejo zato, ker se pri izvajanju dejavnosti oziroma
               delavcev lahko pojavlja veliko večja verjetnost za nastanek poškodb pri delu za
               razliko od tistih zavarovancev, ki pa seveda niso delovno aktivni. Nikakor ta
               prispevek 0,53 % za nesreče pri delu ni namenjen zavarovanju odgovornosti
               delodajalcev, in to na račun njihovega nespoštovanja predpisov o varnosti in zdravju
               pri delu. Zaradi tega dajmo te zadeve vsebinsko ločiti in pojmovati, da bomo vedeli,
               o čem se pogovarjamo.</p>
               <p>Še ena zadeva, odgovor gospodu Horvatu. V letnem poročilu zdravstvene blagajne ni
               podrobno specificiranih odhodkov te blagajne za porabo prihodkov 0,53 prispevka, ki
               znesejo okoli 80,74 milijonov evrov po zadnjih razpoložljivih podatkih, mislim, da za
               leto 2015 je bilo tega 74 milijonov evrov. Seveda bi bilo treba za to zbrati vse
               vrste zdravstvene oskrbe, ki je bila potrebna za saniranje poškodb pri delu. Potem bi
               bilo treba zbrati podatke o nadomestilih plač, ki gredo za odsotnost z dela do 30 dni
               za vse tiste osebe, ki so utrpele te poškodbe pri delu. Potem bi bilo treba seveda še
               adekvatno porabo zdravil in vse tiste elemente zraven, da bi lahko ugotovili, kako je
               ta masa 0,53 % prispevka porabljena. Zaradi tega, še enkrat, to, kar sem že v uvodu
               povedala, dejansko ni to pravi način, da se opustijo regresni zahtevki tako, kot se
               predlaga za tam, kadar gre za bodisi lažje malomarnosti oziroma opustitve dejanj, ker
               je to v nasprotju s pravili odškodninske odgovornosti delodajalcev. To bi pomenilo
               nasprotje pravilom varstva in zdravja pri delu kot tudi kršitev delovnopravnih
               razmerij.</p>
               <p>Kot pa sem že rekla, bomo in pripravljamo, da bodo v prihodnje v novem zakonu o
               zdravstvenem varstvu in zdravstvenem zavarovanju zadeve bolj točno, precizno
               opredeljene, torej v izogib morebitnim dejanjem v samem izvajanju tega zakona zaradi
               tega, da bodo zadeve bolj jasne. Hvala.</p>
            </sp>
            <sp xml:id="SDZ7-Redna-17-2016-03-29.sp183">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima predstavnik predlagatelja gospod Jožef Horvat.</p>
               <p>Izvolite.</p>
               <p>Replika, se opravičujem.</p>
               <p>Gospa Nada Brinovšek, izvolite.</p>
            </sp>
            <sp xml:id="SDZ7-Redna-17-2016-03-29.sp184">

               <speaker>NADA BRINOVŠEK (PS SDS):</speaker>

               <p>Hvala lepa.</p>
               <p>Spoštovana ministrica, znam brati besedilo. Poglejte, vprašanje mojega kolega Mahniča
               je bilo v zvezi z regresnimi zahtevki Zavoda za zdravstveno zavarovanje Slovenije
               zoper delodajalce v primerih, ko nastane okvara zdravja in pa smrt delavca pri delu
               ali v zvezi z delom, okvara zdravja ali smrt pa je posledica in tako naprej. In
               ministrstvo odgovarja: "Glede na poslovno poročilo ZZZS je ta v letu 2014 imel za
               20,2 milijona evrov prihodkov iz naslova regresnih zahtevkov. ZZZS ima podatek za
               vsakega zavezanca posebej, torej za delodajalca, nima po podatkov, zbranih glede na
               statusno obliko s. p., d. o. o. in tako naprej. Nikjer ni tu avtomobilskih zavarovanj
               napisanih. Hvala lepa.</p>
            </sp>
            <sp xml:id="SDZ7-Redna-17-2016-03-29.sp185">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo še ima predstavnik predlagatelja, gospod Jožef Horvat.</p>
               <p>Izvolite.</p>
            </sp>
            <sp xml:id="SDZ7-Redna-17-2016-03-29.sp186">

               <speaker>JOŽEF HORVAT (PS NSi):</speaker>

               <p>Hvala lepa, gospa podpredsednica.</p>
               <p>Hvala gospe ministrici. Nisem razumel, da ne bi bili naklonjeni moji zahtevi, seveda,
               saj Zavod za zdravstveno zavarovanje Slovenije ima odličen informacijski sistem, to
               pa poznam. Poznam celo nekaj ljudi, ampak zakaj ne bi tako po uradni poti vas
               zaprosil za podatke, ki jih pač želim imeti. Iz te postavke, iz teh 74 milijonov za
               leto 2015 želim natančno vedeti, kam je to bilo v lanskem letu potrošeno.</p>
               <p>Kolegice in kolegi, nič nismo govorili o ureditvah, recimo, pri naših severnih ali
               južnih sosedih ali recimo v Nemčiji. Zakaj v Nemčiji? Zato ker tam vendarle veliko
               naših delavcev in seveda delodajalcev opravljajo storitve, ker je to naš izjemno
               pomemben strateški trg in postaja vedno bolj pomemben. Ampak to smo pripravili v
               gradivu, zakaj bi vam jaz to bral, če si lahko sami preberete. Tudi ne bom zdaj
               govoril posebej o stališču Obrtne zbornice Slovenije. Jaz predlagam, da koalicija
               povabi predstavnike Obrtne zbornice Slovenije in da vendarle vam povedo, kje so
               problemi. Najbrž oni niso vaša opozicija kot Nova Slovenija, tako da bo ta pogovor
               najbrž lahko bolj iskren in odprt. In še enkrat, ta naš predlog ne gre v tej smeri,
               bog ne daj, da bi zmanjševali varnostne standarde na delovnem mestu. Jaz bi danes
               želel, da bi kdo predlagal še kakšno izboljšavo. Jo takoj podprem, glede na to, da
               dejansko tehnologija prehiteva na nek način našo regulativo ne samo slovensko,
               tehnologija prehiteva regulativo in zaradi tega je najbrž pomembno ažurirati, sprotno
               ažurirati varnostne standarde na delovnem mestu. Zakaj o tem govorim? Zato ker nam
               mnogi delodajalci pravijo, da so delavci njihov največji kapital. In včasih tudi nam
               kdo od vas očita, da Nova Slovenija brani, ščiti kapital. Ja, res je, ampak človek je
               največji kapital. Zato mi govorimo o socialno-tržni ekonomijo, o socialno-tržnem
               modelu gospodarstva, pa včasih se pač ne slišimo. Takoj na drugi strani pa je treba
               vzporedno odpreti vprašanje, kako to zadevo rešiti, da ne bi zmanjšali števila
               delovnih mest. Spoštovana kolegica Vojka Šergan prihaja iz realnega sveta, njena
               razprava je bila življenjska. Podpišem vse, kar je povedala. Za to gre. Mi
               potrebujemo več delovnih mest, več delovnih mest potrebujemo. Nekaj moramo narediti,
               ne kozmetičnih popravkov, tektonske premike moramo narediti, če želimo, da bomo imeli
               vzdržne blagajne, kot so zdravstvena blagajna, kot je pokojninska blagajna. Danes sem
               že večkrat govoril, ker me je navdušil en članek, da mi imamo že dolga leta
               pokojninsko goljufijo. Huda besedna zveza. Huda. In zakaj, zato, ker iz proračuna, pa
               če zmanjka v pokojninski blagajni, iz proračuna vržemo vsako leto od milijarde 300 do
               milijarde 500 milijonov. To ni prav ob tem, da imamo praktično vsako leto realno
               nižje pokojnine. In podatki so tukaj jasni, pred 10 leti je 1,67 aktivnega državljana
               delalo za enega upokojenca, pred 10 leti, lani, za 0,3 odstotne točke, se pravi
               skoraj tretjina aktivnega delavca manj, in potem je logično, da so pokojnine nizke,
               je logično, da imamo čez 300 tisoč upokojencev, ki imajo manj kot 600 evrov
               pokojnine. Ali se da s tem živeti?! In je potem tudi logično, da nam Ginijev
               koeficient pravi, da smo mi egalitarna družba, da smo egalitarni v revščini.</p>
               <p>Še enkrat, ne ščitimo delodajalcev, sploh pa ne tistih, ki naklepno, z izrazito
               malomarnostjo povzročajo delovne nezgode. Ne. Smo za to, da se ohranja, celo povečuje
               varnost pri delu, ampak ker je to problem, kot so rekli tudi kolegice in kolegi iz
               SMC, ker je to problem, pa moramo ta problem rešiti, sicer nam bo ta problem najedal
               delovna mesta. V tem je problem. Mi vemo, znamo izračunati, mi ta trenutek
               potrebujemo vsaj 60 tisoč novih delovnih mest. Kdo jih bo odpiral? Kdo? In ja, na nek
               način tudi obžalujem, da komercialne zavarovalnice za razliko od Avstrije, Nemčije,
               recimo, ne zavarujejo, ne dajo možnosti delodajalcem, da bi zavarovali svoje delavce
               za primere nesreč pri delu, da nezgodno zavarovanje tega ne pokriva. Obžalujem. Morda
               bi bilo treba tudi v tej smeri kaj razmisliti. Morda, ne vem, morda v smislu davčne
               olajšave, ampak zato imamo armado ljudi v Vladi, v vladnih službah, ki lahko v nekaj
               minutah naredijo simulacijo in pridejo v Državni zbor z rešitvami. Mi nimamo teh
               orodij, teh podatkov, da bi lahko naredili te simulacije. Dejstvo pa je, da so zadeve
               v Avstriji in Nemčiji ugodnejše, ker tam se dejansko na nek način bolj časti tistega,
               ki organizira delo, ki daje delo, ker s tem zagotavlja eksistenco družinam, kar se
               nenazadnje potem seveda kaže tudi v pozitivnih demografskih kazalcih in tako naprej.
               Zanimivo je nekaj, jaz sem veliko kontaktov imel z vodstvom Civilne iniciative Apače,
               danes je to postal sindikat. Gre seveda, kot veste, za delavce, migrante, ki dnevno
               ali pa tedensko gre v Avstrijo delati, jih je nekje med 18 in 20 tisoč. Hvala bogu,
               da jih je zdaj premier sprejel, ko so zaropotali z državljansko nepokorščino. Ampak
               pravzaprav še nobenega nisem slišal, da bi bil nezadovoljen z avstrijskim
               delodajalcem. Jezijo se, včasih tudi neupravičeno, na našo državo. V tistem primeru
               seveda opravičeno, ko jih nihče v te države ni hotel sprejeti, pravim, sem sam
               hvaležen, da je dr. Miro Cerar za njih pripravil avdienco, in upam, da se bo ta
               pogovor nadaljeval do neke rešitve. Spet kakšne? Nova Slovenija ima tukaj preprosto
               rešitev, ki ne bi bila ustavno sporna. Potrebno je pač povečati splošno davčno
               olajšavo pri dohodnini in smo s tem kar veliko problemov rešili ne samo te delovne
               migrante.</p>
               <p>Ker ugotavljate in ugotavljamo, da ta vsebina, ki smo jo danes tukaj odprli, je
               problem. Če je bila ta ugotovite, če so bile te izjave iskrene, potem pričakujem, da
               se vidimo v drugi obravnavi na matičnem delovnem telesu, kjer bomo čisto konkretno
               lahko izpilili rešitev. Ne rečemo, da je idealna, ne rečemo, ampak zato smo tukaj. Če
               90 ljudi skupaj z Vlado stakne glave, je rešitev lahko samo dobra. Ne more biti slabe
               rešitve, če vsi staknemo glave in poiščemo optimalno rešitev za ta in jutrišnji
               trenutek za delavce in za delodajalce. Za to gre. In v tem smislu pričakujem, da
               boste tako tudi glasovali, da boste v prvem branju ta naš predlog zakona podprli.
               Hvala lepa.</p>
            </sp>
            <sp xml:id="SDZ7-Redna-17-2016-03-29.sp187">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Vsi prijavljeni razpravljavci, ki ste to želeli, ste dobili besedo. Ker čas določen
               za razpravo še ni potekel, sprašujem, ali želi na podlagi prvega odstavka 71. člena
               Poslovnika še kdo razpravljati? <stage>(Ne.)</stage></p>
               <p>Ker ne želi nihče več razpravljati, zaključujem splošno razpravo. O predlogu sklepa,
               da je predlog zakona primeren za nadaljnjo obravnavo, bomo v skladu s časovnim
               potekom seje zbora odločali danes, v okviru glasovanj, pol ure po prekinjeni 15.
               točki dnevnega reda. S tem prekinjam to točko dnevnega reda.</p>
               <p>Prehajamo na <title>15. TOČKO DNEVNEGA REDA, TO JE NA OBRAVNAVO PREDLOGA RESOLUCIJE O
                  NACIONALNEM PROGRAMU ZDRAVSTVENEGA VARSTVA 2016–2025 "SKUPAJ ZA DRUŽBO ZDRAVJA".</title>
               </p>
               <p>Predlog resolucije je zboru predložila Vlada. Za dopolnilno obrazložitev predlog
               resolucije dajem besedo predstavnici Vlade, ministrici za zdravje gospe Mariji
               Milojki Kolar Celarc.</p>
            </sp>
            <sp xml:id="SDZ7-Redna-17-2016-03-29.sp188">

               <speaker>MARIJA MILOJKA KOLAR CELARC:</speaker>

               <p>Lepo pozdravljeni, spoštovana podpredsednica, spoštovane poslanke, cenjeni
               poslanci!</p>
               <p>S predlagano Resolucijo o nacionalnem planu zdravstvenega varstva za obdobje
               2016–2025 poimenovanem "Skupaj za družbo zdravja", ki je danes pred vami za sprejem,
               bomo v Republiki Sloveniji dobili strateški dokument na področju zdravstva. V njem so
               zastavljeni cilji in začrtana smer, kako bomo v prihodnjih letih odgovorili na
               spremenjene potrebe prebivalstva, prilagodili sistem zdravstvenega varstva in
               zavarovanja, predvsem pa uresničili cilj, da bomo prebivalci Slovenije bolj zdravi in
               imeli več zdravih starih let. V nacionalnem planu se zavezujemo k evropskim vrednotam
               zdravstvenih sistemov, kot so univerzalnost, solidarnost, pravičnost, dostopnost,
               varnost in kakovost. V resolucijo smo, kot smo že večkrat povedali, sproti vnašali
               tudi izsledke, do katerih smo prišli v analizi slovenskega zdravstvenega sistema.
               Predlog pa smo izboljšali tudi s številnimi predlogi iz javne razprave in nekaj
               amandmaji. Resolucijo so podprli tudi Socialno-ekonomski svet, pristojna komisija
               Državnega sveta, Državni svet in soglasno tudi Odbor za zdravstvo v Državnem zboru.
               Dokument ima tako izpostavljene specifične cilje, aktivnosti in ukrepe za njihovo
               doseganje ter kazalnike, s katerimi bomo redno spremljali napredek. Zelo pomembno je,
               da dokument zavezuje celotno vlado, da se zdravje upošteva kot vrednota in cilj v
               vseh njenih politikah. Resolucija v središče postavlja uporabnika in izvajalca ter si
               v predvidenih ukrepih prizadeva za krepitev in varovanje zdravja ter preprečevanja
               bolezni, optimizacijo zdravstvene oskrbe, povečanje uspešnosti zdravstvenega varstva,
               pravično, solidarno in vzdržno financiranje zdravstvenega varstva. Njegov sprejem je
               tudi pogoj za črpanje evropskih virov v okviru operativnega programa za izvajanje
               kohezijske politike v programu 2014–2020. In dovolite mi, da prenesem tudi poziv
               evropskega komisarja, ki je nedavno obiskal Slovenijo, ki je obiskal tudi parlament
               in je prepoznal resolucijo kot eno najbolj kvalitetnih dokumentov v državah članicah
               EU in priporočil tudi vam, da jo sprejmete.</p>
               <p>In kakšne naloge na kratko resolucija predvideva v letu 2016? Ključen je novi zakon o
               zdravstvenem varstvu in zdravstvenem zavarovanju, ki ga bomo dali v razpravo v prvi
               polovici letošnjega leta. Naslednja zahtevna naloga za dve ministrstvi, Ministrstvo
               za delo in naše ministrstvo, je priprava zakona v dolgotrajni oskrbi. V javni
               razpravi sta prav tako že dva pomembna zakona, in sicer sistemski zakon o lekarniški
               dejavnosti, ki na novo sistemsko, prvič po letu 1992 celovito ureja lekarniško
               dejavnost. V javni razpravi je tudi zakon o omejevanju porabe tobačnih in povezanih
               izdelkov. Poleg zakonskih sprememb pa seveda načrtujemo še številne aktivnosti, ki
               nujno ne zahtevajo spremembe zakonodaje, kot so vzpostavitev sistema vrednotenja
               zdravstvenih tehnologij, kjer sodelujemo skupaj v projektu Evropske unije. Za
               vzpostavitev celovitega sistema kakovosti in varnosti že deluje interdisciplinarna
               delovna skupina, ki pripravlja kazalnike kakovosti in varnosti. Nadaljujemo s
               pilotnim projektom čakalnih dob, ki bo na kratek rok skrajšal čakalne dobe, na dolgi
               rok pa spremenil Zakon o pacientovih pravicah in pravilnik. Prav tako je v zaključni
               fazi pravilnik o poklicnih boleznih. Pripravljamo strategijo za razvoj primarnega
               zdravstvenega varstva, ki bo vključevala ginekologijo, pediatrijo, zobozdravstvo,
               zdravstveno nego in patronažo. Prav tako bomo v naslednjem letu začeli s procesom
               prenove obračunskih modelov na vseh ravneh.</p>
               <p>Na koncu naj izrazim zahvalo vsem nam, ki ste s svojimi argumenti prispevali k
               resoluciji in omogočili, da bo ta strateški dokument na področju zdravja tudi
               zaživel. Hvala.</p>
            </sp>
            <sp xml:id="SDZ7-Redna-17-2016-03-29.sp189">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Predlog resolucije je obravnaval Odbor za zdravstvo kot matično delovno telo. Za
               predstavitev poročila odbora dajem besedo predsedniku gospodu Tomažu Gantarju.</p>
            </sp>
            <sp xml:id="SDZ7-Redna-17-2016-03-29.sp190">

               <speaker>TOMAŽ GANTAR (PS DeSUS):</speaker>

               <p>Hvala za besedo. Še enkrat lep pozdrav vsem!</p>
               <p>Odbor za zdravstvo je na svoji 12. seji 11. 3. kot matično delovno telo obravnaval
               Predlog resolucije o nacionalnem planu zdravstvenega varstva 2016–2025 »Skupaj za
               družbo zdravja«, ki jo je Državnemu zboru v obravnavo in sprejem predložila Vlada.
               Odbor se je seznanil s predlogom resolucije, z mnenjem Zakonodajno-pravne službe,
               mnenjem Državnega sveta, mnenjem Zavoda za zdravstveno zavarovanje Slovenije in
               stališčem Vlade do mnenja Zavoda za zdravstveno zavarovanje Slovenije. Ministrica za
               zdravje gospa Milojka Kolar Celarc je v svoji uvodni obrazložitvi na seji odbora
               prestavila poglavitne cilje in usmeritve resolucije, kot je poudarila tudi malo prej
               na današnji obrazložitvi predloga resolucije. Resolucija predstavlja strateški okvir
               za področje zdravstva za naslednjih deset let. V njej so upoštevani izsledki analize
               zdravstvenega sistema v Sloveniji, ki jo je Ministrstvo za zdravje pripravilo v
               sodelovanju s Svetovno zdravstveno organizacijo in Evropskim observatorijem za
               spremljanje zdravstvenih sistemov. Konkretni naloge in projekti na Ministrstvu za
               zdravje že potekajo. Glede na vse naloge in dejstvo, da je bilo Ministrstvo za
               zdravje v zadnjih letih kadrovsko močno podhranjeno, Vlada soglaša z dodatnimi
               zaposlitvami na Ministrstvu za zdravje v letošnjem letu ter v letih 2017 in 2018.
               Predstavnik Zakonodajno-pravne službe dr. Samo Divjak je v nadaljevanju predstavil
               pisno mnenje in vzpostavil nekatere pripombe. Predstavnik Državnega sveta mag. Peter
               Požun je poudaril, da Državni svet predlog resolucije podpira in ugotavlja, da
               resolucija kot temelj zdravstvenega sistema ohranja načela vsesplošne dostopnosti do
               kakovostnih zdravstvenih storitev ter pravičnega in solidarnega financiranja
               zdravstvenega varstva. Državni svet meni, da mora zdravstveni sistem ostati javen in
               široko dostopen. Stališča k predlogu resolucije so podali predstavniki Združenja za
               državljanski nadzor zdravstvenega varstva ZaNas, Zveze društev upokojencev Slovenije,
               Zavoda za zdravstveno zavarovanje Slovenije, Sindikata zdravstvenega in socialnega
               varstva Slovenije in Strokovnega združenja izvajalcev zdravstvene in babiške nege
               Slovenije. V razpravi je bilo poudarjeno, da resolucija lahko predstavlja dobro
               osnovo za začetek reforme zdravstvenega sistema, treba pa jo je nadgraditi, saj
               manjkajo bolj jasno določeni cilji, izvedbeni ukrepi ter načrti in finančne ocene.
               Resolucija je kot dokument preveč splošna, posamezna področja pa ne vsebujejo
               razvojne vizije. Postavljena so bila konkretna vprašanja v zvezi z globalnimi izzivi
               na področju zdravja, na katere je ministrica odgovorila ob zaključku razprave.</p>
               <p>V poslovniško določenem roku so bili vloženi amandmaji s strani koalicije, torej
               poslanskih skupin SMC, Desus in SD, nomotehnične narave, in pa Poslanske skupine
               Združene levice k poglavju 6 Aktivnosti in ukrepi na prednostnih področjih razvoja,
               podpoglavje Zdravstveno zavarovanje.</p>
               <p>Odbor je glasoval o amandmajih poslanskih skupin SMC, Desus in SD in jih sprejel. In
               odbor je glasoval o amandmaju Poslanske skupine Združene levice, ki ga pa ni sprejel.
               Nato je odbor glasoval še o vseh poglavjih predloga resolucije in jih prav tako
               sprejel.</p>
               <p>Glede na sprejete amandmaje je pripravljeno besedilo dopolnjenega predloga
               resolucije, v katerega so vključeni vsi sprejeti amandmaji. Dopolnjen predlog
               resolucije je sestavni del tega poročila. Hvala.</p>
            </sp>
            <sp xml:id="SDZ7-Redna-17-2016-03-29.sp191">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima Poslanska skupna
               Demokratične stranke upokojencev Slovenije, zanjo gospod Tomaž Gantar.</p>
            </sp>
            <sp xml:id="SDZ7-Redna-17-2016-03-29.sp192">

               <speaker>TOMAŽ GANTAR (PS DeSUS):</speaker>

               <p>Hvala lepa.</p>
               <p>Ponovno jaz. Poslanke in poslanci Poslanske skupine Desus ocenjujemo, da Predlog
               resolucije o nacionalnem planu zdravstvenega varstva 2016-2025 predstavlja dobro
               osnovo za začetek nujno potrebne reformne zdravstvenega sistema.</p>
               <p>Gre za strateški dokument z veljavnostjo 10 let, ki vsebuje predvsem splošne
               usmeritve, kar je pogosta praksa pri takšnih aktih. Resolucija je dokument, v
               katerega je bilo nedvomno vloženega veliko truda. Pri pripravi so bili upoštevani
               izsledki analize našega zdravstvenega sistema, z realno ocenjenimi prednostmi, ki se
               v mnogih pogledih odražajo v odličnih rezultatih dela preteklih let, predvsem pa tudi
               s spremenjenimi okoliščinami in pomanjkljivostmi, s katerimi se soočamo danes in
               zaradi katerih je zdravstvena reforma nujna, če seveda želimo ostati primerljivi z
               najboljšimi tudi čez 10 let. Na tem mestu bi si želeli v resoluciji sicer več
               jasnejših vsebinskih opredelitev in stališč, kako v bodoče bo.</p>
               <p>Resolucija zajema večino področij in dejavnosti, ustrezno težo pa daje tudi
               problematiki staranja prebivalstva in z njo povezanimi izzivi, s katerimi se soočamo
               že danes, vedno večjim številom kroničnih nenalezljivih bolezni, duševnih bolezni in
               demenco, s problemi paliativne in nenazadnje tudi prepotrebne dolgotrajne oskrbe
               starejših. Ravno staranje prebivalstva je tisto področje, ki bo v prihodnosti za
               Slovenijo predstavljalo še posebno velik izziv.</p>
               <p>Nedvomno je prava tudi usmeritev v nadaljnji razvoj in krepitev javnega zdravstva.
               Vrednote, na katerih temelji resolucija, kot so dostopnost, univerzalnost,
               pravičnost, solidarnost, zagovarjamo tudi v stranki Desus. Prav tako pa zagovarjamo
               ohranitev košarice pravic, ki mora ostati tudi v bodoče v čim večji meri financirana
               iz javnih sredstev. Ravno financiranje zdravstva pa je tisto področje, kjer bi si
               glede na vse v resoluciji zastavljene cilje želeli več jasnih vsebinskih predlogov in
               rešitev. Po nedavni gospodarski krizi, ki je močno prizadela naše zdravstvo, nas
               skrbi vprašanje nadaljnjega financiranja in dolgotrajne finančne vzdržnosti našega
               zdravstvenega sistema. Na nevarnost sedanje oblike financiranja zdravstva je namreč
               opozorila tudi analiza Svetovne zdravstvene organizacije. Ob tem pa pričakujemo in v
               celoti podpiramo namen Ministrstva za zdravje, da spremeni dosedanji nepravičen
               sistem dopolnilnih zavarovanj.</p>
               <p>Velja se zavedati, da bodo rezultati na področju zdravstvenega varstva čez 10 let
               odvisni od uresničevanja zavez in ciljev resolucije, ki jo danes sprejemamo. Predlog
               resolucije opredeljuje načrtovane aktivnosti, ukrepe, nosilce sprememb, časovne
               okvire in kazalnike. Ob tem velja pohvaliti prizadevanja Ministrstva za zdravje, ki
               skuša nekatere stvari v slovenskem zdravstvu premakniti z mrtve točke že danes in ki
               že uresničuje nekatere predloge iz resolucije. Mednje nedvomno sodi tudi zakon o
               omejevanju uporabe tobačnih izdelkov, ki je en pomembnejših na področju preventivne
               dejavnosti.</p>
               <p>V naslovu resolucije piše "Skupaj za družbo zdravja", ali bomo v prihodnosti res
               živeli bolje in bolj zdravo, je odvisno od vseh nas in od dejstva, da mora postati
               zdravje v resnici del vseh politik, kot je zapisano v resoluciji.</p>
               <p>Poslanska skupina Desus bo Predlog resolucije o nacionalnem planu zdravstvenega
               varstva podprla. Hvala.</p>
            </sp>
            <sp xml:id="SDZ7-Redna-17-2016-03-29.sp193">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina Socialnih demokratov, zanjo gospod Jan Škoberne.</p>
            </sp>
            <sp xml:id="SDZ7-Redna-17-2016-03-29.sp194">

               <speaker>JAN ŠKOBERNE (PS SD):</speaker>

               <p>Spoštovana gospa podpredsednica, spoštovana ministrica, ponovno pozdravljeni kolegice
               in kolegi!</p>
               <p>Predlog resolucije predstavlja podlago za razvoj zdravstva ter pripravo in sprejem
               ustreznih zakonodajnih rešitev s področja zdravstvenega varstva in zdravstvene
               dejavnosti v naslednjih 10 letih. Dokument naslavlja ključne probleme zdravja in
               sistema zdravstvenega varstva, neenakosti v zdravju, povezanimi s specifičnimi
               potrebami in možnostmi zdravstvenega varstva ranljivih skupin prebivalstva, daje
               podlage za razvoj dejavnosti javnega zdravja in zdravstvenih dejavnosti ter podlage
               za nadaljnji razvoj zdravstvenega zavarovanja.</p>
               <p>Za Socialne demokrate je sistem, ki temelji na solidarnosti, vzajemnosti in
               pravičnosti, eden izmed temeljev socialne države, zato je za nas še posebej pomembno,
               da resolucija ohranja načelo vsesplošne dostopnosti, kakovostnih zdravstvenih
               storitev ter pravičnega, solidarnega financiranja zdravstvenega varstva, ki skupaj
               tvorijo temelj zdravstvenega sistema, ki pa mora, in to je naš temeljni pogoj, ostati
               javen, splošno dostopen in čim bolj zaščiten pred praksami, ki so v nasprotju s temi
               načeli, ki jih je mogoče najti in prepoznati tudi v slovenski ustavi.</p>
               <p>Strinjamo se, da slovenski zdravstveni sistem potrebuje spremembe in prilagoditve
               sistema, saj podobnih posodobitev, ki so potrebne, ni bilo izvedenih že vsaj dve
               desetletji. Trdimo pa, da mnoge, tudi današnje intenzivne kritike javnega sistema
               niso v funkciji tega, da se ga izboljša, kar je seveda temeljna naloga vsake kritike,
               ampak so pogosto sporočilo, da naš javni sistem potrebuje izziv, ki ga lahko prinese
               samo zasebni interes. Takšne pobude po privatizaciji in komercializaciji slovenskega
               zdravstvenega sistema pa Socialni demokrati odločno zavračamo.</p>
               <p>Predlogi, da naj bi javni sistem zagotavljal osnovno zdravstveno varnost manj
               premožnim in deprivilegiranim slojem prebivalstva, vzporedni zasebni sistem pa bi
               zagotavljal boljše možnosti premožnejšim skupinam, so nesprejemljivi, lahko rečem,
               celo zavržni. Javno zdravstveno varstvo mora biti univerzalno in ob enakih potrebah
               enako dostopno vsem, ne glede na materialni status. Zdravstvene storitve, ki so
               pomembne za zdravje ljudi, pa, to je treba poudariti, ne smejo biti razumljene kot
               tržno blago. V javnem sistemu in za javna sredstva morajo torej biti mogoče storitve,
               ki so potrebne za ohranjanje in obnavljanje zdravja, opravljane samo na neprofiten
               način, presežki se morajo vračati v vsem dostopen in kvaliteten javni zdravstveni
               sistem. To, da komercialne zavarovalnice na račun premije dopolnilnega zdravstvenega
               zavarovanja, ki je v svojem bistvu obvezno, kujejo dobičke, je ob zavedanju, da je
               okoli 40 tisoč oseb iz različnih razlogov začasno ali trajno brez obveznega
               zdravstvenega zavarovanja, da približno 100 tisoč ljudi nima dopolnilnega
               zdravstvenega zavarovanja, kar pomeni, da jim brez visokih doplačil ni dostopna
               nobena zdravstvena storitev iz naslova obveznega zavarovanja, nedopustno. Če k temu
               dodamo še podatek, da okoli 170 tisoč ljudem z najnižjimi dohodki pomeni premija
               dopolnilnega zdravstvenega zavarovanja nesorazmerno velik strošek, je sprememba
               sistema dopolnilnega zdravstvenega zavarovanja neizbežna, nujna.</p>
               <p>Zavzemamo se za financiranje zdravstva glede na premoženjske sposobnosti posameznikov
               v družbi ter za porazdelitev zdravstvenih storitev glede na zdravstvene potrebe
               ljudi, ob hkratni zagotovitvi, da imajo vsi prebivalci možnost, da neodvisno od
               svojega gmotnega stanja uresničijo svoje potrebe po kakovostni in pravočasni
               zdravstveni oskrbi.</p>
               <p>Pri pripravi prenove zakonodaje bo torej za nas Socialne demokrate ključno, da
               vsebina jasno določa cilje zakona in zakonov, med katerimi mora biti na prvem mestu
               ohranitev javnega zdravja. Socialni demokrati vztrajamo, da se potegne jasno ločnico
               med javnim in zasebnim izvajanjem zdravstvene dejavnosti. Podpiramo ureditev področja
               podeljevanja koncesij na način, da jih bomo podeljevali na podlagi razpisov za
               določen čas zgolj tam, kjer javni zdravstveni zavodi ne zmorejo zagotoviti
               predvidenega obsega storitev.</p>
               <p>Menimo, da predvideni ukrepi v resoluciji sledijo načelom ohranitve javnega zdravja
               in ohranjanja univerzalne dostopnosti za vse, zato bomo predlog resolucije podprli.
               Hvala lepa.</p>
            </sp>
            <sp xml:id="SDZ7-Redna-17-2016-03-29.sp195">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina Združena levica, zanjo Matjaž Hanžek.</p>
            </sp>
            <sp xml:id="SDZ7-Redna-17-2016-03-29.sp196">

               <speaker>MATJAŽ HANŽEK (PS ZL):</speaker>

               <p>Dober dan, hvala lepa, predsedujoča.</p>
               <p>Izhodišče in cilj resolucije sta načelo solidarnosti in univerzalnosti. Načelo
               solidarnosti je drugo ime za socialistično maksimo, da mora vsak prispevati po svojih
               zmožnosti in dobiti tiste zdravstvene storitve, ki jih potrebuje. Načelu
               univerzalnosti pa pomeni, da moramo biti v ta sistem solidarnosti vključeni vsi
               prebivalci. V Združeni levici ocenjujemo, da je resolucija dobra osnova za
               uresničevanje teh načel na vseh treh področjih, ki jih pokriva – v javnem zdravju,
               zdravstveni dejavnosti in zdravstvenem zavarovanju. Vsekakor bi se dalo na vseh teh
               področjih nekatere cilje zastaviti še bolj pogumno. Pisci te resolucije se dobro
               zavedajo, da socialna neenakost bistveno vpliva na neenakost v zdravju. Kronične
               bolezni, dejavniki tveganja in zgodnje umiranje so značilno višji pri ljudeh z
               nizkimi dohodki, negotovimi oblikami zaposlitve in podobno, bolj pogosti so tudi v
               razvojno ogroženih regijah. Poleg zdravstvenih programov, ki so predvideni v tej
               resoluciji, bi morala tako Vlada nemudoma začeti izvajati ambiciozen program boja
               proti revščini, zlasti med starejšimi, enostarševskimi družinami in drugimi
               ranljivimi skupinami. Cilji, ki bi ga morali dati Ministrstvo za zdravje, pa je, da
               bodo dejansko vsi stalni prebivalci vključeni v sistem obveznega zavarovanja.</p>
               <p>Kar zadeva zdravstveno dejavnost smo zadovoljni, ker je to prvi uradni dokument, ki
               opredeljuje koncesijo kot dopolnitev, torej kot izjemo. To je dobra osnova za
               razvijanje zdravstvenih domov, ki je zastalo zaradi interesov koncesionarjev in
               napačne politike občin in zdravstvenih ministrov. Že skoraj 14 % javnih sredstvih
               porabijo zasebni koncesionarji, hkrati pa se kakovost in dostopnost zdravstvenega
               varstva ne izboljšujeta. Prav tako ni bilo sistemsko omejeno delo zdravnikov iz
               javnih zavodov v zasebnem sektorju. Mi bi sicer privatno prakso omejili bolj kot ta
               resolucija, vsekakor pa je tudi ta resolucija zadostna podlaga za odločno
               ukrepanje.</p>
               <p>Zdravstveno varstvo v Sloveniji ne bo univerzalno, če ne bomo širili pravic iz
               obveznega zdravstvenega zavarovanja z novimi metodami zdravljenja. Če bomo zaostali,
               bodo moderne metode postale privilegij bogatih in domena privatnih izvajalcev. Zato
               je treba povečati delež javnih sredstev, ki jih kot družba namenjamo zdravstvenemu
               varstvu. Problem Slovenije ni toliko v tem, da pri nas za zdravje porabimo 2 tisoč 88
               dolarjev na prebivalca, v Avstriji pa 5 tisoč 427 dolarjev, ampak v tem, da je pri
               nas delež javnih sredstev BDP samo 6,1 %, v Avstriji pa 7,9, kar je 1,8 % več.
               Potreben je preobrat v fiskalni politiki. Nujno moramo povečati delež prihodkov
               proračuna z višjo obdavčitvijo kapitala in premoženja. Opozarjam, da vlada do leta
               2019 načrtuje bistveno zmanjšanje prihodkov glede na BDP, hkrati pa napoveduje
               povečanje deleža izdatkov za vojaško obrambo, policijo in nekatere druge sektorje. Na
               ta način ni mogoče doseči ciljev te deklaracije.</p>
               <p>Drugi bistveni viri je nadomestitev dopolnilnega zdravstvenega zavarovanja s
               solidarno javno dajatvijo. Dokler so državljani prisiljeni sklepati komercialna
               zavarovanja za pravice iz obveznega zavarovanja, te storitve niso univerzalno
               dostopne niti za prebivalce, ki so sicer obvezno zavarovani, predvsem pa niso
               financirane po načelu solidarnosti in zato smo predlagali izboljšanje besedila z
               amandmajem, ki je določil, da ljudem ne bo treba doplačevati storitev iz košaric
               pravic, niti iz žepa niti v obliki zavarovalnih premij. Glede na to, da je to
               zapisano v koalicijski pogodbi, nas čudi, da koalicijski poslanci tega maja niso
               podprli. Vedno bolj dvomimo, da bodo podprli tudi prizadevanje lastne ministrice za
               zdravje na tem področju. Dejstvo pa je, če vlada v tem mandatu ne bo ukinila
               dopolnilnega zavarovanja, ne bo kršila le svoje koalicijske pogodbe, ampak tudi
               načeli pravičnosti in solidarnosti, ki ju je zapisala v to resolucijo. Hvala
               lepa.</p>
            </sp>
            <sp xml:id="SDZ7-Redna-17-2016-03-29.sp197">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina Nove Slovenije – krščanskih demokratov, zanjo gospod
               Jožef Horvat.</p>
            </sp>
            <sp xml:id="SDZ7-Redna-17-2016-03-29.sp198">

               <speaker>JOŽEF HORVAT (PS NSi):</speaker>

               <p>Hvala lepa za besedo, spoštovana gospa ministrica. Spoštovane kolegice, spoštovani
               kolegi!</p>
               <p>Predlog resolucije »Skupaj za družbo zdravja«, ki jo je Državnemu zboru za prihodnje
               desetletno obdobje predložila Vlada, je po mnenju krščanskih demokratov presplošen,
               premalo konkreten in premalo zavezujoč. Glede na to, da zdravstvo potrebuje korenito
               reformo, v Novi Sloveniji pogrešamo v dokumentu večjo realnost pri časovni
               opredeljenosti sprememb ključne zakonodaje v zdravstvu. Predlog resolucije je
               nekakšna mešanica potrebnih in dobronamernih želja, ukrepov in namer, vendar močno
               dvomimo, da je uresničljiva. Bolj kot resolucije in analize potrebujemo ta trenutek
               in za jutri učinkovit javen zdravstveni sistem, v središču katerega bo posamezen
               državljan te države.</p>
               <p>Krščanski demokrati v predlogu resolucije pogrešamo tudi načrte za spremembo druge
               zdravstvene zakonodaje, ki pa jih predlog resolucije ne zazna, vendar bodo v
               desetletnem obdobju zagotovo potrebni posodobitve Zakon o zdravniški službi, Zakon o
               zdravilih, Zakon o zdravstveni dejavnosti, Zakon o medicinskih pripomočkih in
               podobno.</p>
               <p>V Novi Sloveniji sicer pozdravljamo, da se sprejetje novele Zakona o zdravstvenem
               varstvu in zdravstvenem zavarovanju načrtuje že za letošnje leto. Hkrati pa
               pričakujemo, da bo del tega zakona tudi jasno opredeljena košarica pravic, kot tudi
               normativi in standardi, da se ne bo javni denar zaradi nejasno določenih postopkov
               pravic še naprej nepregledno porabljal v okviru splošnega dogovora. Seveda je to
               najtrši oreh, ki ga bo treba streti, saj se po izkušnjah sodeč reformnih zakonov ne
               pripravlja in sprejema v volilnem letu.</p>
               <p>V Novi Sloveniji smo sicer zadovoljni s tem, da so v resolucijo vključeni poudarki, s
               katerimi se strinjamo, in je glede na vedno bolj starajoče se prebivalstvo treba
               nujno ukrepati. Na to nas opozarja tudi ocena Evropske komisije, saj staranje
               prebivalstva povzroča znaten pritisk na vzdržnost pokojninskega in zdravstvenega
               sistema ter sistema dolgotrajne oskrbe. Pozdravljamo vrednotenje in izvajanje
               paliativne oskrbe na vseh ravneh v redni program zdravstvenih storitev, vendar bodo
               pilotni projekti izvajanja paliativne oskrbe premalo. Prav tako se lahko
               identificiramo s spremljanjem kakovosti posameznih izvajalcev zdravstvene dejavnosti
               in dostopnosti do ključnih kazalnikov njihove kakovosti.</p>
               <p>V Novi Sloveniji zagovarjamo stališče, da mora biti kakovost bolnišnic in drugih
               javnih zdravstvenih zavodov informacija javnega značaja.</p>
               <p>V predlogu resolucije pogrešamo vključitev oziroma podporo preventivnim programom
               nekemičnih zasvojenosti, kot je na primer zasvojenost s sodobno tehnologijo, ki se
               zaradi načina življenja opaža že pri otrocih v osnovni šoli. Prav tako se nam zdi
               neizpostavljeno področje boja proti korupciji in klientelizmu v zdravstvu, ki pa ima
               tudi velike finančne posledice.</p>
               <p>Krščanski demokrati menimo, da mora prenova zdravstvenega sistema slediti naslednjim
               izhodiščem: zadovoljstvo državljanov, enovitost zdravstvenega sistema in dolgotrajne
               oskrbe, oblikovanje jasne košarice pravic, dolgoročni stabilnosti sistema, vpeljavi
               konkurenčnosti, umestitvi normativov in standardov, vpeljavi sodobnih tehnologij in
               postopkov, poudarjanju preventive, mednarodni uveljavitvi izvajalcev, slovenskega
               znanja in inovacij v medicini ter izkoreninjenju sistemske korupcije.</p>
               <p>Krščanski demokrati predlogu resolucije ne bomo nasprotovali.</p>
            </sp>
            <sp xml:id="SDZ7-Redna-17-2016-03-29.sp199">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina nepovezanih poslancev, zanjo mag. Alenka Bratušek.</p>
            </sp>
            <sp xml:id="SDZ7-Redna-17-2016-03-29.sp200">

               <speaker>MAG. ALENKA BRATUŠEK (PS NP):</speaker>

               <p>Lep pozdrav podpredsednica, kolegice, kolegi, ministrica!</p>
               <p>Sprejem resolucije izpolnjuje zakonsko zavezo, da se sprejme nacionalni plan
               zdravstvenega varstva, ki vključuje strategijo razvoja zdravstvenega varstva z
               namenom, vizijo in poslanstvom, načeli, cilji, prednostnimi razvojnimi področji in
               ostalimi ključnimi elementi strateškega načrtovanja. Končni predlog besedila
               resolucije upošteva tudi izsledke analize zdravstvenega sistema v Sloveniji, vključno
               s pregledom izdatkov za zdravstvo, ki jo je izvedlo Ministrstvo za zdravje v
               sodelovanju s Svetovno zdravstveno organizacijo in Evropskim observatorijem za
               spremljanje zdravstvenih sistemov. Predstavlja podlago za desetletni razvoj
               zdravstva, torej tudi seveda pripravo in sprejem ustreznih zakonov. V predvidenih
               ukrepih si prizadeva za krepitev in varovanje zdravja ter preprečevanje bolezni,
               optimizacijo zdravstvenih storitev, povečanje uspešnosti zdravstvenega varstva,
               pravično, solidarno in vzdržno financiranje zdravstvenega varstva. Resolucija, lahko
               rečemo, temelji na štirih vrednotah: dostopnosti, univerzalnosti, pravičnosti in
               solidarnosti.</p>
               <p>Seveda smo lahko v nekaterih segmentih tudi kritični. Resolucija predstavlja dobro
               osnovo, treba pa jo je nadgraditi predvsem z jasno določenimi cilji, izvedbenimi
               ukrepi in načrti ter finančnimi ocenami. Kot dokument je preveč splošna, posamezna
               področja pa ne vsebujejo razvojne vizije. Ne ponuja ustreznih rešitev za različna, že
               sedaj problematična področja, kot so demenca, duševne bolezni, umrljivost zaradi
               samomorov, uporaba drog, mobilnost pacientov, delež zasebnih izdatkov za zdravljenje,
               dolgotrajna oskrba, čakalne vrste in še kakšna stvar bi se našla. Po naši oceni v
               dokumentu določene vsebine še niso ustrezno urejene. Nekaj sem jih že prej naštela:
               sistem dolgotrajne oskrbe, mreža javne zdravstvene službe, optimizacija zdravstvene
               oskrbe, financiranje zdravstvenega varstva, zdravilstvo, zobozdravstvo. Resolucija,
               ki je pred nami, je dokument, ki mu ne moreš nasprotovati, in mu tudi ne bomo. Je pa
               dejstvo, da so v zdravstvu nakopičeni problemi, ki jih je treba reševati takjo zdaj.
               Tukaj pa na žalost ta vlada in ta koalicija močno šepa. Seveda je prav, da pogledamo
               deset let naprej. Videti pa moramo tudi jutri. In najbolj akutne probleme v našem
               zdravstvu bi morali rešiti že včeraj, ne šele jutri. Ampak to je verjetno tema za
               kakšno drugo sejo.</p>
            </sp>
            <sp xml:id="SDZ7-Redna-17-2016-03-29.sp201">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina Stranke modernega centra, zanjo gospod Branko Zorman.
            </p>
            </sp>
            <sp xml:id="SDZ7-Redna-17-2016-03-29.sp202">

               <speaker>BRANKO ZORMAN (PS SMC):</speaker>

               <p>Spoštovana predsedujoča, spoštovana ministrica, kolegi, kolegice!</p>
               <p>Predlog resolucije o nacionalnem planu zdravstvenega varstva 2016–2025 Skupaj za
               družbo zdravja predstavlja strateški okvir za upravljanje in razvoj sistema
               zdravstvenega varstva v Sloveniji in ključne usmeritve za pripravo in sprejem zakonov
               s področja zdravstvenega zavarovanja in zdravstvene dejavnosti. Z vzpostavitvijo
               jasnih smernic na področju zdravstva imamo začrtano smer, kako bomo kot odgovorni
               državljani in predstavniki ljudstva v prihodnih letih poskrbeli za to, da bo področje
               zdravstva sledilo spremembam na področju potreb prebivalstva in zagotavljalo visok
               nivo storitev v zdravstvu. Skupaj s številnimi težavami, ki jih Ministrstvo za
               zdravje po svojih najboljših močeh in v skladu s svojimi pristojnostmi vestno rešuje,
               smo namreč z nastopom mandata prevzeli tudi stanje, ko v državi nimamo veljavnega
               zdravstvenega plana, kljub temu da je to zakonsko določena obveza Zakona o
               zdravstvenem varstvu in zdravstvenem zavarovanju. Zadnji plan zdravstvenega varstva
               je namreč prenehal veljati že leta 2013. Pomembno se je namreč zavedati, da sprejeta
               resolucija predstavlja pogoj za črpanje evropskih kohezijskih sredstev, ki po dolgih
               letih varčevanja v zdravstvu predstavljajo pomemben dodatni vir sredstev.</p>
               <p>V zadnjem času je ministrica za zdravje pogosto deležna kritik, da se prepotrebne
               spremembe v zdravstvu ne odvijajo dovolj hitro in da bi to resolucijo morali že
               sprejeti. Vendar je pomemben argument pri tem ta, da je predlagana resolucija logično
               nadaljevanje obsežne analize zdravstvenega sistema, ki je dala jasne rezultate in je
               osnova za vizijo ter določitev prednostnih področij in nalog za nadaljnji razvoj
               zdravstvenega sistema. V nacionalnem planu zdravstvenega varstva so konkretno
               navedeni ukrepi, njihovi nosilci in časovnica ter pričakovani merljivi rezultati.
               Nekateri bodo zahtevali zakonodajno ukrepanje, drugi pa se bodo uresničevali na
               izvedbeni ravni. Rdeča nit resolucije je pravično, solidarno in vzdržno financiranje
               zdravstvenega sistema in zdravja ljudi na sploh, ki sledi programskim ciljem, ki smo
               si jih v Stranki modernega centra zadali. Zato smo ponosni, da smo končno dobili
               strateški dokument, ki vsebuje izhodišča za opravljanje in razvoj sistema
               zdravstvenega varstva in ključne usmeritve, ki predstavljajo platformo za pripravo in
               sprejem ustreznih zakonov s področja zdravstvenega zavarovanja in zdravstvene
               dejavnosti.</p>
               <p>Predlog resolucije o nacionalnem planu zdravstvenega varstva 2016–2025 Skupaj za
               družbo zdravja v Poslanski skupini Stranke modernega centra podpiramo in si želimo,
               da bi v njej predvideni ukrepi na področju zdravstva čim prej zaživeli tudi na
               izvedbeni ravni. Hvala.</p>
            </sp>
            <sp xml:id="SDZ7-Redna-17-2016-03-29.sp203">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Besedo ima Poslanska skupina Slovenske demokratske stranke, zanjo gospa Nada
               Brinovšek.</p>
            </sp>
            <sp xml:id="SDZ7-Redna-17-2016-03-29.sp204">

               <speaker>NADA BRINOVŠEK (PS SDS):</speaker>

               <p>Hvala, predsedujoča, za besedo. Lep pozdrav še enkrat!</p>
               <p>Resolucija o nacionalnem planu zdravstvenega varstva 2016–2025 je obsežen akt, pri
               katerem se je predlagatelj odločil, da ga zasnuje kot celovit akt, ki naj bi obsegal
               tako ugotovitve o stanju na področju zdravstvenega varstva kakor tudi del, kjer naj
               bi bili predstavljeni načrti oziroma plan zdravstvenega varstva v obdobju do leta
               2025. In tukaj se že pojavi prva dilema, in sicer dilema glede analize oziroma stanja
               na področju zdravstvenega varstva. Znano je namreč dejstvo, da je bila resolucija v
               osnutku pripravljena v mesecu juniju 2015 in dana v javno razpravo do avgusta 2015.
               Decembra 2015 pa smo jo poslanci prejeli na klop v Državnem zboru. Resolucija v uvodu
               navaja, da končni predlog te resolucije upošteva izsledke analize zdravstvenega
               sistema v Sloveniji. Ampak kako, če je pa ministrstvo analizo naročilo v mesecu
               juniju 2015, prvič pa je bila analiza predstavljena v Državnem zboru januarja 2016?
               Se pravi, resolucija je bila izdelana prej, preden je bila izdelana analiza, ki naj
               bi bila sicer podlaga za pripravo resolucije. Seveda se nam v Slovenski demokratski
               stranki ob tem zastavlja vprašanje verodostojnosti podatkov, na podlagi katere je
               pripravljena ta resolucija.</p>
               <p>Zakonodajno-pravna služba Državnega zbora tudi ugotavlja, da so zaradi obsežnosti
               besedila, ki se nanaša na ugotovite o obstoječem stanju, nekatere usmeritve za
               bodočnost relativno splošne. Prav zaradi tega pristopa pa v resoluciji lahko
               zasledimo tudi nekatere zapise, ki so nedorečeni, tako kot na primer "spodbujali
               bomo", "prepoznali bomo" in tako naprej.</p>
               <p>Resolucija torej največkrat samo nakazuje potrebo po zakonskih spremembah, pri čemer
               pa ne ponudi niti izhodiščnih razmišljanj. Pokazatelj, da je resolucija slabo
               pripravljena, je tudi ta, da je v prilogi dve te resolucije pod ciljne vrednosti
               navedeno "še v fazi dogovarjanja". Na to pomanjkljivost smo na Odboru za zdravstvo
               tudi opozorili, ampak seveda zaman. Dokument bi moral biti po našem mnenju pred
               obravnavo tukaj v Državnem zboru in pa pred objavo v Uradnem listu seveda popoln.</p>
               <p>V Slovenski demokratski stranki ocenjujemo, da določene vsebine v predlogu resolucije
               še vedno niso dovolj jasno opredeljene, prav tako tudi vloga Zavoda za zdravstveno
               zavarovanje Slovenije, sistem dolgotrajne oskrbe ostaja odprto vprašanje, mreža javne
               zdravstvene službe, optimizacija zdravstvene oskrbe, čakalne vrste, financiranje
               zdravstvenega varstva in pa samo izvajanje resolucije z nosilci nalog.</p>
               <p>Ob tem bi rada poudarila tudi dejstvo, da ministrica na matičnem delovnem telesu ni
               odgovorila na večino vprašanj opozicije in svoje skope odgovore je zaključila z
               besedami: "Jaz ne bi, ker če bomo šli v vse detajle bomo predolgi." Ampak, spoštovani
               kolegi in pa spoštovana ministrica, pri resoluciji gre vendarle za strateški
               dokument. In nič hudega ne bi bilo, če bi bili malo daljši, vsaj z odgovori s strani
               ministrice.</p>
               <p>Pri predstavitvi resolucije nas je ministrica tudi seznanila, da bodo na ministrstvu
               zaradi nalog, ki jih prinaša resolucija, zaposlili v letu 2016 14 novih javnih
               uslužbencev, v letu 2017 10 in še v letu 2018 tudi 10 novih javnih uslužbencev.
               Skupaj torej 34 novih javnih uslužbencev. V ta namen ima ministrica tudi s strani
               Vlade zagotovljena dodatna finančna sredstva, in sicer za leto 2016 3 milijone, 6
               milijonov za leto 2017, 7 milijonov za leto 2018 in 8,6 milijona evrov za leto
               2019.</p>
               <p>Ministrica je ob tej obrazložitvi še dejala, citiram: "Vsi ti smelo zastavljeni
               cilji, naloge, konkretni roki in pa nosilci so zelo zahtevni in verjamem, da bomo
               uspeli s temi dodatnimi ljudmi in dodatnim denarjem realizirati vse te naloge." Žal
               pa glede na dosedanje opravljeno delo ministrice in pa Ministrstva za zdravje tega v
               Slovenski demokratski stranki ne verjamemo.</p>
               <p>V Slovenski demokratski stranki glede na to, kako se je resolucija pripravljala, in
               pa glede na to, da je napisana relativno splošno, nedorečeno in pomanjkljivo,
               resolucije ne bomo podprli. Hvala lepa.</p>
            </sp>
            <sp xml:id="SDZ7-Redna-17-2016-03-29.sp205">

               <speaker>PODPREDSEDNICA MAG. BOJANA MURŠIČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Amandmaji k dopolnjenemu
               predlogu resolucije niso bili vloženi. Glasovanje o predlogu resolucije v celoti bomo
               v skladu s časovnim potekom seje Državnega zbora opravili čez pol ure v okviru
               glasovanj.</p>
               <p>S tem prekinjam to točko dnevnega reda.</p>
               <p>Prekinjam tudi 17. sejo Državnega zbora, ki jo bomo z glasovanji nadaljevali ob 18.
               uri in 35 minut.</p>
               <stage>(Seja je bila prekinjena ob 18.06 inse je nadaljevala ob 18.35.)</stage>
            </sp>
            <sp xml:id="SDZ7-Redna-17-2016-03-29.sp206">

               <speaker>PREDSEDNIK DR. MILAN BRGLEZ:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Nadaljujemo s prekinjeno sejo zbora. Prehajamo na glasovanje zbora v predlogih
               odločitev. Poslanke in poslance prosim, da preverite delovanje glasovalnih
               naprav.</p>
               <p>Prehajamo na <title>17. TOČKO DNEVNEGA REDA, TO JE NA MANDATNO-VOLILNE ZADEVE.</title>
               </p>
               <p>Prehajamo na obravnavo <title>Predloga za imenovanje namestnika varuhinje človekovih
                  pravic</title>. Varuhinja človekovih pravic je z dopisom z dne 1. 3. 2016 Državnemu
               zboru predlagala, da za namestnika varuhinje človekovih pravic imenuje gospoda Miho
               Horvata.</p>
               <p>Besedo dajem predlagateljici varuhinji človekovih pravic gospe Vlasti Nussdorfer za
               dopolnilno obrazložitev predloga za imenovanje.</p>
            </sp>
            <sp xml:id="SDZ7-Redna-17-2016-03-29.sp207">

               <speaker>VLASTA NUSSDORFER:</speaker>

               <p>Spoštovani predsednik Državnega zbora dr. Milan Brglez, cenjeni poslanke in
               poslanci!</p>
               <p>Varuh človekovih pravic v Republiki Sloveniji ima po zakonu najmanj dva in največ
               štiri namestnike. Prvi varuh mag. Bizjak je imel tri namestnike, naslednja dva, torej
               njegova naslednika in moja predhodnika pa sta imela štiri namestnike. Ko sem
               nastopila funkcijo varuhinje, je že v prvih dveh letih vsem štirim potekel mandat in
               predlagala sem jih na ponovno imenovanje za dobo 6 let. Tudi Jerneja Rovška, ki je
               bil pri varuhu 21 let, pa čeprav sem že tedaj menila, da morda svojega mandata ne bo
               dokončal. In to se je tudi zgodilo. 29. februarja letošnjega leta se je upokojil. To
               sem storila zato, ker sem menila, da je imel velike zasluge za institucijo varuha,
               saj je pripravil zakon o varuhu, sodeloval pri njegovem sprejetju in tudi bil na neke
               vrste oče institucije. Ko je odšel, sem začela iskati namestnico ali namestnika.
               Opravila sem tudi nekaj pogovorov izven institucije, vendar ljudje, s katerimi sem
               govorila, ustavni pravniki imajo že svojo karierno pot in svojo vizijo bodočega
               življenja. Ne nazadnje pa je tudi funkcija varuhinje zgolj za 6 let, in nikoli ne veš
               kaj se bo zgodilo s prihodom novega varuha ali varuhinje, kot ji poteče mandat. Zato
               sem razmišljala, ali obstaja tudi v kolektivu kdo, ki posebej izstopa. Že vsa tri
               leta sem pozorno spremljala, kako dela svetovalec varuha Miha Horvat, kajti delal je
               in dela na področju pravosodja. To mi je, kot veste, še najbližje in njegove izdelke
               sem vedno podpisovala z velikim veseljem, kajti vnašal je posebno prakso, dodajal
               prakso Vrhovnega in Ustavnega sodišča in tudi Evropskega sodišča za človekove
               pravice. Pri svojem delu se izjemno izkazal. Ko sem mu povedala, da ga nameravam
               predlagati za novega namestnika, mi je šele pojasnil podatke, ki so razvidni tudi iz
               življenjepisa. Torej rojen leta 1981, diplomiral je leta 2006 na Fakulteti za
               družbene vede in postal univerzitetni diplomirani politolog. Tukaj moram povedati, da
               sem do pogovora z njim mislila, da je diplomirani pravnik, kajti takšni so bili
               njegove izdelki. A seveda je povedal, da v letu 2007, ko se je zaposlil pri Varuhu in
               delal na področju pravosodja – mimogrede, tudi namestnik Ivan Šelih je bil prej
               svetovalec in potem postal zaradi uspešnosti novi namestnik – je začel s študijem
               prava v letu 2011 in opravil vse 4 letnike, torej vse izpite in naredil diplomsko
               nalogo, ki je za Varuha izjemnega pomena. Obrazložil je 3 tisoč 400 ustavnih odločb,
               torej našega ustavnega sodišča s področja enakega varstva pravic. O tem nam je že
               večkrat pri Varuhu v zadnjem času predaval, in moram reči, da je to njegovo veliko
               delo. Toda ni končal samo pri tem. Vpisal se je še na doktorski študij in ravno v
               času zasedanja Mandatno-volilne komisije, dva dni pred tem sem izvedela, da je
               opravil še zadnji izpit na doktorskem študiju in ima pred seboj samo še nalogo, torej
               doktorsko disertacijo. S tem me je še dodatno presenetil. A ne glede na vse to, torej
               na kvalifikacije, ki jih ima, ima ogromno znanja, je mlad, perspektiven, tak, da mu
               lahko zaupaš. Opravil je tudi izpit iz upravnega področja druge stopnje in tudi iz
               mediacije. 40 ur mediacije, kar je za Varuha zelo pomembno. Aktivno govori angleško,
               pasivno nemško, je izredno dejaven tudi v tujini, večkrat odhaja in predava, sprejema
               tuje delegacije pri nas. Skratka, je mlad človek vreden vsega zaupanja in prepričana
               sem, da mu boste to priznali tudi vi s svojim glasom. Hvala lepa.</p>
            </sp>
            <sp xml:id="SDZ7-Redna-17-2016-03-29.sp208">

               <speaker>PREDSEDNIK DR. MILAN BRGLEZ:</speaker>

               <p>Predlog je obravnavala Mandatno-volilna komisija kot matično delovno telo, ki je
               zboru pisno poročala ter predložila predlog sklepa. Sledi predstavitev stališč
               poslanskih skupin.</p>
               <p>Besedo ima Poslanska skupina Socialnih demokratov, zanjo gospod Matjaž Han.</p>
            </sp>
            <sp xml:id="SDZ7-Redna-17-2016-03-29.sp209">

               <speaker>MATJAŽ HAN (PS SD):</speaker>

               <p>Predsednik, hvala lepa. Spoštovana varuhinja, spoštovani kolegi!</p>
               <p>V Poslanski skupini Socialnih demokratov bomo seveda podprli predlog varuhinje
               človekovih pravic gospe Vlaste Nussdorfer, da se za njenega namestnika imenuje gospod
               Miha Horvat. Veseli nas, da se je varuhinja odločila Državnemu zboru predlagati
               mlajšega, vendar zelo strokovnega, zelo podkovanega in perspektivnega kandidata.
               Gospod Horvat je že več let zaposlen v uradu Varuha človekovih pravic, kjer strokovno
               pokriva področje pravosodja. V kolektivu velja za zelo marljivega sodelavca,
               predanega delu in predvsem tudi strokovnemu izpopolnjevanju. Bogato znanje pa kot
               predavatelj prenaša tudi na svoje slušatelje. Še mnogo drugih pozitivnih
               karakteristik o predlaganem kandidatu je na seji Mandatno-volilne komisije in tudi
               danes predstavila varuhinja, ki pa govorijo predvsem v prid njegovi podpori. Zagotovo
               je ob nesporni strokovnosti in ambicioznosti prednost kandidata tudi ta, da zelo
               dobro pozna ustroj in delovanje urada Varuha človekovih pravic. Poslanke in poslanci
               Socialnih demokratov pa verjamemo, da je kandidat tudi po svoji človeški plati
               oziroma osebnostnih lastnostih prava izbira za opravljanje tako pomembne funkcije,
               kot je namestnik varuha človekovih pravic.</p>
               <p>Zaupamo torej varuhinji, da je predlagala kakovostnega kandidata, ki bo s svojim
               delom in poslanstvom opravičil izkazano zaupanje. V primeru izvolitve mu Socialni
               demokrati želimo dobrega sodelovanja z vsemi deležniki in uspešno soočenje z vsemi
               izzivi na tej za nas zelo pomembni funkciji. Hvala lepa.</p>
            </sp>
            <sp xml:id="SDZ7-Redna-17-2016-03-29.sp210">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo gospa Erika Dekleva.
            </p>
            </sp>
            <sp xml:id="SDZ7-Redna-17-2016-03-29.sp211">

               <speaker>ERIKA DEKLEVA (PS SMC):</speaker>

               <p>Spoštovani predsednik, spoštovana varuhinja človekovih pravic, poslanke in
               poslanci!</p>
               <p>Zakon o varuhu človekovih pravic je bil sprejet leta 1993 in v 1. členu določa, da se
               Varuh človekovih pravic ustanovi za varovanje človekovih pravic in temeljnih
               svoboščin v razmerju do državnih organov, organov lokalne samouprave in nosilcev
               javnih pooblastil. Od takrat naprej Varuh človekovih pravic tlakuje pot in
               vzpostavlja določen odnos do vseh treh vej oblasti v naši državi, zato je njegovo
               neodvisno in nepristransko delovanje pri varovanju pravic vseh državljank in
               državljanov še toliko bolj pomembno. V Poslanski skupini Stranke modernega centra se
               zavedamo pomembnosti ustreznih in učinkovitih mehanizmov varstva pravic posameznikov,
               zato institut varuha človekovih pravic tudi ocenjujemo kot pomembno demokratično
               pridobitev. Naj k temu dodamo še, da je institut varuha človekovih pravic ustavna
               kategorija, določena v 159. členu Ustave Republike Slovenije. Funkcija varuha
               človekovih pravic je hkrati tudi izjemno odgovorna funkcija in temu primerno je
               odgovorno tudi vsakokratno imenovanje namestnikov varuha. Zakon o varuhu človekovih
               pravic določa, da je varuh pri svojem delu neodvisen in samostojen ter se ravna po
               določilih ustave in mednarodnih pravnih aktov o človekovih pravicah in temeljnih
               svoboščinah. Prav tako 15. člen zakona določa, da ima varuh najmanj dva in največ
               štiri namestnike, ki jih na predlog varuha imenuje Državni zbor. Danes imamo torej na
               dnevnem redu predlog za imenovanje namestnika varuhinje človekovih pravic, ki je
               zadostno podporo dobil že na Mandatno-volilni komisiji.</p>
               <p>V Poslanski skupini SMC pri izbiri kandidata zaupamo presoji varuhinje in verjamemo,
               da ima predlagani kandidat primerne kvalifikacije za opravljanje tako pomembne in
               odgovorne funkcije. Področja dela, ki jih bo kandidat opravljal, namreč terjajo
               veliko delovnega elana, strokovno referenčnost, široko razgledanost, odlično
               poznavanje pravnega in ustavnega reda naše države ter mednarodnih institucij. Ko
               razpravljamo o spoštovanju človekovih pravic, svoboščin in temeljnega človeškega
               dostojanstva, je namreč strokovnost, visoka referenčna usposobljenost ter predvsem
               samostojnost in neodvisnost kandidatov, ki zastopajo institucijo Varuha človekovih
               pravic, bistvenega pomena.</p>
               <p>V Poslanski skupini SMC bomo predlaganega kandidata podprli. Z njim si želimo
               tvornega sodelovanja tudi v Državnem zboru ter hkrati pričakujemo njegov kakovosten
               prispevek k delu in ugledu institucije Varuha človekovih pravic. Hvala.</p>
            </sp>
            <sp xml:id="SDZ7-Redna-17-2016-03-29.sp212">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo gospa Eva Irgl.
            </p>
            </sp>
            <sp xml:id="SDZ7-Redna-17-2016-03-29.sp213">

               <speaker>EVA IRGL (PS SDS):</speaker>

               <p>Najlepša hvala za besedo. Spoštovani kolegice, kolegi, spoštovana gospa
               varuhinja!</p>
               <p>Zakon o varuhu človekovih pravic določa, da ima varuh najmanj dva in največ štiri
               namestnike. Vsi varuhi do sedaj, če pogledamo, so imeli štiri namestnike in tudi
               sedanja varuhinja se je odločila, da bo pri številu najožjih sodelavcev v uradu
               varuha ravnala povsem enako. Namestniki varuha so tako razdeljeni po področjih in
               zadolženi tudi za to, da opravljajo delo namestnikov varuhinje takrat, ko sama ne
               more zaradi drugih obveznosti prisostvovati določenim dogodkom ali sejam, na katere
               jo vabimo. Vendar pa moram žal ugotoviti, da se ob določenih temah, zlasti vezanih na
               kršitve človekovih pravic v pravosodju, velikokrat niti namestniki varuhinje
               človekovih pravic niso odzvali povabilu Komisije za peticije ter za človekove pravice
               in enake možnosti, da bi pojasnili svoja stališča. Upamo, da se bo z novim
               imenovanjem namestnika to spremenilo.</p>
               <p>V Slovenski demokratski stranki skrbno spremljamo delo varuha človekovih pravic saj
               gre za izjemno pomembno funkcijo, ki bdi nad spoštovanjem človekovih pravic. Tako
               varuh kot njegovi namestniki morajo biti pri svojem delu avtonomni in nikakor ne
               kakorkoli pri svojih odločitvah politični. Žal dosedanji varuhi mnogokrat ne ravnajo
               tako, kot bi od njih glede na odgovorno funkcijo, ki je zlasti v zaščiti šibkejših,
               pričakovali. Pogrešamo samoiniciativnost varuha, da sami od sebe opozorijo na
               nesprejemljivost določenih ravnanj, da opozorijo, ko pride do kršitev človekovih
               pravic, saj imajo takšno določbo zapisano tudi v 9. členu Zakona o varuhu človekovih
               pravic. Tako kot je odgovorna funkcija varuha človekovih pravic, je odgovorno tudi
               delo namestnikov varuha, ki jih Državni zbor potrdi na predlog varuha za dobo šestih
               let. Ko varuhinja predlaga namestnike, mora skrbno pretehtati svojo odločitev, mora
               biti prepričana v to, da bo oseba, ki bo imenovana na takšen zahteven položaj,
               dejansko opravljala to delo kot svoje poslanstvo in da bo opozarjala na anomalije v
               sistemu in na nesprejemljiva ravnanja institucij do posameznikov. Že na
               Mandatno-volilni komisiji sem pojasnila, da tisto, kar se nam v Slovenski demokratski
               stranki osebno zdi problem pri današnjem imenovanju, je to, da varuhinja ni šla v
               nabor kandidatov tudi iz zunanjega kroga, kar je potrdila tudi na Mandatno-volilni
               komisiji, ampak je kandidata za namestnika izbrala iz ozkega, osebnega delokroga.</p>
               <p>V Slovenski demokratski stranki seveda ne moremo v tem trenutku soditi o kandidatovih
               kvalitetah, lahko pa rečemo, da drugim ki bi lahko prinesli še dodaten svež veter v
               urad varuha pač ni bila dana možnost in so bili tako že vnaprej izključeni.</p>
               <p>V Slovenski demokratski stranki bomo še naprej spremljali delo varuha in namestnikov,
               glede na dosedanja ravnanja, ko bi pričakovali več odziva na določene kršitve
               človekovih pravic, pa kandidata za namestnika ne bomo podprli. Hvala.</p>
            </sp>
            <sp xml:id="SDZ7-Redna-17-2016-03-29.sp214">

               <speaker>PREDSEDNIK DR. MILAN BRGLEZ:</speaker>

               <p>Zaključili smo s predstavitvijo stališč poslanskih skupin.</p>
               <p>Sledi še razprava varuhinje človekovih pravic gospe Vlaste Nussdorfer.</p>
            </sp>
            <sp xml:id="SDZ7-Redna-17-2016-03-29.sp215">

               <speaker>VLASTA NUSSDORFER:</speaker>

               <p>Hvala lepa.</p>
               <p>Bom zelo kratka. Povedala bi morda to, kar nisem uspela v tistih petih minutah, ki so
               mi bile namenjene, ne bom pa izkoristila vseh nadaljnjih pet minut.</p>
               <p>Kot vidite, je kandidat mlad, moram reči, da je visoko strokoven, da ima podporo tudi
               znotraj kolektiva in da je človek, ki pravzaprav tudi sam odpira teme, ki so za
               varuha pomembne, pomembne pa tudi za širšo družbo, torej tako imenovana širša
               vprašanja. Povedati moram, da se resnično pogosto ne morem sama udeležiti sej v
               Državnem zboru, ki so razpisane, se je pa prav namestnik Ivan Šelih, ki pokriva
               področje, pogosto udeležil Komisije za peticije in tudi drugih odborov. In tudi
               prihodnji teden bo ena takšnih priložnosti.</p>
               <p>Zaključila bi morda s tem, da je le ena izmed vseh dosedanjih, torej namestnikov in
               namestnic, to je mag. Kornelija Mrzel pri prejšnji varuhinji prišla na ta položaj po
               razpisu, ki je bil javen. Vsi ostali so bili zbrani s strani varuhov, in kot rečeno,
               Ivan Šelih tudi znotraj kolektiva, ker ga je prejšnja varuhinja prepoznala kot
               strokovnjaka. Če se prav spominjam, pa je tudi sedanji poslanec gospod Hanžek
               povedal, da je bil to namestnik, pod katerega izdelke se je z veseljem podpisal in
               jih prebral samo zato – če se prav spomnim, ste tako rekli – da se je še česa naučil.
               Sama pa kot pravnica sem z veseljem prebirala izdelke gospoda Horvata in dejansko so
               to vrhunskih izdelki. Hvala lepa.</p>
            </sp>
            <sp xml:id="SDZ7-Redna-17-2016-03-29.sp216">

               <speaker>PREDSEDNIK DR. MILAN BRGLEZ:</speaker>

               <p>Zaključujem razpravo. Prehajamo na glasovanje. Na glasovanje dajem predlog sklepa, s
               katerim se za namestnika varuhinje človekovih pravic imenuje gospod Miha Horvat.</p>
               <p>Obrazložitev glasu v imenu Poslanske skupine Združena levica ima Matjaž Hanžek.</p>
            </sp>
            <sp xml:id="SDZ7-Redna-17-2016-03-29.sp217">

               <speaker>MATJAŽ HANŽEK (PS ZL):</speaker>

               <p>Hvala lepa.</p>
               <p>Zelo kratek bom. V Združeni levici bomo glasovali za iz več razlogov. Eden od
               pomembnih je, ki bi se ga morali v Sloveniji naučiti, da se odločbe Varuha spoštujejo
               tako ob ugotovitvah o kršitvah človekovih pravic kot o njegovi odločitev ali njeni
               odločitvi, koga bo vzela za svojega prvega sodelavca ali pa enega izmed štirih prvih
               sodelavcev. Tukaj bi rad tudi povedal, da je izjemno težko dobiti namestnike varuha
               človekovih pravic, Ko sem jaz iskal četrtega namestnika, sem bil dve leti brez
               četrtega namestnika, ker ga enostavno nisem mogel dobiti. Smo dali tudi javni razpis,
               a na koncu sem se moral odločiti za človeka, ki je bil že prej tam v službi.</p>
               <p>Mislim pa tudi, da je dobro, da se nekdo kot strokovni sodelavec pouči o delu, da
               dokaže svojo strokovnost, svojo privrženost človekovim pravicam, privrženost
               instituciji in svojim kolegom in na ta način napreduje od začetka, kot je primer
               sedanjega bodočega namestnika varuha. Navsezadnje je delo varuha človekovih pravic
               izjemno specifično delo in namestnik pokriva mnogo stvari in mora videti več kot
               navaden pravnik, ker je to specifično delo. Po nekaj letih dela pri varuhu dobiš vse
               te kvalitete.</p>
               <p>Za Miho Horvata sem tudi osebno malo povprašal njegove znance, jaz ga osebno ne
               poznam, razen da sem ga srečal, ko sem bil uradno v tej instituciji. Vsi so rekli,
               kapo dol za strokovnost, izjemno dobro piše, se izraža, je marljiv in med drugim tudi
               dober kolega, tovariš v ekipi.</p>
               <p>Zato bomo v Združeni levici z veseljem podprli ta predlog. Hvala lepa.</p>
            </sp>
            <sp xml:id="SDZ7-Redna-17-2016-03-29.sp218">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 79 poslank in poslancev, za je glasovalo 60, proti 16.</p>
               <p><stage>(Za je glasovalo 60.)</stage> <stage>(Proti 16.)</stage></p>
               <p>Ugotavljam, da je sklep sprejet.</p>
               <p>Državni zbor je gospoda Miho Horvata imenoval za namestnika varuhinje človekovih
               pravic, zato prosim, da priseže pred Državnim zborom.</p>
            </sp>
            <sp xml:id="SDZ7-Redna-17-2016-03-29.sp219">

               <speaker>MIHA HORVAT:</speaker>

               <p>Prisegam, da bom opravljal svojo nalogo na podlagi ustave in zakona, da bom varoval
               človekove pravice in temeljne svoboščine, da bom opravljal svoje delo vestno in
               nepristransko ter pri tem spoštoval načela pravičnosti in dobrega upravljanja.</p>
            </sp>
            <sp xml:id="SDZ7-Redna-17-2016-03-29.sp220">

               <speaker>PREDSEDNIK DR. MILAN BRGLEZ:</speaker>

               <p>Namestniku varuhinje človekovih pravic čestitam k imenovanju in mu želim uspešno
               delo.</p>
               <p>Prehajamo na obravnavo <title>Predloga za razrešitev predsednika in članov Nacionalnega
                  sveta za kulturo</title>. Predlog je v obravnavo Državnemu zboru predložila
               Vlada.</p>
               <p>Za dopolnilno obrazložitev predloga dajem besedo predstavniku Vlade, državnemu
               sekretarju na Ministrstvu za kulturo gospodu Antonu Peršaku.</p>
            </sp>
            <sp xml:id="SDZ7-Redna-17-2016-03-29.sp221">

               <speaker>ANTON PERŠAK:</speaker>

               <p>Spoštovani gospod predsednik, spoštovani poslanke in poslanci.</p>
               <p>Predsednik Nacionalnega sveta za kulturo Metod Pevec in štirje člani: dr. Milena
               Mileva Blažič, dr. Andrej Blatnik, dr. Sonja Ana Hoyer in Alja Predan so pred nekaj
               meseci že odstopili in ministrstvo je predlagalo Vladi, Vlada pa Državnemu zboru
               razrešitev. Glede na to, da je do tega dne minilo kar nekaj časa, na ministrstvu pa
               pogrešamo ta organ, ki trenutno ne more delovati, ker gre za posvetovalni organ
               ministrice, imamo že pripravljen predlog nove zasedbe, delne, kajti dva od prejšnjih
               članov sta ostala, in sicer predlagamo za predsednico gospo Uršulo Cetinski, za člane
               dr. Andreja Gasparija, Silvana Omerzuja, mag. Andrejo Rihter in znanega pisatelja,
               nedavnega Prešernovega nagrajenca Toneta Partljiča. Seveda je danes na programu samo
               prvi del tega dejanja, razrešitev dosedanjega predsednika in članov, in v prid temu,
               da bi Nacionalni svet za kulturo čim prej spet začel delovati, upam, da bo do te
               razrešitve prišlo. Hvala.</p>
            </sp>
            <sp xml:id="SDZ7-Redna-17-2016-03-29.sp222">

               <speaker>PREDSEDNIK DR. MILAN BRGLEZ:</speaker>

               <p>Predlog je obravnavala Mandatno-volilna komisija kot matično delovno telo, ki je
               zboru pisno poročala in predložila predlog sklepa. Prijavljenih k razpravi ni.</p>
               <p>Prehajamo na odločanje o predlogu sklepa, s katerim se v: Nacionalnemu svetu za
               kulturo razrešijo predsednik gospod Metod Pevec ter člani in članice: dr. Andrej
               Blatnik, dr. Milena Mileva Blažić, dr. Sonja Ana Hoyer in gospa Alja Predan.</p>
               <p>Glasujemo. Navzočih je 79 poslank in poslancev, za je glasovalo 76, proti nihče.</p>
               <p><stage>(Za je glasovalo 76.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title>Ugotovitve prenehanja mandata drugemu namestniku
                  predsednika Računskega sodišča.</title> Gospod Samo Jereb je 17. 3. 2016 Državnemu
               zboru posredoval odstopno izjavo z mesta drugega namestnika predsednika Računskega
               sodišča. Na podlagi navedenega Mandatno-volilna komisija predlaga Državnemu zboru, da
               se na podlagi šestega odstavka v povezavi s 1. točko prvega odstavka 10. člena Zakona
               o Računskem sodišču in 201. člena Poslovnika Državnega zbora seznani z naslednjim
               sklepom: Ugotovi se, da je Samo Jereb v skladu s 1. točko prvega odstavka 10. člena
               zakona o Računskem sodišču podal izjavo, da s 6. 5. 2016 odstopa s funkcije drugega
               namestnika predsednika Računskega sodišča, zato mu na podlagi šestega odstavka 10.
               člena Zakona o Računskem sodišču s 6. 5. 2016 preneha mandat drugega namestnika
               predsednika Računskega sodišča.</p>
               <p>Ugotavljam, da se je Državni zbor s sklepom seznanil. V skladu s četrtim odstavkom 7.
               člena Zakona o Računskem sodišču bom o predčasni razrešitvi drugega namestnika
               predsednika Računskega sodišča takoj obvestil predsednika republike in predsednika
               Računskega sodišča.</p>
               <p>S tem zaključujem to točko dnevnega reda. <title>Nadaljujemo s prekinjeno 
                  14. točko dnevnega reda, to je s ponovnim odločanjem o Zakonu o spremembah in dopolnitvah Zakona o varstvu
                  okolja.</title> Prehajamo na ponovno odločanje o navedenem zakonu. Ob tem vas želim
               opozoriti, da mora pri ponovnem odločanju skladno z drugim odstavkom 91. člena Ustave
               Republike Slovenije za sprejetje navedenega zakona glasovati večina poslancev zbora,
               to je 46 ali več.</p>
               <p>Obrazložitev glasu v imenu Poslanske skupine Združena levica dr. Franc Trček.</p>
            </sp>
            <sp xml:id="SDZ7-Redna-17-2016-03-29.sp223">

               <speaker>DR. FRANC TRČEK (PS ZL):</speaker>

               <p>Hvala za besedo, predsedujoči.</p>
               <p>Še enkrat bom seveda povedal, da Združena levica tega noveliranja ne bo podprla. Ne
               glede na naše ideološke, vrednostne in drugačne razlike bi človek pričakoval, da v
               tej sestavi Državnega zbora ali v katerikoli drugi smo vsi dejansko za varovanje
               okolja. V tej debati, ki se je odvrtela čez tri kroge, temu žal ni tako. Pod pretvezo
               nekih nujnih noveliranj, uvajanj direktiv, popravljanj starih direktiv se s to novelo
               odpira vrzel, ki bo omogočala prihod novih tako imenovanih umazanih tehnologij v
               Slovenijo in sočasno oteževala sodelovanje javnosti pri tem. V debati, ki se je
               odvijala v zvezi s tem zakonom sem slišal neke nedopustne zadeve: norčevanje iz
               Državnega sveta, norčevanje iz okoljevarstvenikov, ki jih nekateri imajo za
               nebodigatreba. Cela zgodba temelji dobesedno na laganju. Večkrat mi je bilo rečeno,
               da bi lahko kvečjemu rekel zavajanju. Ne. Laganju resorne ministrice z ekipo, da "se
               nekaj mora". V Združeni levici smo seveda s strokovci preverili direktivo v več
               jezikih in seveda "se ne mora". Skratka, tovrstno pometanje z okoljsko problematiko,
               ki si jo privošči ta sestava Državnega zbora, je pod kakršnokoli mogočo kritiko. In
               se bom sedaj tu v imenu Združene levice malo pomaknil nazaj, ker bi res potem zelo
               nespodobno začel govoriti. Proti tovrstnem noveliranju niso bili le
               okoljevarstveniki.</p>
               <p>Proti tovrstnemu noveliranju je Državni svet soglasno izglasoval veto. V zvezi s to
               problematiko so na isti liniji delodajalci in Združena levica. V tej sestavi
               Državnega zbora očitno samo mi iz Združene levice in kolegi in kolegice iz Poslanske
               skupine nepovezanih poslancev resno jemljemo okoljsko problematiko. Odgovornost
               poslancev in poslank Državnega zbora je tudi, da prisluhnemo, kaj se dogaja zunaj
               tega, si bom upal drzniti besedo kokošnjaka, ampak nekako ste sedeli na ušesih, kar
               je seveda nekako blago rečeno nedopustno in izraža neko vehementnost tako izvršilne
               veje oblasti kot se tudi bojim zakonodajne veje oblasti.</p>
               <p>V Združeni levici bomo glasovali proti in če bo to noveliranje izglasovano, je to
               velika sramota za Slovenijo, za ta državni zbor in seveda tudi za izvršilno oblast.
               Hvala.</p>
            </sp>
            <sp xml:id="SDZ7-Redna-17-2016-03-29.sp224">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Stranke modernega centra ima gospa Vesna
               Vervega.</p>
            </sp>
            <sp xml:id="SDZ7-Redna-17-2016-03-29.sp225">

               <speaker>VESNA VERVEGA (PS SMC):</speaker>

               <p>Hvala za besedo. Spoštovani!</p>
               <p>Novela Zakona o varstvu okolja, o kateri ponovno odločamo, ne znižuje standardov
               kakovosti okolja. Sama ureditev okoljevarstvenih standardov v zakonu pa je dovolj
               zahtevna in vsebuje tudi dovolj varnostnih mehanizmov. Deseti odstavek 10. člena
               novele določa, da lahko ministrstvo določi manj stroge mejne vrednosti emisij, kot se
               določijo na podlagi ravni emisij iz zaključkov o BAT, pri čemer ta mejna vrednost ne
               sme presegati mejnih vrednosti, predpisanih na podlagi 17. člena tega zakona, ki
               pravi, da se dosežena raven varstva okolja ne sme poslabšati in da so mejne vrednosti
               emisij in druge zahteve lahko določene tudi strožje, kot jih določajo zaključki o
               BAT. Prav tako dvanajsti odstavek tega istega 10. člena pravi, da manj strogih mejnih
               vrednosti emisij iz tega desetega odstavka ni mogoče določiti, če bi bilo s tem
               ogroženo doseganje standardov kakovosti okolja iz 23. člena tega zakona ali če se
               naprava nahaja na območju iz 24. člena tega zakona torej degradiranem območju. Prav
               tako smo slišali, da Ministrstvo za okolje načrtuje dodatno ureditev, in sicer s
               spremembo uredbe o IED napravah, tako da se bodo določila tudi bolj podrobna navodila
               za pripravo ocene o nesorazmerno višjih stroških v primerjavi s koristmi za okolje.
               Prav tako se v Poslanski skupini SMC ne strinjamo s tem, da ukinitev časovne
               veljavnosti okoljevarstvenega dovoljenja pomeni pravzaprav izločanje javnosti iz
               postopkov izdaje oziroma spreminjanje okoljevarstvenega dovoljenja, saj se noben člen
               zakona, ki ureja postopke sodelovanja javnosti, ne spreminja.</p>
               <p>Zaradi tega bomo novelo zakona podprli.</p>
            </sp>
            <sp xml:id="SDZ7-Redna-17-2016-03-29.sp226">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Desus ima gospa Marjana Kotnik Poropat.
            </p>
            </sp>
            <sp xml:id="SDZ7-Redna-17-2016-03-29.sp227">

               <speaker>MARJANA KOTNIK POROPAT (PS DeSUS):</speaker>

               <p>Hvala za besedo.</p>
               <p>Ko ponovno odločamo o Zakonu o spremembi in dopolnitvi Zakona o varstvu okolja, bi
               najprej spregovorila o zadevah, ki sta tekom razprave vzbudili največ nasprotovanj.
               Prej pa bi še rekla to, da novela zakona ne znižuje okoljevarstvenih standardov. V
               zvezi z odpravo časovne omejitve veljavnosti okoljevarstvenega dovoljenja je treba
               povedati, da direktiva 2010/75 EU ne vsebuje zahteve, po kateri bi morale države
               članice omejiti časovno veljavnost dovoljenj. Republika Slovenija je bila med redkimi
               državami, če ne celo edina, kjer je bila takšna časovna omejitev dovoljenj
               uveljavljena. Direktiva zahteva le, da pristojni organ v rednih časovnih presledkih
               preveri in po potrebi posodobi pogoje v dovoljenju. Veljavni zakon v 77. členu določa
               obveznosti pristojnega organa, da pregleda in spremeni veljavno dovoljenje za
               določeno napravo vsakokrat, ko namerava njen upravljavec na napravi izvesti
               spremembo. Veljavni zakon skupaj s predlaganimi spremembami in dopolnitvami v 78.
               členu določa tudi obveznost pristojnega organa, da v določenih primerih po uradni
               dolžnosti pregleda in spremeni veljavno okoljevarstveno dovoljenje. Poudarila bi
               tudi, da predlagano dopolnitev veljavne uredbe, po kateri mora pristojni organ po
               uradni dolžnosti pregledati in po potrebi spremeniti okoljevarstveno dovoljenje na
               vsakih deset let, če okoljevarstveno dovoljenje v tem času ne bi bilo spremenjeno
               zaradi kateregakoli drugega razloga. Javnost in zainteresirana javnost imata tudi po
               spremembi veljavne ureditve popolnoma enake pravice glede sodelovanja v postopkih
               izdaje in spreminjanja dovoljenj kot v veljavni ureditvi v skladu z zahtevami
               ustreznih direktiv. Javnost ima torej vso pravico, da se vključuje in soodloča v
               postopku izdaje okoljevarstvenega dovoljenja. Glede na možnosti določenih manj
               strogih mejnih vrednosti bo ministrstvo lahko določilo manj stroge mejne vrednosti
               emisij, kot se določijo na podlagi ravni emisij zaključkov o BAT, le v primeru, da bo
               izpolnjen poseben pogoj oziroma pogoji.</p>
               <p>Še enkrat poudarjam, da je ureditev dovolj zahtevna in zaradi tega v Sloveniji ne bo
               prihajalo do uničenja okolja. V Poslanski skupini Desus bomo zato spremembo Zakona o
               varstvu okolja ponovno podprli. Hvala lepa.</p>
            </sp>
            <sp xml:id="SDZ7-Redna-17-2016-03-29.sp228">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev v imenu poslanske skupine? Ne.</p>
               <p>Potem ima obrazložitev v lastnem imenu dr. Franc Trček.</p>
            </sp>
            <sp xml:id="SDZ7-Redna-17-2016-03-29.sp229">

               <speaker>DR. FRANC TRČEK (PS ZL):</speaker>

               <p>Hvala za besedo, še enkrat.</p>
               <p>Kolikor jaz vem, je Slovenija še vedno ustavna parlamentarna demokracija. Varovanje
               okolja je ustavna kategorija, ki jo urejajo členi od 71 do 73 in delno člen 74, ki
               govori o gospodarski pobudi. Državni svet je že napovedal ustavno presojo. Še enkrat
               bom ponovil, ker očitno si eni niste dobro spucali ušes, noveliranje uvaja vrzel, ki
               omogoča umazane tehnologije in noveliranje otežuje sodelovanje javnosti, napačno
               prevaja direktivo, kar sem vam dopoldne obrazložil, na način, ne bom prevajal v
               slovenščino: Kadija me sudi, kadija me tuži. Tistih 200 pa še nekaj akterjev, ki
               participirajo na teh napravah, bodo resornemu ministrstvo nekaj predložili in resorno
               ministrstvo, ki ima številne težave z ARSO, bo potem nekaj požegnalo. Sočasno bomo pa
               mi dobili ustavno presojo tega noveliranja. To bi bilo razumljivo moji sedemletni
               hčerki, ki pa se bo verjetno morala izseliti iz Slovenije, če se bomo tako naprej
               ukvarjali z varovanjem okolja.</p>
               <p>Seveda bom glasoval proti, ker je to moja državljanska dolžnost. Hvala.</p>
            </sp>
            <sp xml:id="SDZ7-Redna-17-2016-03-29.sp230">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 80 poslank in poslancev, za je glasovalo 47, proti 12.</p>
               <p><stage>(Za je glasovalo 47.)</stage> <stage>(Proti 12.)</stage></p>
               <p>Ugotavljam da je zakon sprejet. S tem zaključujem to točko dnevnega reda. <title>Nadaljujemo s prekinjeno 3. točko dnevnega reda, to je s tretjo obravnavo Predloga zakona o
                  spremembah in dopolnitvah Zakona o trgu finančnih instrumentov v okviru rednega
                  postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Glasujemo. Navzočih je 75 poslank in poslancev. Za je glasovalo 55, proti pa 3.</p>
               <p><stage>(Za je glasovalo 55.)</stage> <stage>(Proti 3.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 8. točko dnevnega reda, to je s prvo obravnavo predloga Zakona o
                  spremembah in dopolnitvah Zakona o davčnem potrjevanju računov.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah Zakona o davčnem potrjevanju računov je primeren za nadaljnjo
               obravnavo.</p>
               <p>Obrazložitev glasu v imenu Poslanske skupine Nove Slovenije – krščanskih demokratov
               ima gospod Jožef Horvat.</p>
            </sp>
            <sp xml:id="SDZ7-Redna-17-2016-03-29.sp231">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik.</p>
               <p>Poslanska skupina Nove Slovenije – krščanskih demokratov bo Predlog zakona o
               spremembah in dopolnitvah Zakona o davčnem potrjevanju računov potrdila, podprla bo
               ta sklep. To je prva novela Zakona o davčnem potrjevanju računov, kar je bil ta zakon
               uveden s 1. 1. 2016, druga je že v državnozborski proceduri. Verjamem, da bo sledilo
               še več novel, ker imamo z uvedbo tega zakona velik problem. Zakon o davčnem
               potrjevanju računov je nesporno, to danes že vsi vemo, predvsem pa zavezanci, je
               velik fiasko te koalicije. Mi smo želeli zgolj minimalne spremembe v tem predlogu
               zakona in želeli smo, da bi ta današnja razprava pokazala, da to je problem, in to je
               dejansko tudi pokazala, in da bi potem v drugem branju na matičnem delovnem telesu
               rešitev morda še izboljšali.</p>
               <p>Želeli smo izvzeti prostovoljna gasilska društva. To, kar se zdaj dejansko
               prostovoljnim gasilcem dogaja z uvedbo zakona o davčnem potrjevanju računov, ni
               sprejemljivo. To ni sprejemljivo. Mi vedno hvalimo in se klanjamo gasilcem, ko zelo
               učinkovito rešujejo premoženja in človeška življenja v kakšni naravni nesreči, v
               požaru, v povodnji, ko je žled in tudi ob begunsko-migrantski krizi. Takrat so bili
               dobri, ko nalogo opravijo, pa jim tudi mi ali bolj točno vlagajoča polika jim obrne
               hrbet. Poglejte, to ni korektno, to ni fer.</p>
               <p>Druga naša rešitev oziroma drugi del rešitve je ta, da izvzamemo iz davčnega
               potrjevanja račune zavezancev, ki imajo na letni ravni promet, manjši od 50 tisoč
               evrov, in da na nek način potrošnika ponovno postavimo za kralja. Kupec je kralj, smo
               se učili tisti, ki smo bili kdaj v realnem sektorju, potrošnik je kralj. Ampak tukaj
               se je zdaj na tega kralja postavil še nekdo, ki ga kaznuje, ki ga štrafa, kot se to
               po domače reče, s 40 evri, če ta potrošnik ne vzame računa za eno kavo ali pa še za
               kakšno manjšo dobrino in ga ne hrani, dokler ne zapusti poslovnega prostora. To je
               napačen pristop in zaradi tega smo v naših prostorih, v prostorih Poslanske skupine
               Nove Slovenije spisali ta zakon. Nastal je pa na terenu. Nastal je na terenu, kjer se
               srečujemo z zavezanci, s podjetniki, s tistimi, ki ustvarjajo delovna mesta, s
               tistimi, ki najbolj vedo, da denar ne raste na drevesu, s tistimi, ki nova delovna
               mesta odpirajo in bi jih odpirali še več, če bi bilo dobro poslovno okolje, pa na
               žalost ni, zato bomo še naprej egalitarni v revščini. Hvala lepa.</p>
            </sp>
            <sp xml:id="SDZ7-Redna-17-2016-03-29.sp232">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Stranke modernega centra ima gospod
               Tilen Božič.</p>
            </sp>
            <sp xml:id="SDZ7-Redna-17-2016-03-29.sp233">

               <speaker>TILEN BOŽIČ (PS SMC):</speaker>

               <p>Hvala za besedo.</p>
               <p>V Poslanski skupini Stranke modernega centra še vedno stojimo za tistim zakonom, ki
               smo ga sprejeli lani julija, in to dvakrat, prvič, potem pa še drugič, se pravi kot
               odgovor na veto Državnega sveta. Ne gre za to, da v tem času oziroma v tem trenutku
               ne razpolagamo z analizami. Gre za to, da ne razpolagamo niti s podatki, na podlagi
               katerih bi lahko takšno analizo naredili. Za enkrat imamo podatke zgolj za en mesec,
               čakamo še na tiste, ki se bodo nanašali na 3-mesečne zavezance za DDV, in tudi na
               zadnjo, se pravi tisti, ki niso zavezanci za DDV in bodo oddajali letna poročila
               nekje do konca marca prihodnje leto. Dokler mi teh podatkov nimamo, se je izjemno
               težko pogovarjati o kakšnih konkretnih izboljšavah, ker za to potrebujemo konkretna
               dejstva in okoliščine.</p>
               <p>Če gremo naprej. Glede davčnih blagajn smo na stališču, da vsekakor to ni politično
               všečna poteza, ker je bilo kar nekaj nasprotovanj, vendar smo v SMC, tako kot smo
               napisali v programu, še vedno na stališču, da je bila to potrebna poteza, zato tudi,
               kot je bilo že rečeno uvodoma, za njo stojimo. Trenutni predlog se spušča na tri
               področja, se pravi na tiste zavezance, ki naredijo do 50 tisoč prometa na letni
               ravni, na prostovoljna gasilska društva, dokaj parcialno, in tudi na ukinitev
               morebitnih kazni za kupce. Pri tistih za 50 tisoč evrov se s tem nekako ne strinjamo,
               ker so tam številne skupine rizičnih zavezancev, in bi pavšalna izključitev lahko
               dejansko spodjedla sistem, ki smo ga zastavili. Ko se pogovarjamo o prostovoljnih
               gasilskih društvih, gre beseda potem še naprej, lahko na krajevne skupnosti, na druge
               nevladne organizacije, ki prav tako delujejo na enem pomembnem področju dobrodelnosti
               in družbene angažiranosti. Kaj je tukaj podlaga? Tretja zadeva, kar se tiče ukinitve
               kazni za kupce, doslej ni prakse, da bi se šlo v izrazito kaznovalno politiko
               zavezancev. Tu je kazen 20 evrov, če je plačano v 8 dneh, in tukaj imamo tudi možnost
               po krovnem zakonu o prekrških, da se kupce opomni, da se jim da opomin. In ta ukrep,
               kot je nam znano, je bil do zdaj tudi zgledno uporabljen. Mi ne gremo, kot nam je
               bilo morda tudi rečeno, proti gasilcem, ampak predvsem zagotavljamo to, da morajo
               biti zavezanci pri opravljanju istovrstne tržne dejavnosti obravnavani pravično,
               torej enako.</p>
               <p>Če lahko zdaj na podlagi tega zaključim, predloga zakona zato tudi ne bomo podprli.
               Hvala.</p>
            </sp>
            <sp xml:id="SDZ7-Redna-17-2016-03-29.sp234">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 75 poslank in poslancev, za je glasovalo 20, proti 48.</p>
               <p><stage>(Za je glasovalo 20.)</stage> <stage>(Proti 48.)</stage></p>
               <p>Ugotavljam, da Državni zbor predlaganega sklepa ni sprejel, zato je zakonodajni
               postopek o predlogu zakona končan. S tem zaključujem to točko dnevnega reda. <title>Nadaljujemo s prekinjeno 9. točko dnevnega reda, to je s prvo obravnavo Predloga zakona o
                  spremembah in dopolnitvah Zakona o zdravstvenem varstvu in zdravstvenem
                  zavarovanju.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah Zakona o zdravstvenem varstvu in zdravstvenem zavarovanju je primeren za
               nadaljnjo obravnavo.</p>
               <p>Obrazložitev glasu v imenu Poslanske skupine Nove Slovenije – krščanskih demokratov
               ima gospod Jožef Horvat.</p>
            </sp>
            <sp xml:id="SDZ7-Redna-17-2016-03-29.sp235">

               <speaker>JOŽEF HORVAT (PS NSi):</speaker>

               <p>Hvala, gospod predsednik.</p>
               <p>Poslanska skupina Nove Slovenije bo seveda lastni predlog zakona o spremembah in
               dopolnitvah Zakona o zdravstvenem varstvu in zdravstvenem zavarovanju podprla. Mi
               nikakor nismo s to rešitvijo predlagali ali pa niti mislili na to, da bi se
               standardi, vezani na varstvo pri delu, znižali. Nasprotno, večkrat sem v razpravi
               povedal, da želimo standarde ohraniti oziroma glede na to, da se tehnologija tako
               hitro spreminja, da je regulativa ne dosega, da jih celo želimo izboljšati. Ampak na
               drugi strani pa seveda želimo, da sprejmemo v Državnem zboru tudi ukrepe, ki ne bodo
               zmanjševali delovnih mest. Nasprotno. Ki bodo spodbujali odpiranje novih delovnih
               mest. Gospe in gospodje, mi potrebujemo novo poslovno politiko, mi potrebujemo nov
               poslovni model. Tako kot je šlo doslej, ne bo šlo v bodoče. Zato nam tudi Evropa
               pravi: potrebujete strukturne reforme. Najprej bi se morali vsi naučiti, kaj to
               pomeni strukturne reforme, potem pa te reforme tudi sprejeti. Zdaj je pravi čas. Leto
               2018 ko bo in če bo volilno, če ne bo prej, bo prepozno. V volilnem letu se običajno
               ne sprejemajo strukturne reforme. Če je kdo zadovoljen z 1,7-odstotno gospodarsko
               rastjo, oprostite, mi v Novi Sloveniji nismo. Nismo zadovoljni s tako bednimi,
               nizkimi pokojninami, ki nam vsako leto realno padajo in nihče nič ne ukrene. Imamo
               velike borce, vsi smo borci za penzije, za upokojence, ampak penzije strmoglavljajo,
               realno padajo in nihče nič ne ukrene. Mi ta trenutek potrebujemo samo za
               funkcioniranje te države 50 tisoč novih delovnih mest. In se tudi moramo vprašati,
               predvsem vladajoča koalicija, mi v Novi Sloveniji se že sprašujemo, zakaj pravzaprav
               ni pomembnih tujih investitorjev k nam v Slovenijo. Pa smo baje tako lepa država,
               tako pridne ljudi imamo, tako prijazne ljudi imamo, tako prijazni smo, pa vendarle tu
               in tam kakšen tuj investitor pride. Drugi gredo v druge države, kot je recimo Češka
               in tako naprej, Slovenija pa ni zanimiva. Zakaj ni zanimiva?</p>
               <p>Mislim, da je skrajni čas, gospe in gospodje, skrajni čas, da najdemo odgovore na ta
               vprašanja in da potem tudi ustrezno ukrepamo. To je en takšen mikro odgovor v tej
               noveli zakona, ki bi bil seveda dobrodošel za delavce in za delodajalce. Hvala lepa.
            </p>
            </sp>
            <sp xml:id="SDZ7-Redna-17-2016-03-29.sp236">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Združena levica Miha Kordiš.</p>
            </sp>
            <sp xml:id="SDZ7-Redna-17-2016-03-29.sp237">

               <speaker>MIHA KORDIŠ (PS ZL):</speaker>

               <p>Hvala za besedo, predsedujoči.</p>
               <p>V Združeni levici bomo ob tem predlogu glasovali proti. Zmanjševanje varnosti pri
               delu je za nas nesprejemljivo. In ravno to je srčika tega današnjega predloga, ki
               nagrajuje delodajalce, kapitaliste za malomarnost v zagotavljanju varnosti in zdravja
               svojih zaposlenih. Tega kot socialist nikakor ne morem podreti. Strukturna vloga
               delodajalca kapitalista v tržno organizirani družbi je zasledovanje profita. Zato mu
               zagotavljanje varnosti na delu posredno ali neposredno povzroča stroške. Edini način,
               da zagotovimo zdravje in varnost zaposlenih v posameznih podjetjih, v posameznih
               panogah, je, da z zakonsko regulativo, z grožnjo sankcij že preventivno delodajalca
               pripravimo od tega, da bo pa vendarle posegel v svoj lasten profit in iz njega
               poskrbel za varnost in zdravje zaposlenih. Popolnoma nesprejemljivo je, da se kot
               družba nekim takim vrednotam odrekamo, zato bomo v Združeni levici glasovali proti
               temu predlogu. Ob tem ne smemo pozabiti, da je povprečje v zadnjih treh letih, kar se
               tiče delovnih nesreč, na nezavidljivo visoki ravni – kar 9 tisoč 509 v letnem
               povprečju, od tega 439 težjih nesreč, lažje nesreče se povečujejo. Leta 2014 smo pa
               imeli kar 23 smrtnih primerov. In če kaj, nam ti trendi in te številke govorijo, da
               je treba regulativo varnosti in zdravja na delovnem mestu prej zaostriti, še bolj
               pritisniti na delodajalce, ne pa, da te standarde znižujemo.</p>
               <p>Kot rečeno, socialisti bomo glasovali proti zniževanju teh standardov.</p>
            </sp>
            <sp xml:id="SDZ7-Redna-17-2016-03-29.sp238">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 78 poslank in poslancev, za je glasovalo 19, proti 53.</p>
               <p><stage>(Za je glasovalo 19.)</stage><stage>(Proti 53.)</stage></p>
               <p>Ugotavljam, da zbor predlaganega sklepa ni sprejel, zato je zakonodajni postopek o
               predlogu zakona končan. S tem zaključujem to točko dnevnega reda. <title>Nadaljujemo s prekinjeno 15. točko dnevnega reda, to je z obravnavo Predloga Resolucije o nacionalnem planu zdravstvenega varstva
                  2016–2025 Skupaj za družbo zdravja.</title>
               </p>
               <p>Ker amandmaji k dopolnjenem predlogu resolucije niso bili vloženi prehajamo na
               odločanja o predlogu resolucije v celoti. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog resolucije neusklajen.</p>
               <p>Glasujemo. Navzočih je 78 poslank in poslancev. Za je glasovalo 59, proti pa 16.</p>
               <p><stage>(Za je glasovalo 59.)</stage> <stage>(Proti 16.)</stage></p>
               <p>Ugotavljam, da je resolucija sprejeta. S tem zaključujem to točko dnevnega reda.
                  <title>Nadaljujemo s prekinjeno 4. točko dnevnega reda, to je z drugo obravnavo Predloga zakona o
                  spremembah in dopolnitvah Zakona o kmetijskih zemljiščih v okviru rednega
                  postopka.</title>
               </p>
               <p>Prehajamo na odločanje o vloženem amandmaju, ki ga bomo opravili na podlagi pregleda
               vloženega amandmaja z dne 23. 3. 2016. Odločamo o amandmaju Poslanskih skupin SMC,
               DeSUS in SD k 15. členu.</p>
               <p>Glasujemo. Navzočih je 78 poslank in poslancev. Za je glasovalo 60, proti pa
               nihče.</p>
               <p><stage>(Za je glasovalo 60.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Zaključili smo z odločanjem o amandmaju. S tem zaključujem drugo obravnavo predloga
               zakona.</p>
               <p>Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, predlagatelj predloga zakona pa je že med obravnavo 24.
               3. 2016 predlagal, da zbor na podlagi prvega odstavka 138. člena Poslovnika Državnega
               zbora še na tej seji opravi tretjo obravnavo predloga zakona.</p>
               <p>Prehajamo na odločanje o navedenem predlogu. Sklep ne bo sprejet, če mu bo
               nasprotovala več kot tretjina navzočih poslancev.</p>
               <p>Glasujemo. Navzočih je 78 poslank in poslancev. Za je glasovalo 50, proti pa 20.</p>
               <p><stage>(Za je glasovalo 50.)</stage> <stage>(Proti 20.)</stage></p>
               <p>Ugotavljam, da je sklep sprejet.</p>
               <p>Državni zbor bo tretjo obravnavo predloga zakona opravil v četrtek, 31. 3. 2016, po
               končanem glasovanju. Službe zbora bodo pripravile pregled, v katerega bo vključen
               sprejeti amandma in člen, h kateremu je bil amandma sprejet. Amandmaje k temu členu
               lahko kvalificirani predlagatelji vložijo do začetka tretje obravnave predloga zakona
               na seji zbora.</p>
               <p>S tem prekinjam to točko dnevnega reda. <title>Nadaljujemo s prekinjeno 5. točko dnevnega reda, to je z drugo obravnavo Predloga zakona o
                  spremembi Zakona o družbi Slovenske železnice v okviru rednega postopka.</title>
               </p>
               <p>Prehajamo na odločanje o vloženem amandmaju, ki ga bomo opravili na podlagi pregleda
               vloženega amandmaja z dne 23. 3. 2016. Odločamo o amandmaju Poslanske skupine
               Združena levica k 1. členu.</p>
               <p>Obrazložitev glasu v imenu Poslanske skupine Združena levica ima dr. Franc Trček.</p>
            </sp>
            <sp xml:id="SDZ7-Redna-17-2016-03-29.sp239">

               <speaker>DR. FRANC TRČEK (PS ZL):</speaker>

               <p>Hvala za besedo, predsednik.</p>
               <p>V Združeni levici predlagamo črtanje 1. člena. Zakaj? Dobro veste, da smo proti
               privatizaciji infrastrukture. Lahko malo reparafraziram Novo Slovenijo, v Združeni
               levici tudi zelo hodimo po terenu, zlasti jaz zelo terensko raziskujem javni potniški
               promet in posledično tudi tovorni. Izkušnje kažejo, da so se tovrstne privatizacije
               infrastrukture izkazale kot fiasko. najbolj v nebo vpijajoč primer je Združeno
               kraljestvo, kjer se recimo v zadnjem času dogaja tudi de-privatizacija celega niza
               privatiziranih infrastruktur tudi na ravni mest, na ravni občin. Imajo velike težave
               z železnico, nižji standard, več nesreč in tako naprej. To noveliranje je verjetno
               sproženo skozi pritisk, nehajmo se slepiti, Nemčije za vstop nemškega Bundesbahna v
               prometni del Slovenskih železnic preko hčerinske firme. To je enostavno, to je jasno.
               Kdor se dela, da mu to ni jasno, potem ne vem, kaj išče v politiki.</p>
               <p>Mi smo proti tovrstnim privatizacijam in sočasno lahko rečem, v tej razpravi sem imel
               občutek, da se pogovarjam sam s seboj. Delno je nekaj govoril gospod Veber, ki me
               malo čudi, zakaj ni že v opoziciji, ker sva jasno povedala, če že greste v to, bi
               človek pričakoval najprej obratni vrstni red, da se razloži, zakaj se gre v to, kaj
               to pomeni. Ampak v tej državi, v tej sestavi izvršilne oblasti in državnega zbora
               imamo neko obrnjeno dokazno breme. Najprej bomo nekaj krovnega sprejeli, potem bomo
               malo tipalo kot gorile v megli, kaj se bo zgodilo in kaj se bo dogajalo. Dobro,
               izgovor je bil, da usklajujete to s strategijo upravljanja državnega premoženja.
               Rekli smo, da bomo pogledali, kako se odvija strategija upravljanja državnega
               premoženja. Naloga Državnega zbora, poslank in poslancev je tudi, da gledamo, kako se
               izvajajo zakonodaje, strategije, navsezadnje tudi kako deluje KPK, ker ne deluje,
               ampak na to se nekako pozablja.</p>
               <p>V Združeni levici nikakor ne moremo podpreti tovrstnih pristopov, tovrstno na glavo
               obrnjeno šaranje po zakonodaji in po strategijah, zato s tem amandmajem predlagamo,
               da se ta člen črta in da se infrastruktura premisli na način umov, ne pa malih
               umekov. Upam, da boste podprli naš amandma. Hvala za besedo.</p>
            </sp>
            <sp xml:id="SDZ7-Redna-17-2016-03-29.sp240">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 75 poslank in poslancev, za je glasovalo 8, proti 66.</p>
               <p><stage>(Za je glasovalo 8.)</stage> <stage>(Proti 66.)</stage></p>
               <p>Ugotavljam da amandma ni sprejet. Zaključili smo z odločanjem o amandmaju. S tem
               zaključujem drugo obravnavo predloga zakona.</p>
               <p>Prehajamo na <title>tretjo obravnavo</title> predloga zakona. Ker v drugi obravnavi amandma
               k dopolnjenemu predlogu zakona ni bil sprejet, prehajamo na odločanje o predlogu
               zakona. Obveščam vas, da me Zakonodajno-pravna služba oziroma Vlada nista opozorili,
               da bi bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Obrazložitev glasu v imenu Poslanske skupine Združena levica ima dr. Franc Trček.
            </p>
            </sp>
            <sp xml:id="SDZ7-Redna-17-2016-03-29.sp241">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>Ker je časa vseeno relativno malo, mi bomo glasovali proti. Rad bi opozoril še na
               nekaj. V tej debati, ki je skoraj bila nedebata, smo se orientirali samo na to zadevo
               prihoda ali ne prihoda, če hočete, Bundesbahna. Nič se ni razpravljalo o železniški
               infrastrukturi, tako kot bi se moralo. Pa se ne bom dotikal drugega tira, lahko bi se
               dotaknili povezave Divača–Trst, lahko bi se dotaknili vpenjanja v koridore, lahko bi
               se dotaknili malo bolj tehtnega razmisleka vpenjanja v svileno pot, lahko bi se
               dotaknili sodelovanja različnih pristanišč, da sploh ne pridem do potniškega prometa,
               kjer je v imenu vodilne stranke koalicije predsednik matičnega delovnega telesa
               dobesedno izjavil, da v Sloveniji nas je premalo in zato se posledično resno ne bomo
               ukvarjali s potniškim prometom. Veste, če gledamo diapazon prostorskih aglomeracij,
               jih je enako malo na Norveškem, jih je enako malo na Danskem, pa se resno ukvarjajo s
               tem. Celo več. Na Norveškem niso toliko obsedeni z avtocestami in med Oslom in Bernom
               nimate avtoceste, imate pa zelo urejen železniški promet. Sočasno bomo v tem državnem
               zboru oziroma bomo v Združeni levici poslušali, kar nas včasih sili do roba bruhanja,
               o zelenem gospodarstvu, o krožnem gospodarstvu gor in dol, sočasno imamo pa takšno
               noveliranje Zakona o varovanju okolja in tovrstne nepremišljena noveliranja ključnih
               infrastrukturnih zadev.</p>
               <p>Seveda bomo glasovali proti. Hvala za besedo.</p>
            </sp>
            <sp xml:id="SDZ7-Redna-17-2016-03-29.sp242">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 77 poslank in poslancev, za je glasovalo 66, proti 10.</p>
               <p><stage>(Za je glasovalo 66.)</stage> <stage>(Proti 10.)</stage></p>
               <p>Ugotavljam da je zakon sprejet. S tem zaključujem to točko dnevnega reda. <title>Nadaljujemo s prekinjeno 6. točko dnevnega reda, z drugo obravnavo Predloga zakona o spremembah
                  in dopolnitvah Zakona o sodnih taksah v okviru rednega postopka.</title>
               </p>
               <p>Prehajamo na odločanje o vloženem amandmaju, ki ga bomo opravili na podlagi pregleda
               vloženega amandmaja z dne 23. 3. 2016. Odločamo o amandmaju Poslanske skupine SDS k
               11. členu.</p>
               <p>Glasujemo. Navzočih je 77 poslank in poslancev. Za je glasovalo 19, proti pa 49.</p>
               <p><stage>(Za je glasovalo 19.)</stage> <stage>(Proti 49.)</stage></p>
               <p>Ugotavljam, da amandma ni sprejet.</p>
               <p>Zaključili smo z odločanjem o amandmaju. S tem zaključujem drugo obravnavo predloga
               zakona.</p>
               <p>Prehajamo na <title>tretjo obravnavo</title> predloga zakona. Ker v drugi obravnavi amandma
               k dopolnjenemu predlogu zakona ni bil sprejet prehajamo na odločanje o predlogu
               zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Glasujemo. Navzočih je 77 poslank in poslancev. Za je glasovalo 57, proti pa 1.</p>
               <p><stage>(Za je glasovalo 57.)</stage> <stage>(Proti 1.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 7. točko dnevnega reda, to je z drugo obravnavo predloga Zakona o
                  spremembah in dopolnitvah Zakona o finančnem poslovanju, postopkih zaradi
                  insolventnosti in prisilnem prenehanju v okviru rednega postopka.</title>
               </p>
               <p>Prehajamo na odločanje o vloženih amandmajih, ki ga bomo opravili na podlagi pregleda
               vloženih amandmajev z dnem 29. 3. 2016. Odločamo o amandmaju Poslanske skupine
               Združena levica k 1. členu pod točko ena. Če bo ta amandma sprejet, postane amandma
               Poslanskih skupin SMC, DeSUS in SD k istemu členu pod točko dva brezpredmeten.</p>
               <p>Obrazložitev glasu v imenu Poslanske skupine Združena levica ima Luka Mesec.</p>
            </sp>
            <sp xml:id="SDZ7-Redna-17-2016-03-29.sp243">

               <speaker>LUKA MESEC (PS ZL):</speaker>

               <p>Hvala za besedo in lep pozdrav.</p>
               <p>V Združeni levici smo k 1. členu tega zakona, ki je pred nami, se pravi ZFPPIPP
               vložili amandma. Zakaj smo ga vložili? Ker ugotavljamo, da so v tem zakonu zaposleni
               dvojno šikanirani: vsebinsko in formalno. Formalno so šikanirani ker je ta zakon
               enostavno prezapleten, da bi ga bilo moč uporabljati brez podpore raznih svetovalnih
               služb. Zdaj imamo pred seboj v bistvu že neko deseto novelacijo tega zakona, ki ima
               več kot petsto členov. Med drugim poznamo mislim da 221.z člen, 44.z člen.
               Strokovnjaki, ki se s tem zakonom resno ukvarjajo, ga poimenujejo kar minsko polje,
               sprehajanje po njem pa orientacijski tek, ker je toliko nekih napotitvenih določb v
               njem. Ta zakon je za praktično uporabo neuporaben, razen če si priznana pravna služba
               z resursi, ki si lahko privošči neko branje.</p>
               <p>Zato v postopkih prisilne poravnave, stečajev in tako naprej zaposleni že po formalni
               plati potegnejo kratko, ker si za razliko od države, bank ali pa lastnikov ne morejo
               privoščiti tega dragega svetovanja. To je prva zadeva.</p>
               <p>Druga zaveda vsebinsko so pa zaposleni šikanirani, ker imajo banke, država in
               lastniki poleg te formalne prednosti, ki sem jo opisal, tudi vsebinsko prednost po
               tem zakonu. Ko pridemo do poplačil, so banke iz stečajne mase upravičene do celote,
               zaposleni pa se lahko potegujejo samo za zadnje tri plače, za zadnje tri mesece
               neplačanih prispevkov in pa za odpravnino, ki je enaka odpravnini, ki sledi
               odpuščanju iz poslovnih razlogov. Se pravi, banke lahko dobijo celoto, zaposleni samo
               zadnje tri mesece.</p>
               <p>To je popolnoma nepravično, ob tem da, kot sem že rekel, so šikanirani poleg tega še
               formalno, zato smo poskušali v Združeni levici z našim amandmajem vsaj deloma
               odpraviti nepravičnost v temu zakonu, in sicer z amandmajem spreminjamo to, da bi se
               lahko zaposleni potegovali za izplačilo vseh neizplačanih plač, poplačilo vseh
               neplačanih prispevkov, brez omejitve glede odpravnin. To je vsebina tega amandmaja.
               Kot sem že v razpravah večkrat povedal, ni nobenega razloga, da ga ne bi sprejeli
               oziroma če ga ne sprejmemo, potem je pa treba razmišljati v smeri, da se tudi bankam
               dopusti samo to, da se potegujejo za kredite, podeljene v zadnjih treh mesecih, če
               taka omejitev velja za zaposlene.</p>
               <p>Glasovali bomo seveda za. Hvala.</p>
            </sp>
            <sp xml:id="SDZ7-Redna-17-2016-03-29.sp244">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Stranke modernega centra, dr. Jasna
               Murgel.</p>
            </sp>
            <sp xml:id="SDZ7-Redna-17-2016-03-29.sp245">

               <speaker>DR. JASNA MURGEL (PS SMC):</speaker>

               <p>Hvala lepa za besedo.</p>
               <p>Mi bomo glasovali proti temu amandmaju, ker menimo, da gre za nesorazmerno razširitev
               poseganja v stečajno maso. Glede tega privilegiranja bank in ne vem kaj, da samo
               razčistimo o čem govorimo. Govorimo o amandmaju, ki bi zadeval 21. člen insolventnega
               zakona, ki ne privilegira bank. Poglejte si 21. člen ZFPPIPP, ne privilegira bank,
               ampak privilegira delavce. Tukaj gre samo za vprašanje tega, v kakšnem obsegu bodo
               privilegirale terjatve plače delavcev, ali za eno leto, ali za tri mesece ali za pol
               leta, kot je predlagano v amandmaju koalicije. Mi tega amandmaja ne bomo podprli.
               Bistveno pa je, da se ne zavaja javnost in da se ne govori, da se privilegira banke,
               ker ponavljam še enkrat, 21. člen ne privilegira bank. V nekih drugih členih so
               določene terjatve, ki so recimo zavarovane in iz njih izhajajo potem izločitvene
               pravice, vse ostalo pa so navadne terjatve in v terjatve so lahko tudi zajete plače
               delavcev. Hvala lepa.</p>
            </sp>
            <sp xml:id="SDZ7-Redna-17-2016-03-29.sp246">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu ima Luka Mesec.</p>
            </sp>
            <sp xml:id="SDZ7-Redna-17-2016-03-29.sp247">

               <speaker>LUKA MESEC (PS ZL):</speaker>

               <p>Hvala.</p>
               <p>Začel bom proceduralno. To ni bila obrazložitev glasu, ampak polemika. Ampak ker
               niste opozorili, bom tudi jaz odgovoril na to polemiko.</p>
               <p>V tem členu seveda ni govora o bankah, ampak je govora o zaposlenih. Mi smo poskušali
               sistemsko nepravico v tem zakonu, ki sem jo opisal, se pravi, da so banke, država in
               lastniki privilegirani dvakrat, formalno in vsebinsko, odpraviti na ta način, da smo
               v členu, ki je bil odprt, in v členu, ki postavlja zaposlenim omejitev, da lahko
               kandidirajo za prednostno poplačilo samo zadnjih treh plač, to omejitev odpraviti. Da
               bi jim vsaj na ta način ponudili enakopravnost v tem zakonu. Zato amandmiramo ta
               člen, in to je v bistvu vsa sprememba, ki jo želimo napraviti. Res pa ne razumemo, še
               enkrat, zakaj bi lahko kdo pri zdravi pameti bil proti temu, da lahko zaposleni
               potem, ko neko podjetje gre v stečaj ali pa se znajde v postopku prisilne poravnave,
               zahtevajo poplačilo vseh neizplačanih plač. Hvala.</p>
            </sp>
            <sp xml:id="SDZ7-Redna-17-2016-03-29.sp248">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu ima dr. Jasna Murgel.</p>
            </sp>
            <sp xml:id="SDZ7-Redna-17-2016-03-29.sp249">

               <speaker>DR. JASNA MURGEL (PS SMC):</speaker>

               <p>Amandmaja Združene levice ne bomo podprli, ker sploh ne posega v nikakršen položaj
               bank, ampak samo razširja obseg privilegiranih terjatev delavcev. Hvala lepa.</p>
            </sp>
            <sp xml:id="SDZ7-Redna-17-2016-03-29.sp250">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu ima dr. Franc Trček.</p>
            </sp>
            <sp xml:id="SDZ7-Redna-17-2016-03-29.sp251">

               <speaker>DR. FRANC TRČEK (PS ZL):</speaker>

               <p>Seveda bom glasoval za amandma, ker ne gre za privilegiranost delavcev. Če je kdo v
               tej družbi deprivilegiran, so to delavci tisti, ki še delo imajo. Hvala za besedo.
            </p>
            </sp>
            <sp xml:id="SDZ7-Redna-17-2016-03-29.sp252">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 73 poslank in poslancev, za je glasovalo 18, proti 47.</p>
               <p><stage>(Za je glasovalo 18.)</stage> <stage>(Proti 47.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju poslanskih skupin SMC, Desus in SD k 1. členu pod točko 2.</p>
               <p>Obrazložitev glasu v imenu Poslanske skupine Združena levica, Luka Mesec.</p>
            </sp>
            <sp xml:id="SDZ7-Redna-17-2016-03-29.sp253">

               <speaker>LUKA MESEC (PS ZL):</speaker>

               <p>Hvala za besedo, še enkrat.</p>
               <p>Ta amandma je nastal v bistvu kot odziv na naš amandma. Se pravi, razlika med tem in
               našim amandmajem je, da smo mi želeli kot prednostno poplačilo omogočiti vse
               neizplačane plače. V zdajšnji ureditvi je tri mesece. S tem amandmajem pa je
               koalicija v bistvu ponudila koncesijo, da se podaljša s tri na šest mesecev. To je
               korak naprej, zato ga bomo tudi podprli, ampak še enkrat ponavljam, da ne vidimo
               nobenega razloga, da ne bi med prednostne terjatve bile uvrščene vse neizplačane
               plače, tako kot smo nameravali mi.</p>
               <p>Bomo pa podprli, ker definitivno gre za korak naprej. Hvala.</p>
            </sp>
            <sp xml:id="SDZ7-Redna-17-2016-03-29.sp254">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 74 poslank in poslancev, za je glasovalo 74, proti nihče.</p>
               <p><stage>(Za je glasovalo 74.)</stage><stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju Poslanske skupine SDS k 8. členu.</p>
               <p>Glasujemo. Navzočih je 72 poslank in poslancev, za je glasovalo 21, proti 47.</p>
               <p><stage>(Za je glasovalo 21.)</stage><stage>(Proti 47.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine SDS k 15. členu.</p>
               <p>Glasujemo. Navzočih je 73 poslank in poslancev, za je glasovalo 21, proti 48.</p>
               <p><stage>(Za je glasovalo 21.)</stage><stage>(Proti 48.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju poslanskih skupin SMC, DeSUS in SD k 32. členu.</p>
               <p>Glasujemo. Navzočih je 74 poslank in poslancev, za je glasovalo 71, proti nihče.</p>
               <p><stage>(Za je glasovalo 71.)</stage><stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Zaključili smo z odločanjem o amandmajih. S tem zaključujem drugo obravnavo predloga
               zakona.</p>
               <p>Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, predlagatelj predloga zakona pa je že med obravnavo 24.
               3. 2016 predlagal, da zbor na podlagi prvega odstavka 138. člena Poslovnika Državnega
               zbora še na tej seji opravi tretjo obravnavo predloga zakona, prehajamo na odločanje
               o navedenem predlogu. Sklep ne bo sprejet, če mu bo nasprotovala več kot tretjina
               navzočih poslancev.</p>
               <p>Glasujemo. Navzočih je 74 poslank in poslancev, za je glasovalo 53, proti 1.</p>
               <p><stage>(Za je glasovalo 53.)</stage><stage>(Proti 1.)</stage></p>
               <p>Ugotavljam, da je sklep sprejet.</p>
               <p>Državni zbor bo tretjo obravnavo predloga zakona opravil v četrtek, 31. 3. 2016, po
               končanem glasovanju. Službe zbora bodo pripravile pregled, v katerega bosta vključena
               sprejeta amandmaja in člena, h katerimi sta bila amandmaja sprejeta. Amandmaje k tema
               členoma lahko kvalificirani predlagatelji vložijo do začetka tretje obravnave
               predloga zakona na seji zbora. Prekinjam to točko dnevnega reda. <title>Prehajamo na prekinjeno 1. točko dnevnega reda, to je na Vprašanja poslank in poslancev.</title>
               </p>
               <p>Pregled predlogov sklepov poslank in poslancev za razpravo o odgovorih predsednika
               Vlade, ministric in ministrov je objavljen na e-klopi.</p>
               <p>V skladu s predlogom poslanca dr. Bojana Dobovška bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               predsednika Vlade dr. Mira Cerarja na poslansko vprašanje dr. Bojana Dobovška v zvezi
               s komunikacijsko strategijo Vlade.</p>
               <p>Obrazložitev glasu v imenu Poslanske skupine nepovezanih poslancev dr. Bojan
               Dobovšek.</p>
            </sp>
            <sp xml:id="SDZ7-Redna-17-2016-03-29.sp255">

               <speaker>DR. BOJAN DOBOVŠEK (PS NP):</speaker>

               <p>Hvala. Spoštovani vsi, ki spremljate to sejo!</p>
               <p>Želeli smo opozoriti na strategijo obveščanja javnosti in pa predvsem parlamenta, te
               vlade. Opozorili smo na to, da obveščanje poteka zelo slabo, še posebej smo
               izpostavili problem migracijske krize, kjer ni bilo obveščanja lokalne skupnosti,
               parlamenta in tudi javnosti. Vlada zagovarja tezo, da so za slabe razmere krivi
               mediji in pa tisti, ki opozarjajo na napake. Mi smo opozorili, da je bolje, kot da se
               zaposluje krizni piar, da se zaposli strokovnjake z zgrajeno kariero, pa problemov v
               državi ne bo. Še posebej smo opozorili na gospodarsko rast, ki ni takšna, kot se je
               pričakovalo, in Vlada skozi statistike, katerih monopol ima, prikazuje drugačno
               stanje, kot je v resnici. Statistike so takšne kot bikini, tisto, kar je skrito, je
               najbolj pomembno. In kazalniki, ki so skriti, so ti, da Evropska komisija opozarja,
               da niso takšni, kot pa jih skuša prikazati Vlada, saj so ocene proračuna drugačne.
               Prav tako Umar opozarja, da gospodarska rast ni takšna, kot pa se jo skuša
               predstaviti. Ni rasti domače potrošnje in pa upad naložb, kar je vezano na
               pridobivanje sredstev iz Evropske unije.</p>
               <p>Glede na to pričakujemo, da se opravi razprava o komunikaciji vlade tako s
               parlamentom, z javnostmi kot tudi z mediji. Hvala.</p>
            </sp>
            <sp xml:id="SDZ7-Redna-17-2016-03-29.sp256">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 67 poslank in poslancev, za je glasovalo 19, proti pa 47.</p>
               <p><stage>(Za je glasovalo 19.)</stage> <stage>(Proti 47.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca gospoda mag. Branka Grimsa bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               predsednika Vlade, dr. Mira Cerarja na poslansko vprašanje gospoda mag. Branka Grimsa
               v zvezi z novinarsko konferenco predsednika Vlade Republike Slovenije z dne 22. 3.
               2016.</p>
               <p>Obrazložitev glasu v imenu Poslanske skupine SDS ima mag. Branko Grims.</p>
            </sp>
            <sp xml:id="SDZ7-Redna-17-2016-03-29.sp257">

               <speaker>MAG. BRANKO GRIMS (PS SDS):</speaker>

               <p>Spoštovani!</p>
               <p>Velikokrat smo poslušali o varnosti. Varnost je dobrina, ki bi jo morali postaviti
               vsi na prvo mesto. Poslušali smo, da ima vse drugo prednost, govorili smo o
               multikulti. Veste, Pariz je multikulti, Köln je multikulti in zdaj Bruselj je
               multikulti. To je problem, s katerim se sooča danes ne samo Slovenija, ampak celotna
               Evropa. Po drugi strani se ukrepi, ki se sprejemajo v Sloveniji, sprejemajo prepočasi
               ali pa jih sploh ni.</p>
               <p>Marsikdo posluša o tem, kako naj bi zagotavljali višjo stopnjo varnosti. Ko govorim z
               ljudmi, ki to v praksi opravljajo, gre za zanemarljive ukrepe, recimo, da na kakšnem
               letališču en dodaten policist opravlja delo ni podobno. Ali je to tisto, kar je ta
               država dolžna zagotoviti svojim državljanom? Ta država je dolžna zagotoviti varnost,
               dolžna je zagotoviti spoštovanje človekovih pravic vsem državljankam in državljanom
               in dosledno spoštovanje osebne integritete. Vsaj o tem bi morali imeti soglasje.</p>
               <p>Ko se je zgodil zdaj nezaslišan zločin v Bruslju, se je vlada na to odzvala, kot da
               je to problem skoraj nekoga drugega, kot da mi ne bi bili v Evropski uniji, kot da ne
               bi danes brali v medijih, da je Slovenec, diplomat, ki je bil ranjen, hudo ranjen, in
               bo zelo verjetno imel vse življenje posledice tega napada. Gre seveda tudi za
               razvojno vprašanje, kajti varnost postaja dobrina, dobrina, ki privablja tiste
               države, investitorje, podjetnike, kjer bo varnost očitna. In predstavlja problem za
               vse tiste, kjer varnosti ne bo.</p>
               <p>V Sloveniji smo priča popolnoma nasprotnemu procesu, kot bi ga želeli. Po eni strani
               najbolj izobraženi mladi odhajajo v tujino, ker ni ustreznega podjetniškega okolja,
               po drugi strani so se na široko odprle meje, da je šlo skoraj pol milijona ilegalno
               ljudi čez Slovenijo. In zdaj se to vrača vse kot bumerang. Ne samo Sloveniji, ampak
               celotni Evropi. Zato sem trdno prepričan, da je to tema, o kateri bi morali že enkrat
               v tem parlamentu odkrito spregovoriti. Tudi zato ker ob zadnjem tovrstnem pogovoru od
               Vlade sploh nismo prejeli ustreznih pojasnil. Vlada nikoli niti parlamentu, niti
               javnosti ni pojasnila, kako bo ukrepala za ustrezno soočenje z migrantsko krizo, da
               zagotovi varnost. Zato je ta pogovor potreben in zato je ta razprava potrebna in zato
               jo bomo v SDS ... <stage>/ izklop mikrofona/</stage></p>
            </sp>
            <sp xml:id="SDZ7-Redna-17-2016-03-29.sp258">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu ima Matjaž Hanžek.</p>
            </sp>
            <sp xml:id="SDZ7-Redna-17-2016-03-29.sp259">

               <speaker>MATJAŽ HANŽEK (PS ZL):</speaker>

               <p>Varnost je vsekakor pomembna, ampak Evropa in Slovenija bi morala o varnosti
               razmišljati takrat, ko smo se strinjali, da se pošlje nad bližnjevzhodne države
               rakete, avione, ladje, tisoče vojakov, ko je Evropa tam pomagala pobiti nekaj sto
               tisoč ljudi, porušiti mesta, vasi, bolnice itn. Tisti, ki se takrat, pred desetletjem
               in več ni vprašal, kaj se bo zgodilo prej ali slej, ko bodo milijoni ljudi ostali
               brez hiš, da bodo morali nekam iti, je zamudil priložnost za razmišljanje o varnosti.
               Ljudje bežijo, bežijo za svoje življenje. Mi smo pomagali ali molče, nekateri tudi
               aktivno, da je milijone ljudi ostalo brez streh, da milijone ljudi pobijejo isti, da
               ti ljudje bežijo pred istimi teroristi, ki tudi v Evropi nastavljajo bombe. So
               dvakrat kaznovani. Prvič, ker pred njimi bežijo, drugič, ko jih mi zavračamo in
               nimamo nobenega sočutja do žrtev, naših žrtev predvsem. Zato bom glasoval proti.</p>
            </sp>
            <sp xml:id="SDZ7-Redna-17-2016-03-29.sp260">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu ima mag. Branko Grims.</p>
            </sp>
            <sp xml:id="SDZ7-Redna-17-2016-03-29.sp261">

               <speaker>MAG. BRANKO GRIMS (PS SDS):</speaker>

               <p>Spoštovani!</p>
               <p>Vprašanje varnosti ni kratkoročno vprašanje in ni pogojeno z vojnami na Bližnjem
               vzhodu. To je zelo kratkovidno, kdor tako razmišlja. Ta val migrantov je v Evropo
               pognal skupen val interesov, kup denarja. Ta val že dolgo ne žene več samo strah pred
               vojnami ali pa reševanje življenj. Velika večina tistih, ki so šli preko Slovenije,
               so bili iz držav, kjer sploh ni nobenih vojn. Večina tistih, ki so sedaj sodelovali v
               najrazličnejših zločinih, ki smo jim bili priče, sploh ni iz držav, kjer bi bila
               vojna. Ampak Evropa je naredila usodno napako in omogočila jo je tudi slovenska
               vlada, ko je na široko odprla vrata in spustila notri vse, kar je hotelo. In to se
               sedaj vrača kot bumerang, in to ne bo kratkoročen problem. To je problem, ki bo
               deloval na dolgi rok. Zaradi tega je ta razprava pomembna, ker tega toka niti
               slučajno še ni uspelo zaustaviti. O tem priča kapljanje sedajle čez mejo in
               verjemite, ko bo pomlad, bo tega še bistveno več. Poleg tega pa vse tisto, kar je
               bilo proti predpisom, ilegalno spuščeno preko meja Republike Slovenije s strani
               slovenske vlade v minulem letu pa v začetku tega leta, se bo vrnilo kot varnostni
               bumerang. Zato je ta razprava nujno potrebna, ker tukaj gre za vprašanje političnih
               interesov. Tukaj gre za vprašanje denarja, tukaj gre za vse tisto, kar v resnici
               poganja ta tok. Samo govoriti o vojnah, je tukaj veliko premalo in zelo kratkovidno.
               V resnici gre za mnogo več. Gre za vprašanje varnosti in gre za vprašanje bodočnosti
               Evrope, o kateri se je zelo lepo izrazil pred tedni eden od poslancev SD, ko je
               dejal: Evropa bo ali utemeljena na krščanskem izročilu ali pa je ne bo.</p>
            </sp>
            <sp xml:id="SDZ7-Redna-17-2016-03-29.sp262">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 70 poslank in poslancev, za je glasovalo 20, proti 49.</p>
               <p><stage>(Za je glasovalo 20.)</stage> <stage>(Proti 49.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Luke Mesca bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru predsednika
               Vlade dr. Mira Cerarja na poslansko vprašanje Luke Mesca v zvezi z Alpino in
               upravljanjem državnega premoženja.</p>
               <p>Obrazložitev glasu v imenu Poslanske skupine Združena levica ima Luka Mesec.</p>
            </sp>
            <sp xml:id="SDZ7-Redna-17-2016-03-29.sp263">

               <speaker>LUKA MESEC (PS ZL):</speaker>

               <p>Hvala za besedo, še enkrat.</p>
               <p>Gospodu premierju sem postavil zelo preprosto vprašanje glede slabe banke, njenega
               splošnega poslovanja in konkretno glede Alpine, ki je simptomatičen primer poslovanja
               te institucije in politik, ki jih ta vlada pelje glede podjetij, ki so se znašla na
               slabi banki. Shema je zelo preprosta. Imamo Alpino, ki je dobro stoječe podjetje,
               ustvarja profit, lani ga je bilo za več kot pol milijona, nudi 355 delovnih mest v
               Žireh, skupaj v skupini pa tisoč 500. Se pravi, gre za mednarodno uveljavljeno
               podjetje, ki dobro stoji, ki ustvarja profit, ampak se je znašlo na slabi banki.
               Zakaj? Ker so bivši lastniki Infond Holding nanj obesili 42 milijonov evrov kredita
               in zdaj je podjetje obremenjeno s tem kreditom, za katerega mora plačevati tudi
               obresti, teh je okrog 700 tisoč evrov na leto. Kaj stori slaba banka? Slaba banka to
               podjetje, ki je dobro, začne prestrukturirati, kar pomeni, rezi, odpuščanja,
               zapiranje oddelkov, zapiranje trgovin, uničevanje razvoja. Na drugi strani pa imamo
               lastnika, ki je teh 42 milijonov dolga iz lastnega pohlepa ustvaril, ki pa zdaj mirno
               prebiva v Dubaju. Se pravi, na eni strani imamo lastnika, ki je neposredno, osebno
               odgovoren za42 milijonov evrov dolga in uživa v Dubaju, na drugi strani pa imamo
               zaposlene, ki niso imeli nobene besede pri teh kreditih, ki pa jim zdaj grozi izguba
               150 delovnih mest v Žireh. To je politika, ki jo pelje državna institucija, imenovana
               Družba za upravljanje terjatev bank oziroma po domače slaba banka.</p>
               <p>Gospoda premierja sem vprašal, kaj bodo glede takšnih primerov ne samo Alpine, ampak
               kaj bodo glede takšnih primerov ukrenili in zakaj še niso ukrepali glede sklepov, ki
               smo jih o Alpini sprejeli na seji, ki smo jo na pobudo Združene levice imeli v
               Državnem zboru na odboru za finance. Zdaj vsaj to drugo, ti sklepi so od takrat bili
               v Alpini realizirani, stvari so se pomaknile naprej in tudi zaposleni so zelo
               zadovoljni, ker so končno naleteli na odprta ušesa, kar se tiče zahtev po
               prestrukturiranju, odpuščanjih in nesodelovanja z lokalno skupnostjo. Tako da tam
               upamo, da se bo stvar pomikala naprej, kot je bilo po mojem poslanskem vprašanju
               zastavljeno. Ampak generalni problem politik slabe banke pa ostaja. Zato vztrajam pri
               svojih zahtevi za razpravo, in sicer mislim, da je napočil čas, že večkrat, da se
               pogovorimo o tem, kaj slaba banka v našem imenu kot državna institucija v teh
               podjetjih počne.</p>
            </sp>
            <sp xml:id="SDZ7-Redna-17-2016-03-29.sp264">

               <speaker>PREDSEDNIK DR. MILAN BRGLEZ:</speaker>

               <p>Še kakšna obrazložitev v imenu poslanske? Ne.</p>
               <p>Najprej obrazložitev v lastnem imenu, gospod Žan Mahnič.</p>
            </sp>
            <sp xml:id="SDZ7-Redna-17-2016-03-29.sp265">

               <speaker>ŽAN MAHNIČ (PS SDS):</speaker>

               <p>Hvala za besedo, predsednik. Kolegice, kolegi!</p>
               <p>Sam bom zahtevo kolega Luka Mesca za razpravo v Državnem zboru o omenjenem vprašanju
               podprl, pa ne zato, ker bi delil mnenje Združene levice, kako je treba upravljati s
               podjetji, daleč od tega, ampak ker le vendarle imava očitno eno isto točko, in to je,
               da sva oba proti temu, kar se dogaja v Alpini. Kot poslanec, ki prihajam iz tega
               okraja, kjer je tudi podjetje Alpina, to se pravi Občina Žiri, so se vendarle
               pokazali nekateri napredki, predvsem ko smo začeli to zadevo problematizirati, tudi
               tukaj v Državnem zboru, ko so bili določeni sklepi s strani Poslanske skupine SDS
               tudi sprejeti, da se vendarle naredi nekakšna revizija oziroma predvsem preuči
               smotrnost in učinkovitost, racionalnost te pogodbe, ki jo ima Alpina s podjetjem
               Admetam. Ravno v četrtek sem bil obveščen, da je prišel eden od izvršnih direktorjev
               DUTB gospod Balogh v Alpino, kjer so se sestali z zaposlenimi in vodstvom, in kjer so
               presenetljivo ugotovili to, kar sem že zdavnaj trdil, da zaposleni v Alpini niso a
               priori proti nekakšnemu prestrukturiranju, vendar pa so proti prestrukturiranju na
               takšen način. Veseli me, da so ugotovili, da podjetje Admetam ni ustrezno svetovalno
               podjetje za to družbo, zaradi tega se s koncem aprila umika. Govora je bilo tudi o
               umiku direktorice, o čemer je danes prišel že nek demanti.</p>
               <p>Vas pa pozivam na tem mestu, tudi vas, gospod predsednik Državnega zbora Milan
               Brglez, da nam pomagate ohraniti to podjetje glede nato, da so vse glasnejše
               govorice, da v vodstvo podjetja prihaja brat vaše žene. Hvala.</p>
            </sp>
            <sp xml:id="SDZ7-Redna-17-2016-03-29.sp266">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu, dr. Franc Trček.</p>
            </sp>
            <sp xml:id="SDZ7-Redna-17-2016-03-29.sp267">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>Dopolnil bi to, o čemer je govoril Luka. Danes popoldne sem po predolgem času spet
               malo na Stat.si vrtel podatke in Slovenja žal postaja družba in država, kjer nas
               vedno bolj določa lokacija. Skratka, od kje si, te določa, kakšno kvaliteto življenja
               boš imel. In mi vedno bolj drstimo v to, kar jaz pravim, prva, druga in tretja
               Slovenija. Vsi pač nimamo te sreče ali nesreče, da bi živeli v Ljubljani in nekih
               drugih središčih, ki jim gre še relativno dobro, nekateri tudi nočejo ali nočemo
               živeti, z vsem dolžnim spoštovanjem, na teh geografskih lokacijah. Tako vlada Mira
               Cerarja kot fantje na DUTB, kot fantje v državnem holdingu in sem pa tja še kakšna
               dama, da pušeljc lepo izgleda, pa se nekako premalo zavedajo, da je večina lokalnih
               in regionalnih okolij v Sloveniji zgodba Alpine. Je zgodba, da imamo enega, enega in
               pol, redkokdaj dva zaposlovalca, na katerih to lokalno, regionalno okolje stoji in
               pade. In zdi se mi, da bi se tega morali bolj zavedati tudi v luči navsezadnje, ker
               slovenski BDP in ta proračun generira izvoz in generirajo te in takšne firme v
               glavnem na plečih preslabo plačanih zaposlenih. Skratka, veste penezi ne pridejo iz
               Tomšičeve, Šubičeve pa nekaj kilometrov tukaj naokoli, ampak pridejo iz nekaj, kar bi
               nekdo imenoval realni sektor, čeprav tudi javna uprava je seveda lahko, če je dobra,
               realni sektor.</p>
               <p>In zaradi tega bom to podprl. Podprl pa bom tudi zaradi tega, ker so številni Žirovci
               in Žirovke, ki so šli po svetu, poslali apel za ohranjanje Alpine, tudi moj duhovni
               oče akademik Mlinar in ne bi mogel, da ga ne bi podprl. Hvala.</p>
            </sp>
            <sp xml:id="SDZ7-Redna-17-2016-03-29.sp268">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu, gospod Marijan Pojbič.</p>
            </sp>
            <sp xml:id="SDZ7-Redna-17-2016-03-29.sp269">

               <speaker>MARIJAN POJBIČ (PS SDS):</speaker>

               <p>Hvala lepa, spoštovani gospod predsednik.</p>
               <p>Jaz bom seveda to razpravo podprl. Predvsem zaradi tega, ker prihajam iz okolja, kjer
               je stacionirano podjetje Paloma, kjer je postal oziroma postaja, če ne bo sodišče to
               preprečilo, lastnik tega podjetja PPRS holding iz Cipra, se pravi podjetje iz davčne
               oaze. Najprej se je pogajalo podjetje, nek sklad iz Poljske, potem, ko je pa treba
               pogodbo podpisati, je podpisalo to pogodbo PPRS holding iz Cipra. To je nedopustno,
               nedostojno, neokusno, skrajno sprevrženo dejanje, ko gre za uničevanje državnega
               premoženja. Ampak to še ni najbolj bistveno, v času, ko je ta ekipa na oblasti, ta
               koalicija in ta vlada zagovarjajo takšen način. Zagovarjajo tak način. Ker v Palomi
               so v tistem času, ko se je ta postopek začel, najprej imeli možnost, ker se je
               pojavijo šest različnih zainteresiranih za nakup podjetja, preferirali so samo enega.
               Jasno je zakaj. In kaj se je zgodilo? Da bi uspeli v tej nameri, bom rekel,
               zlonamerni nameri, so odpustili najmanj 15 oziroma do 20 ključnih profesionalcev, ki
               so se ukvarjali v podjetju Paloma s tem, kako podjetje Paloma od 1873 do danes
               obdržati pri življenju. Te ljudi so vrgli na cesto, uvažajo ljudi iz Primorske in
               tako dalje in tako dalje. In zdaj še na koncu poskušajo razformirati invalidsko
               podjetje. To je pa neverjetno, kaj si dovolijo. Neverjetno! Neverjetno, kaj počenjajo
               ti kvazi lastniki.</p>
               <p>Poglejte, dragi kolegice in kolegi, zakaj je danes v Financah ta naslov? Zakaj? V tem
               naslovu piše: »Slovenci ponorite, korupcija nam požre 4 milijarde evrov na leto«. In
               to je to, o čemer zdaj govorim, in o tem je treba opraviti javno razpravo, drage
               kolegice in kolegi.</p>
            </sp>
            <sp xml:id="SDZ7-Redna-17-2016-03-29.sp270">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 67 poslank in poslancev, za je glasovalo 22, proti 44.</p>
               <p><stage>(Za je glasovalo 22.)</stage><stage>(Proti 44.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca dr. Franca Trčka bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               zunanje zadeve gospoda Karla Viktorja Erjavca na poslansko vprašanje dr. Franca Trčka
               v zvezi z vpletanjem v delovanje sindikate ter nekoordinacijo dela diplomatskih
               predstavništev.</p>
               <p>Obrazložitev glasu v imenu Poslanske skupine Združena levica, dr. Franc Trček.</p>
            </sp>
            <sp xml:id="SDZ7-Redna-17-2016-03-29.sp271">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>Upam, da se danes zadnjič oglašam, ni pa nujno. Z gospodom Erjavcem smo se kar nekaj
               časa lovili, da se je pojavil v Državnem zboru in odgovoril na to vprašanje. Ker v
               tej sestavi državnega zbora vas je kar nekaj pravnikov, dobro veste, da obstaja tudi
               8. člen Ustave, ki govori o mednarodnih pogodbah, neposrednosti in tako naprej. Sam
               gospod Erjavec je pravnik, je minister za vse živo pa tudi kaj mrtvega, razen nikoli
               ne bo minister za resor družine, dela in tako naprej, ker bi moral zavihati rokave.
               Gospod Erjavec krši ratificirane mednarodne konvencije, konkretno Mednarodne
               organizacije dela št. 87. Vpleta se v delovanje sindikata na Mladiki na resorju, ki
               ga vodi. Skratka, spet nekaj protiustavna dejavnost. Gre za znani primer Golob, ki bo
               na koncu seveda pripeljal do tega, da bo ta gospod stožil državo. Jaz seveda nisem
               Golobov advokat, saj tudi nisem pravnik po osnovni izobrazbi. Sočasno pa seveda tudi
               sem gospoda Erjavca spraševal, kar je nekako malo preslišal, o problematiki
               nekoordiniranega dela diplomatskih predstavništev, zlasti gre za izjavljanje gospoda
               Kacina, ki ste mu nekako blagovolili podariti ta veleposlaniški mandat, kjer nekako
               dobesedno za nekega diplomata, bom uporabil vaš jezik, nespodobno lapa. Ne morem
               drugega reči. Kadarkoli se kaj zgodi, je od veleposlanikov Nata gospod Kacin tisti,
               ki najbolj na oštro, da rečem, ljudski jezik nabija. Skratka, gre za neka dva
               nedopustna pojava na zelo pomembnem resorju zunanjega ministrstva. Zdi se mi, da bi
               bilo nujno, da opravimo o tem neko resno debato tudi v luči, bom malo oseben, ker me
               je prevečkrat sram pred številnimi tujimi diplomati pa tudi številnimi državljankami
               in državljani. Skratka, neko protiustavno poseganje v delo sindikata in verjetno neka
               nekoordinacija oziroma nenadzor prvega po funkcija na ministrstvu nad svojimi
               diplomati, zlasti nekem konkretnem diplomatu na predstavništvu Nata v Bruslju.</p>
               <p>Upam, da boste glasovali za, da se ta razprava opravi.</p>
            </sp>
            <sp xml:id="SDZ7-Redna-17-2016-03-29.sp272">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 69 poslank in poslancev, za je glasovalo 22, proti 46.</p>
               <p><stage>(Za je glasovalo 22.)</stage><stage>(Proti 46.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca gospoda Marijana Pojbiča bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministrice za delo, družino, socialne zadeve in enake možnosti dr. Anje Kopač Mrak na
               poslansko vprašanje gospoda Marijana Pojbiča v zvezi s povečevanjem revščine v
               Sloveniji.</p>
               <p>Obrazložitev glasu v imenu Poslanske skupine SDS, gospod Marijan Pojbič.</p>
            </sp>
            <sp xml:id="SDZ7-Redna-17-2016-03-29.sp273">

               <speaker>MARIJAN POJBIČ (PS SDS):</speaker>

               <p>Hvala lepa, spoštovani gospod predsednik.</p>
               <p>Jaz mislim, da je bilo danes izjemno veliko stvari povedanih že na tak ali drugačen
               način, kar se tiče pogojev za življenje in prihodnost naših državljanov in
               državljanov. Med drugim mislim, da je treba zelo jasno poudariti tudi to, da je v
               Sloveniji več kot 30 % ljudi že na robu revščine. Tukaj imam eno gradivo, o katerem
               sem že zadnjič govoril, prav je, da še enkrat, ponovno na njega opozorim. Dragica
               Marešić, upokojena diplomirana socialna delavka, članica OPS, je zapisala naslednje:
               »Le nekaj znanih podatkov v številkah, ki jih lahko preverite na internetu, ki so
               tako ali drugače povezane z načrtnim kršenjem človekovih temeljnih pravic zaradi
               revščine v samostojni Republiki Sloveniji: 107 tisoč 488 nezaposlenih, 290 tisoč
               ljudi pod pragom revščine, 150 tisoč do 250 tisoč registriranih alkoholikov, preko 4
               tisoč brezdomcev, 290 tisoč bolniških staležev ljudi, 525 tisoč 206 receptov za
               antidepresive, predlani 448 samomorov, 160 tisoč prejemnikov Rdečega križa, 54 tisoč
               prejemnikov socialne pomoči, 410 tisoč oseb izpostavljenih tveganju socialne
               izključenosti, 206 tsioč upokojencev na pragu revščine, 48 tisoč prejemnikov
               minimalne plače.« Če to niso dovolj alarmantni podatki, da bi vsi, ki sedite v tem
               parlamentu, zdaj dvignili roko in glasovali za, da o tem še kako ključnem in
               dolgoročno izjemno pomembnem vprašanju opravimo širšo razpravo. Ne morem verjeti, da
               sedijo v Državnem zboru, Desus, povedal sem, kako živijo njihovi upokojenke in
               upokojenci, ki jih oni zagovarjajo. Potem, da ne govorimo o SD, ki govorijo, da
               vseskozi zagovarjajo socialno politiko, in da ne govorim o etični stranki,
               moraln-etično stranki socialnega, kaj že SMC, ne vem, kako bi temu rekel že,
               pravzaprav Stranke Mira Cerarja. In vi zagovarjate nekaj, o tem, kar sem pa jaz
               govoril v številkah, pa se zdaj še na koncu smejite. Saj sem to malce tako povedal
               zdaj v zaključnem delu, v prvem delu moje razprave sem pa želel eksaktno in zelo
               jasno opozoriti na ključne probleme, ki pa v tem trenutku so ključni za obstoj in
               prihodnost, ne samo tistih, ki so s tem obremenjeni, tudi te generacije. Kje pa so
               naši otroci, naši vnuki? Kje so pa naši otroci, naši vnuki? In, če se vam to zdi
               smešno, koaliciji in Vladi, sicer Vlade ni tukaj, na žalost, ampak koaliciji, potem
               vas res sprašujem, ali ste v tem Državnem zboru ali pa morda se motim, pa je morda
               tukaj kakšna pregrada, ki je pač namenjena samo vam. Mi bomo zato… <stage>/izklop
               mikrofona/</stage></p>
            </sp>
            <sp xml:id="SDZ7-Redna-17-2016-03-29.sp274">

               <speaker>PREDSEDNIK DR. MILAN BRGLEZ:</speaker>

               <p>V lastnem imenu?</p>
               <p>Obrazložitev glasu v imenu Združene levice, dr. Franc Trček.</p>
            </sp>
            <sp xml:id="SDZ7-Redna-17-2016-03-29.sp275">

               <speaker>DR. FRANC TRČEK (PS ZL):</speaker>

               <p>Hvala za besedo.</p>
               <p>Jaz tudi ne vem, zakaj se nekateri smejijo temu, kar pravi kolega Pojbič. Dejstvo je,
               da mi ne vemo, kako je biti reven, trenutno. Imamo koliko toliko šoldov. Mogoče kdo
               od nas ve, kako je to biti. Jaz sem imel neko izkušnjo, ko sem imel otroka kot
               študent. Ne glede na zdravje, ne glede na neka agregatna stanja, razlike med nami je
               naša dolžnost, da se s tem ukvarjamo. Te podatke, ki jih je kolega Pojbič bral, sem
               danes vrtel celo popoldne in dejstvo je, če gledate Slovenijo, da se to tako bolj
               razteza po, nekod bo rekel, vzhodni koheziji, v katero je ta vlada blagovoljila priti
               malo na obisk po tretjini mandata. To so pač neka dejstva.</p>
               <p>Če se mi v tej državi ne moremo resno ukvarjati z varovanjem okolja, z vodo, če se ne
               mislimo ukvarjati z revščino zaradi tega, ker jo mi čutimo, potem najboljše, da
               ugasnemo luč pa ne iščemo ne tunela ne luči.</p>
               <p>V Združeni levici bomo to podprli, ker menimo, da je skrajni čas, da se s tem
               soočimo, ampak soočimo ne na način neke izredne uskladitve pokojnin, ki bo znašala 4
               promile, kar bo znašalo v osnovi 50 centov do enega evra, ki bi ga nam številni
               upokojenci najraje v glavo zabrisali, ampak na nek resen način, ker ta problem imamo,
               pogosto tega problema niti ne vidimo, ker je skrit, ker je ljudem, ki so revni,
               nerodno to priznati, to pokazati. Revščine je tudi ogromno med mladimi in narašča do
               17. leta. Da ne govorim med starejšimi, zlasti enočlanskimi gospodinjstvi, večkrat
               gre tukaj za gospe starejših let. Ogromno je tudi naraščajočega nasilja, zlasti
               nasilja med starostniki, ker sem spraševal resorno ministrstvo, pa nekako niso tega
               zaznali. Saj dobiš nek odgovor, imamo tam program, gor in dol. To so vse neke zadeve,
               ki jih imamo, ki so prisotne v tej družbi, sočasno smo pa dovolj bogata družba, da bi
               te probleme lahko reševali. Veste, če gremo že pogledati, koliko gre denarja za
               kleptokratsko informatizacijo v sektorju javne uprave in državne uprave, če bi se to
               malo porezalo, bi že s tem denarjem lahko rešili dve tretjine teh zadev.</p>
               <p>Zato bomo v Združeni levici podprli ta predlog in upam, da se bo ta razprava načela,
               če ne, jo bomo pa seveda, če ne drugače, opozicijski poslanci in poslanke skupaj
               načeli skozi matična delovna telesa. Hvala za besedo.</p>
            </sp>
            <sp xml:id="SDZ7-Redna-17-2016-03-29.sp276">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu, Matjaž Hanžek.</p>
            </sp>
            <sp xml:id="SDZ7-Redna-17-2016-03-29.sp277">

               <speaker>MATJAŽ HANŽEK (PS ZL):</speaker>

               <p>Večji cel svojega profesionalnega dela kot sociolog, sem se ukvarjal z raziskavo
               revščine, tudi kot varuh sem velikokrat v tem Državnem zboru o tem poročal. Rezultati
               so bili običajno, vedno, ne samo tukaj, vsakdo, ki je pogledal podatke, je zajel
               sapo: A tako? Ampak karavana gre dalje. Revščina ni samo vprašanje revščine zaradi
               tega, da nekdo nima za jesti. Revščina vpliva na vse. Nekoč sem napisal članek
               Revščina ubija, ker tisti, ki je reven, manj časa živi, zdravje je slabše med
               revnimi. Med revnimi in bogatimi je deset let razlike v pričakovani dolžini
               življenja. Raziskave kažejo, na primer, vprašanje neenakosti, revščina je seveda
               povezana predvsem z neenakostjo v družbi. To je bistveno, ker se tudi meri glede na
               vprašanje neenakosti do polovice, ampak to je druga tema. Velika je korelacija na
               primer v Združenih državah med državami, kjer je večja neenakost, in umori, samomori
               so povezani z revščino, vrsto zdravstvenih storitev. Je pa, kar je rekel kolega
               Trček, seveda revščino kar tako težko odkrivamo. Revščina stigmatizira, ljudje nočejo
               priznati, da so revni, raje pokažejo na svoj račun, da jim nič ne manjka, ker jih je
               sram itd. To je takšen zapleten problem, ki ga je treba ne samo enkrat v Državnem
               zboru, ampak v resnici bi, kar sem tukaj že danes v imenu Poslanske skupine Združene
               levice povedal, Vlada se bi morala z revščino ukvarjati tudi zaradi vpliva na zdravje
               in vse ostalo. Hvala lepa.</p>
               <p>Zato bom seveda absolutno glasoval za.</p>
            </sp>
            <sp xml:id="SDZ7-Redna-17-2016-03-29.sp278">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 69 poslank in poslancev, za je glasovalo 25, proti 44.</p>
               <p><stage>(Za je glasovalo 25.)</stage> <stage>(Proti 44.)</stage></p>
               <p>Ugotavljam da sklep ni sprejet.</p>
               <p>V skladu s predlogom poslanca gospoda Jožefa Horvata bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za finance dr. Dušana Mramorja na poslansko vprašanje Jožefa Horvata v zvezi
               z ukrepi za znižanje strukturnega primanjkljaja.</p>
               <p>Obrazložitev glasu v imenu Poslanske skupine Nove Slovenije – krščanski demokrati,
               gospod Jožef Horvat.</p>
            </sp>
            <sp xml:id="SDZ7-Redna-17-2016-03-29.sp279">

               <speaker>JOŽEF HORVAT (PS NSi):</speaker>

               <p>Hvala za besedo, gospod predsednik.</p>
               <p>Poslanska skupina Nove Slovenije bo ta predlog sklepa podprla.</p>
               <p>Gospe in gospodje, gre za izjemno pomembno, za eminentno pravzaprav vprašanje tega
               trenutka oziroma še bolje prihodnosti Slovenije. Gre za vprašanje strukturnih
               ukrepov, strukturnih reform, ki naj bi znižale naš strukturni primanjkljaj v skladu z
               določbami ustave in s sprejetim Zakonom o fiskalnem pravilu. Nenazadnje smo prav na
               to temo imeli sejo Komisije za nadzor javnih financ, ki jo je sklical kolega Andrej
               Šircelj, in na tej seji sta bili najmanj dve poslanski vprašanji nasoljeni na
               ministra za finance, vendar na žalost odgovorov pravih ni bilo.</p>
               <p>Evropska komisija v poročilu o državi Slovenija 2016, ki vključuje poglobljeni
               pregled preprečevanja in odpravljanja makroekonomskih neravnotežij, med drugim v
               poglavju 2.3 Fiskalna vzdržnost navaja, citiram, "da bo imela Slovenija naslednje
               leto ob nespremenjenih politikah največji strukturni primanjkljaj v evro območju, in
               sicer 2,8 % BDP, pri čemer znaša povprečje evro območja 1,4 % BDP. Strukturni
               primanjkljaj se je v Sloveniji od leta 2012 dejansko poslabšal, medtem ko se je v
               evro območju po celoti stalno izboljševal". Konec citata. Gospod minister je meni
               odgovarjal z nekimi 50+ ukrepi, s katerimi je zmanjšal proračunski deficit. Ampak,
               saj ga zelo cenim, ampak zdaj pa sumim, da tudi on ne razume, kaj so strukturni
               ukrepi, kaj so strukturne reforme. O teh, o katerih mi govorimo, o katerih govori,
               bom rekel, desni blok opozicije in Evropska komisija. Ali je zmanjšanje denarja za
               občine strukturni ukrepi? Ali je zmanjšanje denarja za obrambni proračun strukturni
               ukrep? Ali je poslabšanje, proračunsko poslabšanje družinske politike strukturni
               ukrep? Odgovori na vsa ta tri vprašanja so ne. Strukturni ukrepi morajo povečati
               konkurenčnost te države, danes smo že rekli, med seboj konkurirajo države ne samo
               korporacije. Problem imamo z izjemno negativnimi demografskimi trendi, imamo primer
               in v Sloveniji pojem pokojninske goljufije. O teh zadevah bi se morali pogovarjati in
               zato je primerna prav ta arena, da odpremo vsa vprašanja in seveda, da poskušamo tudi
               nanizati odgovore, torej poiskati strukturne ukrepe, zdaj je pravi čas, ne čakati na
               volilno leto, zdaj je pravi čas, da sprejmemo strukturne ukrepe. Nekateri bodo tudi
               bridki, ampak zato bo v bodoče vsem šlo v Sloveniji na boljše. Ampak izgleda, da ta
               država, ta vlada nima nobene … <stage>/ izklop mikrofona/</stage></p>
            </sp>
            <sp xml:id="SDZ7-Redna-17-2016-03-29.sp280">

               <speaker>PREDSEDNIK DR. MILAN BRGLEZ:</speaker>

               <p>Postopkovno, dr. Franc Trček</p>
            </sp>
            <sp xml:id="SDZ7-Redna-17-2016-03-29.sp281">

               <speaker>FRANC TRČEK (PS ZL):</speaker>

               <p>Hvala za besedo, predsedujoči.</p>
               <p>Naš poslovnik je tudi delno protiustaven, ker v ustavi se govori, da poslanec ni
               vezan na nobena navodila, sočasno pa poslovnik ne govori o neki osebni obstrukciji
               poslanca. Jaz bom obstruiral nadaljevanje te seje, ker mi gre dobesedno na bruhanje,
               ker ta koalicija ne vidi revščine v Sloveniji in se z njo noče ukvarjati. Lep večer,
               adijo.</p>
            </sp>
            <sp xml:id="SDZ7-Redna-17-2016-03-29.sp282">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 66 poslank in poslancev, za je glasovalo 19, proti pa 46.</p>
               <p><stage>(Za je glasovalo 19.)</stage> <stage>(Proti 46.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanke gospe Eve Irgl bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               gospodarski razvoj in tehnologijo, gospoda Zdravka Počivalška na poslansko vprašanje
               gospe Eve Irgl v zvezi z ustvarjanjem konkurenčnega in spodbudnega poslovnega
               okolja.</p>
               <p>Glasujemo. Navzočih je 66 poslank in poslancev, za je glasovalo 19, proti pa 44.</p>
               <p><stage>(Za je glasovalo 19.)</stage> <stage>(Proti 44.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Franca Breznika bo Državni zbor odločal o naslednjem
               predlogu sklepa:Državni zbor bo na naslednji seji opravil razpravo o odgovoru
               ministra za financedr. Dušana Mramorja na poslansko vprašanje gospoda Franca Breznika
               v zvezi z davčnimiblagajnami.</p>
               <p>Glasujemo. Navzočih je 65 poslank in poslancev, za je glasovalo 18, proti 43.</p>
               <p><stage>(Za je glasovalo 18.)</stage> <stage>(Proti 43.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanke Ljudmile Novak bo Državni zbor odločal o naslednjem
               predlogu sklepa:Državni zbor bo na naslednji seji opravil razpravo o odgovoru
               ministrice za kulturo mag. Julijane Bizjak Mlakar ter ministra za gospodarski razvoj
               in tehnologijo Zdravka Počivalška na poslansko vprašanje gospe Ljudmile Novak v zvezi
               s statusom Sečoveljskih solin.</p>
               <p>Glasujemo. Navzočih je 68 poslank in poslancev, za je glasovalo 20, proti 45.</p>
               <p><stage>(Za je glasovalo 20.)</stage> <stage>(Proti 45.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca mag. Andreja Širclja bo Državni zbor odločal o
               naslednjem predlogu sklepa: Državni zbor bo na naslednji seji opravil razpravo o
               odgovoru ministra za finance Dr. Dušana Mramorja na poslansko vprašanje mag. Andreja
               Širclja v zvezi z vplivom strukturnega primanjkljaja na javne finance.</p>
               <p>Obrazložitev glasu v imenu Poslanske skupine SDS, mag. Andrej Šircelj.</p>
            </sp>
            <sp xml:id="SDZ7-Redna-17-2016-03-29.sp283">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa.</p>
               <p>Sprejeli smo ustavno rešitev glede primanjkljaja, sprejeli smo Zakon o fiskalnem
               pravilu. Koalicija ni sposobna potrditi članov fiskalnega sveta, na drugi strani pa
               gre fiskalna politika, proračunska politika v popolnoma drugačno smer, kot se je ta
               koalicija zavezala, da bo šla. Strukturni primanjkljaj se povečuje, zaradi tega
               nastajajo težave v javnih financah, po drugi strani pa se država vedno bolj
               zadolžuje. Glede na to jaz mislim, da je nujno, da se opravi razprava in da se
               sprejme sklepe glede tega, kako bo država zmanjšala strukturni primanjkljaj in kako
               bo preobrnila smer razvoja te države, še posebej zaradi tega, ker enostavno ukrepov,
               da bi postale javne finance bolj zdrave, s strani te koalicije dejansko ni, s tem
               tudi ni ukrepov s strani vlade. Na to nas opozarja Evropska komisija, na to nas
               opozarja evroskupina. Dejansko postajamo bolniki v Evropi glede javnih financ, to so
               besede Evropske komisije ne moje besede, zaradi tega je Komisija za nadzor javnih
               financ tudi sprejela dva sklepa v zvezi s tem. Prvi sklep je bil, da je stanje
               takšno, da se gospodarski in finančni položaj države slabša in da ta vlada ne
               zagotavlja uresničitve ciljev glede strukturnega primanjkljaja ter spoštovanja
               fiskalnega pravila kakor tudi ne zavez, ki jih je dala Vlada Evropski komisiji in
               drugim mednarodnim institucijam. Komisija poziva Vlado, da sprejme takšno fiskalno
               politiko, ki bo v skladu s fiskalnim pravilom, ki je zapisano v ustavi, v Zakonu o
               fiskalnem pravilu in da spremeni smer razvoja. Zaradi tega mislim, da je razprava o
               tem, kaj narediti, kako narediti, kakšni bodo strukturni ukrepi, nujna za državo,
               nujna za fiskus, nujna dejansko za finančni in gospodarski položaj države. Kajti to,
               da zdaj ne želi ta koalicija pogledati resnici v oči, pomeni samo prelaganje težav,
               problemov, če želite, v prihodnost, ko bodo še hujši.</p>
               <p>Zaradi tega seveda predlagam, da se o tem opravi razprava.</p>
            </sp>
            <sp xml:id="SDZ7-Redna-17-2016-03-29.sp284">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 69 poslank in poslancev, za je glasovalo 18, proti 46.</p>
               <p><stage>(Za je glasovalo 18.)</stage><stage>(Proti 46.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanke Violete Tomić bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               pravosodje mag. Gorana Klemenčiča na poslansko vprašanje Violete Tomić v zvezi s
               stigmatizacijo in inkriminacijo uporabnikov konoplje.</p>
               <p>Glasujemo. Navzočih je 66 poslank in poslancev, za je glasovalo 7, proti 57.</p>
               <p><stage>(Za je glasovalo 7.)</stage><stage>(Proti 57.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanke gospe Ive Dimic bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministrice za
               delo, družino, socialne zadeve in enake možnosti dr. Anje Kopač Mrak na poslansko
               vprašanje gospe Ive Dimic v zvezi s postopki pridobivanja enotnega dovoljenja za
               prebivanje in delo.</p>
               <p>Obrazložitev glasu v imenu Poslanske skupine Nove Slovenije – krščanski demokrati,
               gospa Iva Dimic.</p>
            </sp>
            <sp xml:id="SDZ7-Redna-17-2016-03-29.sp285">

               <speaker>IVA DIMIC (PS NSi):</speaker>

               <p>Hvala lepa, predsednik.</p>
               <p>Poslansko vprašanje je bilo seveda vezano na izdajo enotnega dovoljenja za prebivanje
               in delo, ki se od 1. januarja 2015 izdaja. Na en del vprašanja je ministrica
               odgovorila. Na drugi del vprašanja pa nisem dobila odgovora, in sicer katere
               pomanjkljivosti so bile ugotovljene pri izdajanju in kdo to nadzira in kako in kaj se
               odpravlja. Najbolj pomembno pa je to, da nisem dobila odgovora na poslansko vprašanje
               oziroma na moje vprašanje, ki izhaja še iz seje Odbora za delo: Koliko podjetij v
               Sloveniji zaposluje ljudi preko zaposlitvenih agencij? Če želimo preprečevati kazniva
               dejanja, ker zloraba in suženjstvo človeka je kaznivo dejanje, moramo istočasno
               vzpostaviti tako, kot smo vzpostavili mehanizem enotnega dovoljenja za delo in
               prebivanje, tudi sistem, da vemo, katera slovenska podjetja zaposlujejo preko teh
               zaposlitvenih agencij. Če želimo vzporedno skupaj zadeve peljati, potem je tudi za
               inšpektorje lažje, da vedo katera podjetja so pod drobnogledom, ne da tavajo od enega
               do drugega podjetja. Seveda potem ne moremo reševati tistih izkoriščanih delavcev
               tam, kjer živijo v neživljenjskih okoliščinah. Zdi se mi, da je potrebno in ponovno
               želim odgovor, koliko slovenskih podjetij zaposluje ljudi preko zaposlitvenih
               agencij.</p>
               <p>Še za zaključek naj povem, da tukaj niso samo delavci iz tretjih držav, ampak tudi
               naši slovenski državljani. In mislim, da smo tudi njim dolžni, da damo na nek način
               vsi skupaj glas in da se opravi razprava v ta namen in da se začnejo zadeve reševati,
               predvsem pa reševati zlorabe, izkoriščanje in suženjstvo. Hvala.</p>
            </sp>
            <sp xml:id="SDZ7-Redna-17-2016-03-29.sp286">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 63 poslank in poslancev, za je glasovalo 19, proti 43.</p>
               <p><stage>(Za je glasovalo 19.)</stage><stage>(Proti 43.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca gospoda Zvonka Laha bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za kmetijstvo,gozdarstvo in prehrano mag. Dejana Židana na poslansko
               vprašanje gospoda Zvonka Laha v zvezi z odkupom mleka v Sloveniji.</p>
               <p>Obrazložitev glasu v imenu Poslanske skupine SDS, gospod Zvonko Lah.</p>
            </sp>
            <sp xml:id="SDZ7-Redna-17-2016-03-29.sp287">

               <speaker>ZVONKO LAH (PS SDS):</speaker>

               <p>Ministra Židana sem povprašal, kaj je ministrstvo storilo v štirih letih, ko so
               opozarjali mlekarje, kaj se bo zgodilo po ukinitvi mlečnih kvot. Zdaj minister
               obtožuje zadruge, kaj so naredile, katere v večini primerov odkupujejo oziroma
               prodajajo mleko kmetu, pa ni znal odgovoriti. Vemo pa vsi, da je Evropa polna, vsa
               skladišča so polna mlečnih, vsa skladišča so polna mlečnih izdelkov, da nimajo kam
               več z njimi. Odkupne cene drastičn padajo, ne dosegajo več lastnih cen in nastal bo
               velik problem. Spraševal sem ministra, kaj je Vlada storila oziroma ministrstvo v tem
               obdobju, pa nič. Zato predlagam, da se o tem opravi razprava, ker mlečna proizvodnja
               predstavlja 15 % vsega kmetijstva v Sloveniji. Veliko kmetov bo postavljenih pred
               dejstvo, da bodo morali nehati kmetovati, ne vemo pa, kaj bo s tem mlekom. To
               prizadevanje ministrstva, da bi prodajali mleko na Kitajsko in drugam na Daljni
               vzhod, mislim, da je jalovo početje, ker tudi druge države v Evropi, ki imajo
               bistveno boljše pogoje za prirejo mleka, imajo dosti viška in bodo prej lahko prodale
               kot pa Slovenija. V Sloveniji pa smo seveda prodali mlekarne, kupili časopis, zdaj pa
               ne vemo, kam z mlekom. Enostavno so zdaj zadruge krive, kaj bo z mlekom, ne pa
               ministrstvo, ki je ves čas teh štirih let dajalo koncesije za nove hleve, za
               povečanje proizvodnje mleka, minister je pa dobro vedel, da bo prišla kriza, da je
               treba ukrepati drugače.</p>
               <p>Zato predlagam, da glasujemo o tem, da se temeljita razprava opravi tukaj, ker
               drugače bomo čez čas priča katastrofi na tem področju.</p>
            </sp>
            <sp xml:id="SDZ7-Redna-17-2016-03-29.sp288">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 65 poslank in poslancev, za je glasovalo 20, proti 41.</p>
               <p><stage>(Za je glasovalo 20.)</stage> <stage>(Proti 41.)</stage></p>
               <p>Ugotavljam da sklep ni sprejet.</p>
               <p>V skladu s predlogom poslanca mag. Marka Pogačnika bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministrice za zdravje gospe Marije Milojke Kolar Celarc na poslansko vprašanje mag.
               Marka Pogačnika v zvezi s spremembami Zakona o zdravilstvu.</p>
               <p>Glasujemo. Navzočih je 66 poslank in poslancev, za je glasovalo 19, proti 43.</p>
               <p><stage>(Za je glasovalo 19.)</stage> <stage>(Proti 43.)</stage></p>
               <p>Ugotavljam da sklep ni sprejet.</p>
               <p>V skladu s predlogom poslanca gospoda Ljuba Žnidarja bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za infrastrukturo dr. Petra Gašperšiča na poslansko vprašanje Ljuba Žnidarja
               v zvezi s protihrupnimi ograjami.</p>
               <p>Obrazložitev glasu v imenu poslanske skupine SDS, gospod Ljubo Žnidar.</p>
            </sp>
            <sp xml:id="SDZ7-Redna-17-2016-03-29.sp289">

               <speaker>LJUBO ŽNIDAR (PS SDS):</speaker>

               <p>Hvala lepa, spoštovani predsednik.</p>
               <p>Ministru za infrastrukturo in prostor gospodu Petru Gašperšiču sem postavil naslednje
               vprašanje: Kakšni so učinki postavljenih protihrupnih ograj na avtocestnih odsekih
               Celje–Dramlje in Celje–Arja vas in kakšna bo dinamika nadaljevanja protihrupnih ograj
               v naslednjih dveh letih? Odgovor ni bil popoln, vendar se vprašanje nanaša na
               pristojnost, ki jo pokriva Ministrstvo za infrastrukturo in prostor. Vemo pa, da je
               operativni izvajalec Dars, ki je tudi upravljalec avtocestnega programa.</p>
               <p>Če najprej začnem z javnimi naročili, tu je tipičen primer, da na zakonodajnem
               področju javnega naročanja popolnoma nič ne storimo, da bi zaščitili domače
               gospodarstvo, kajti izbran je bil tuj izvajalec, kar je seveda v teh časih, jaz bi
               rekel, kar malce čudno. Postavljajo se absolutno previsoki kriteriji, tako z
               referencami, tako z obsegom del. Po mojem mnenju zna betonski blok, ki se je
               ograjeval v te protihrupne ograje, po mojem, zna zgraditi oziroma zabetonirati vsak
               gradbinec v Sloveniji. Zgrajene protihrupne ograje pa ne dosegajo zahtevanih
               kriterijev izolativnosti zvoka. Tu se postavlja novo vprašanje, ni odgovora, kakšna
               bo sanacija, in prav tako ni odgovora, kakšne bodo posledice nekvalitetno opravljenih
               del. Ta projekt postavljanja in gradnje protihrupnih ograj se je gradil z evropskimi
               sredstvi. Ob nedoseganjih kriterijev in normativov in zahtevkov se tudi zastavlja
               vprašanje, ali bodo ta evropska sredstva ogrožena.</p>
               <p>V sled vseh teh nejasnosti predlagam, da se opravi javna razprava, kajti seveda gre
               za širše javno vprašanje in problematiko.</p>
            </sp>
            <sp xml:id="SDZ7-Redna-17-2016-03-29.sp290">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 67 poslank in poslancev, za je glasovalo 19, proti pa 43.</p>
               <p><stage>(Za je glasovalo 19.)</stage> <stage>(Proti 43.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanke Violete Tomić bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministrice za
               kulturo mag. Julijane Bizjak Mlakar na poslansko vprašanje Violete Tomić v zvezi s
               finančnim položajem Društva slovenskih književnih prevajalcev.</p>
               <p>Glasujemo. Navzočih je 67 poslank in poslancev, za je glasovalo 20, proti pa 46.</p>
               <p><stage>(Za je glasovalo 20.)</stage> <stage>(Proti 46.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca gospoda Danijela Krivca bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministrice za okolje in prostor, gospe Irene Majcen na poslansko vprašanje gospoda
               Danijela Krivca v zvezi z zagotavljanjem protipoplavne varnosti.</p>
               <p>Obrazložitev glasu v imenu Poslanske skupine SDS, gospod Danijel Krivec</p>
            </sp>
            <sp xml:id="SDZ7-Redna-17-2016-03-29.sp291">

               <speaker>DANIJEL KRIVEC (PS SDS):</speaker>

               <p>Hvala za besedo.</p>
               <p>Spoštovani predsednik, res je, glede na odgovore ministrice, ki so bili na nek način
               malo čudni, predlagam, da Državni zbor opravi o teh odgovorih razpravo. Glede na to,
               da o poplavni varnosti smo že na začetku mandata in tudi ves čas veliko govorili,
               veliko smo govorili tudi ob sprejemanju proračuna v temu Državnemu zboru, so me
               odgovori ministrice dejansko zelo presenetili. Imel sem nekaj zelo konkretnih
               vprašanj, kaj je s koncesijskimi pogodbami, koliko je opravljenih del v letošnjem
               letu, ker vsi vemo, da v zimskem času se veliko takšnih del mora postoriti, preden
               pridejo pomladna deževja. In odgovori ministrice so bili res neverjetni. Priznala je,
               da je v letošnjem proračunu samo 1,5 milijona predvideno za pogodbe s koncesionarji,
               v lanskem letu je bilo 8 milijonov. Dejala je tudi, citiram: "Res je, v samem
               proračunu več finančnih sredstev, kot ste vi navedli, ni, je pa res, da bomo z
               dinamičnim poslovanjem oziroma z dinamičnim zagotavljanjem teh sredstev tudi za
               izvajanje nalog javne obvezne državne gospodarske službe zagotovili v letošnjem letu
               več sredstev". Kdor to razume, naj si sam razloži. Glede koncesij mi je odgovorila:
               "Zasebni koncesionarji, ki imajo koncesije za izvajanje teh nalog, je podpisana, so
               podpisane pogodbe." To jo citiram, "Pravzaprav se bodo v naslednjih mesecih
               podpisovali aneksi k pogodbam." Kdor to razume, mu tudi čestitam. To so bili odgovori
               ministrice glede izvajanja javne službe na vodotokih. Na eni strani govori, da so
               pogodbe podpisane, v istem stavku govori, da se bodo v naslednjih mesecih podpisovali
               aneksi.</p>
               <p>Ko sem preverjal stanje na terenu, nihče še ni začel z nobenimi deli za zagotavljanje
               poplavne varnosti na vodotokih. Državni zbor je veliko časa posvetil ravno tej
               problematiki in verjamem, da tudi vas na nek način zaskrbljujejo ti odgovori
               ministrice.</p>
               <p>Mogoče še en odgovor, ona niti ne ve, koliko sredstev ima na voljo v letošnjem letu,
               takšen je bil odgovor. Mene res skrbi ta način, glede na to, da je bil prvič v tem
               mandatu sprejet proračun tako za 2016 kot 2017 veliko časa prej, že v lanskem
               novembru, in da ministrica odgovori, da ne ve s kakšnimi sredstvi lahko operira pri
               tako pomembni in konkretni nalogi, kot je zaščita vodotokov oziroma protipoplavna
               varnost, se mi zdi na nek način zaskrbljujoče. Vsi se še spomnite zagotovil na
               proračunskih razpravah o 100 milijonih sredstev, ki bodo vložena v to, da se poplavna
               varnost v vseh teh območij popravi. Glede na takšne odgovore res pričakujem, da boste
               podprli to, da se o takšnih odgovorih opravi razprava in da ugotovimo, kakšno je
               dejansko stanje na tem področju.</p>
            </sp>
            <sp xml:id="SDZ7-Redna-17-2016-03-29.sp292">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 68 poslank in poslancev, za je glasovalo 22, proti 44.</p>
               <p><stage>(Za je glasovalo 22.)</stage> <stage>(Proti 44.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Žana Mahniča bo Državni zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministrice za obrambo Andreje Katič na poslansko vprašanje gospoda Žana Mahniča v
               zvezi s sestrelitvijo helikopterja nad Rožno dolino.</p>
               <p>Obrazložitev glasu v imenu Poslanske skupine SDS gospod Žan Mahnič.</p>
            </sp>
            <sp xml:id="SDZ7-Redna-17-2016-03-29.sp293">

               <speaker>ŽAN MAHNIČ (PS SDS):</speaker>

               <p>Hvala za besedo, predsednik. Kolegice in kolegi!</p>
               <p>Letos mineva 25 let od osamosvojitve Slovenije, mineva tudi 25 let od vojne za
               Slovenijo, vendar pa, kot kaže, ne bomo praznovali enotno. Veliko vojaških afer je že
               bilo v preteklosti v tej državi, vse večinoma uperjene proti takratnemu obrambnemu
               ministru Janezu Janši. Mislim, da se že četrtič pogreva ta sestrelitev helikopterja
               nad Rožno dolino. Ravno danes je bil na zaslišanju na sodišču pred sodnico Dašo
               Cener, to je tista sodnica, ki ščiti in varuje tiste, ki so naredil bančno luknjo, na
               zaslišanju brigadir Tone Krkovič, ki je do zdaj že trikrat to zadevo pojasnil,
               trikrat je bila zadeva ovržena. In ravno zdaj, ko bomo praznovali to 25. Obletnico,
               so zopet odprli to zgodbo. Zanimivo pri tem je, da je bilo več 10 žrtev v vojni za
               Slovenijo, pa se ne odpira nobena druga zgodba, odpira se stalno samo ta helikopter.
               Odpira se vprašanje Tonija Mrlaka, tega pilota helikopterja, ki je takrat moral
               umreti. Zanimivo pri tem je, da je vozil sovražni helikopter, helikopter
               Jugoslovanske ljudske armade, danes pa je prištet med teritorialce, prištet je med
               tiste, ki so dali svoje življenje v vojni za Slovenijo. S tem pade senca na vse
               ostale veterane, ki so se borili proti Jugoslovanski ljudski armadi. Nikjer ne
               obstaja dokument, da bi gospod Mrlak želel prestopiti na stran Teritorialne obrambe,
               kaj šele da bi prestopil na stran Teritorialne obrambe, ker nikoli ni prestopil, to
               so pač takrat sprožili govorice. Skrajni čas je, da se po 25 letih to zgodbo
               zaključi, da se s tem helikopterjem neha, da se neha pri tem blatiti ključne
               osamosvojitelje, ker nekdo, ki je sestrelil helikopter sovražne agresorske armade, si
               zasluži kvečjemu priznanje ne pa obtožbe.</p>
               <p>V Slovenski demokratski stranki bomo zato ta predlog podprli.</p>
            </sp>
            <sp xml:id="SDZ7-Redna-17-2016-03-29.sp294">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v imenu Poslanske skupine Združena levica Matjaž Hanžek.</p>
            </sp>
            <sp xml:id="SDZ7-Redna-17-2016-03-29.sp295">

               <speaker>MATJAŽ HANŽEK (PS ZL):</speaker>

               <p>Predsednik, hvala lepa.</p>
               <p>V Združeni levici bomo tudi podprli predlog za razpravo o dogodkih, ki so pripeljali
               do sestrelitve helikopterja, ki ga je pilotiral Anton Mrlak, če citiram: "Najbolj
               tragična žrtev vojne", če citiram takratne ministra za informiranje Jelka Kacina.
               Prepričani smo, da javnost zasluži natančnejše informacije, kaj se je takrat
               dogajalo. Seveda ne zaradi argumentov iz poslanskega vprašanja, ravno nasprotno. Žal
               se že četrt stoletja poskuša prikriti nekatera dejstva o vlogi Mrlaka, skuša se ga
               prikazati na agresorja, na sorodnike, predvsem pa na ženo in nenazadnje tudi na
               sodišča se izvajajo pritiski. Tak pritisk, ki ga poznamo iz nekega drugega sodnega
               primera, so danes pred sodiščem izvajali nekateri posamezniki in skupine. In tudi
               vsebino poslanskega vprašanja, ki je polna neresnic in zavajanj, lahko označimo kot
               neke vrste pritisk. Pa ministričin odgovor je pišmeuhovski in enostranski. Ministrica
               obljublja pomoč brigadirju Krkoviča, pozablja pa, da ima tudi Anton Mrlak status
               žrtve vojne za Slovenijo. Bo ministrstvo pomagalo obema, kot obljublja ministrica? O
               tem je že pred leti Ministrstvo za obrambo izdalo odločbo, v kateri piše, da je,
               citiram, »bil Anton Mrlak, ki je izgubil življenje v vojni za Sloveniji, v statusu,
               ki je glede pravnih posledic enak status pripadnika Teritorialne obrambe Republike
               Slovenije.« V Združeni levici smo prepričani, da je treba vsa še neodgovorjena
               vprašanja izpred četrt stoletja razčistiti, da ne bo kasneje očitkov o ponovnem,
               citiram, »ponovnem potvarjanju zgodovine«, kot trdi poslanec Žan Mahnič. In kaj je
               lahko bolj razčiščujoče, kot ugotovitev sodišča? A slovenske institucije, ki bi lahko
               ugotovile dejansko stanje tistega nesrečnega dne, ko je raketa zadela v rep
               helikopter, ki je prevažal kruh, ko se je že oddaljeval od zgradb, ki naj bi jih
               domnevno napadal, niso storile v četrt stoletja nič, le sprenevedali so se, blatili
               Mrlaka in ljudi, ki so zahtevali resnico, obtoževali potvarjanja zgodovine. Ker bi
               bila razprava v Državnem zboru izvrstna priložnost, da se morda enkrat za vselej
               razčistijo dvomi, pa naj bo ta resnica kakršnakoli že, bomo v Združeni levici
               glasovali za razpravo. Hvala lepa.</p>
            </sp>
            <sp xml:id="SDZ7-Redna-17-2016-03-29.sp296">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu, najprej na ravni poslanskih skupin … Ne. Obrazložitev glasu v
               lastnem imenu, gospod Žan Mahnič.</p>
            </sp>
            <sp xml:id="SDZ7-Redna-17-2016-03-29.sp297">

               <speaker>ŽAN MAHNIČ (PS SDS):</speaker>

               <p>Hvala.</p>
               <p>Jaz bom to zahtevo podprl, če drugega ne, ker bo z veseljem prebral dokumente, ki mi
               jih bo gospod Hanžek prinesel, ki bodo potrjevali dejstvo, da je bil gospod Mrlak
               pripadnik Teritorialne obrambe oziroma da je delal za slovensko stran. Veliko sreče
               pri iskanju takšnih dokumentov, ker takšnih dokumentov ni. Če bi bili, bi jih nekdo
               že v 25 letih prinesel na mizo, da bi s tem potrjeno potem oblatil gospoda Krkoviča,
               gospoda Janšo, tako da ti dokumenti ne obstajajo, če obstajajo, pa bi jih rad videl,
               ampak ne tako kot tisti ponarejeni v primeru Depale vasi. Prav tako bom podprl to
               zadevo ravno zaradi tega, ker želim, da se ta zadeva razčisti, in pa ker sam menim,
               da je nemogoče, da bi nekdo, ki strelja na helikopter, vedel, ali ta prevaža kruh ali
               prevaža prvo pomoč ali karkoli prevaža. Šlo je za helikopter, helikopter, za katerega
               se ni vedelo, ali je oborožen ali ni. Šlo je za helikopter Jugoslovanske ljudske
               armade, ki je letel nad prepovedanim območjem, in sestrelitev je bila več kot
               upravičena.</p>
            </sp>
            <sp xml:id="SDZ7-Redna-17-2016-03-29.sp298">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu, mag. Branko Grims.</p>
            </sp>
            <sp xml:id="SDZ7-Redna-17-2016-03-29.sp299">

               <speaker>MAG. BRANKO GRIMS (PS SDS):</speaker>

               <p>Hvala za besedo.</p>
               <p>Glejte, predstavljate si, da bi v nacistični Nemčiji doživeli neko zgodbo. In da bi
               nekdo v demokratični Republiki Nemčiji 25 let po zlomu nacizma, po zmagi nad nacizmom
               poskušal po nacistični zakonodaji sprožiti en sodni proces. Ves svet bi rekel, da so
               nori in nekaj podobnega se dogaja v Sloveniji. Tonetu Krkoviču se pripravlja sojenje,
               po tem, kar je zdaj v postopku, po zakonodaji, kazenskem zakoniku SFRJ, socializma.
               Socializem in nacizem sta točno dva obraza enega in istega totalitarnega zla, oba
               utemeljena na Marksizmu, nacisti, če ne veste tega, so se učili v Rusiji delati
               koncentracijska taborišča v gulagih in so skupaj praznovali prvi dve leti vojne, vse
               skupne zmage in skupaj podpirali demokratično Evropo in skupaj pobijali ljudi. Zato
               je bil ta spopad tako grozljiv v drugi svetovni vojni. Hvala bogu je bil Hitler
               toliko nor, da je potem napadel Rusijo, Sovjetsko zvezo in s tem prekinil to
               povezavo, ki je bila v resnici naravna, ker gre za dva obraza istega zla, oboji so
               utemeljeni na Marksizmu. Ampak to se dogaja danes v Sloveniji in dogaja se ob
               25-letnici slovenske osamosvojitve in zdaj me naj nekdo prepriča, da gre za
               naključje. Gre za to, da se poskuša umazati slovensko osamosvojitev vedno znova, da
               se ne bi postavilo vprašanje, kam so nas tisti, ki so se takrat na predvečer celo
               slovenske osamosvojitve sestajali z oficirji Kosa, pa se dogovarjali, kako bodo po
               tem, ko bo JLA zmlela Demos in takratno oblast, oni spet pomagali vzpostavljati nazaj
               SFRJ. Pa so se ušteli, ker je Slovenija zmagala. In te zmage ne bo nihče umazal.</p>
            </sp>
            <sp xml:id="SDZ7-Redna-17-2016-03-29.sp300">

               <speaker>PREDSEDNIK DR. MILAN BRGLEZ:</speaker>

               <p>Postopkovno Miha Kordiš.</p>
            </sp>
            <sp xml:id="SDZ7-Redna-17-2016-03-29.sp301">

               <speaker>MIHA KORDIŠ (PS ZL):</speaker>

               <p>Najlepša hvala.</p>
               <p>Ta razprava s strani gospoda Grimsa je bila natančno to, torej razprava in ne
               obrazložitev glasu. Ker pač v obrazložitvi glasu najbrž nima mesta navajanje, kje so
               se pa fašisti učili svoje obrti, sploh če umanjka nek aktualen kontekst, kot je to,
               da so se pa v SDS svoje obrti učili od fašistov. Hvala.</p>
            </sp>
            <sp xml:id="SDZ7-Redna-17-2016-03-29.sp302">

               <speaker>PREDSEDNIK DR. MILAN BRGLEZ:</speaker>

               <p>Sedaj pa takole. Spet smo pri isti situaciji, kot smo bili zjutraj. Spet ideološki
               govor ob obrazložitvi, ki se dotika vprašanja o sestrelitvi helikopterja nad Rožno
               dolino. Prosim, da prenehamo s tem.</p>
               <p>Obrazložitev glasu v lastnem imenu Matjaž Hanžek.</p>
            </sp>
            <sp xml:id="SDZ7-Redna-17-2016-03-29.sp303">

               <speaker>MATJAŽ HANŽEK (PS ZL):</speaker>

               <p>Hvala lepa, predsednik.</p>
               <p>Jaz ne bom glasoval o razpravi o poslanskem vprašanju zaradi tega, ker bi vse vedel,
               potem mi ne bi bilo treba postavljati vprašanj, ker tako ali tako vse vem. Jaz bom
               podprl to razpravo predvsem zaradi tega, da se razčisti med eno, drugo in tretjo
               resnico, o kateri vsi trdimo, da je moja resnica prava, da se dokončno ugotovi, kaj
               se je zgodilo, ali se je Toni Mrlak pogovarjal prej z ministri slovenske vlade, da bo
               pristopil, pa so mu rekli počakaj še, ker je delal načrt, da bo tri helikopterje iz
               jugoslovanske vojske pripeljal sem, ali se je helikopter že umaknil več kot tisoč
               metrov stran in da je bil zadet v rep in tako naprej. To so vse stvari, ki jih je
               treba razčistiti. Jaz ne trdim, da je res, da je bil zadet v rep takrat, ko se je že
               odmikal od zgradb, ki jih naj bi napadel. Ampak rad bi videl dokumente. Dokumenti
               obstajajo. Obstaja knjiga, takole debela, žal jo imam gor v pisarni, pa sem jo
               pozabil prinesti, kjer je vrsta dokumentov, ki o tem govori, tudi uradnih dokumentov.
               Najbrž ne bi Ministrstvo za obrambo in tudi sodišče mu priznalo status, ki mu ga je
               priznalo, in priznalo vdovi in otrokom pokojnino in odškodnino in tako naprej, če bi
               to ne bilo res. Ampak glasoval bo za, ponovno govorim, zaradi tega, da bi v Državnem
               zboru v resnici enkrat razčistili z vsebino, pa kakršnakoli je že bila, kot sem že
               rekel v imenu poslanske skupine. Hvala lepa.</p>
            </sp>
            <sp xml:id="SDZ7-Redna-17-2016-03-29.sp304">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu gospod Jožef Horvat.</p>
            </sp>
            <sp xml:id="SDZ7-Redna-17-2016-03-29.sp305">

               <speaker>JOŽEF HORVAT (PS NSi):</speaker>

               <p>Hvala, gospod predsednik.</p>
               <p>V izogib podobnim situacijam, kot je bila sedaj ob razpravi spoštovanega kolega
               Hanžka. Malo poznavanje Poslovnika pa tudi ne škodi. Sklep se nanaša na razpravo v
               Državnem zboru o odgovoru ministra, ministrice na poslansko vprašanje konkretno Žana
               Mahniča. Ne pa tako, kar je zdaj gospod Hanžek želel in napovedoval. Gospod
               predsednik, prosim, vem, vi razlagate poslovnik, ampak v izogib podobnim neprijetnim
               situacijam sem se oglasil na naslednjih sejah in do konca mandata.</p>
            </sp>
            <sp xml:id="SDZ7-Redna-17-2016-03-29.sp306">

               <speaker>PREDSEDNIK DR. MILAN BRGLEZ:</speaker>

               <p>Obrazložitev glasu v lastnem imenu gospod Primož Hainz.</p>
            </sp>
            <sp xml:id="SDZ7-Redna-17-2016-03-29.sp307">

               <speaker>PRIMOŽ HAINZ (PS DeSUS):</speaker>

               <p>Hvala lepa za besedo.</p>
               <p>Jaz bom glasoval proti, zato ker mislim, da bi bilo dobro, da bi sodišče opravilo
               svojo vlogo in predstavilo dokaze, pisne in seveda ustne, če so in baje so, tako da
               bi ugotovili, kaj pravzaprav je. V Državnem zboru imamo zato seveda preiskovalne
               komisije, zato bom proti, da se o tem razpravlja.</p>
               <p>Kar se pa tiče raznih dezinformacij, mi je prav žal, da moram to reči, to nima
               ničesar z osamosvojitvijo ali z umazanjem, to nima ničesar z mazanjem Teritorialne
               obrambe v celoti, kar bi nekateri radi prikazali, ker je pač to nek šov tukaj v
               Državnem zboru, zato seveda sem proti takšnemu načinu. Moram pa postaviti samo eno
               vprašanje gospodom, ki se zavzemajo za to, da vedo vse, ko se še rodili niso. Zakaj
               so potem Toniju Mrlaku v Rožni dolini postavili spomenik, če je vse tisto, kar ste
               prej razlagali? Tisto o zakonu o SFRJ pa seveda je bilo, vsaj kot jaz iz časopisov
               preberem, to sem pač videl, da ker je zakon po SFRJ ugodnejši, če bi prišlo do
               česarkoli, kot pa novi zakon. Zato seveda tako in je seveda vsa demagogija preko
               časopisov sprožena okoli tega, da je to zakonodaja SFRJ, je seveda popolnoma odveč in
               se je sodišče odločilo oziroma razmišljalo kot je. Odločitve pa seveda še ne poznamo.
               Torej, jaz bom proti.</p>
            </sp>
            <sp xml:id="SDZ7-Redna-17-2016-03-29.sp308">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 67 poslank in poslancev, za je glasovalo 21, proti pa 45.</p>
               <p><stage>(Za je glasovalo 21.)</stage> <stage>(Proti 45.)</stage></p>
               <p>Ugotavljam, da sklep ni sprejet.</p>
               <p>S tem zaključujem to točko dnevnega reda ter prekinjam 17. sejo Državnega zbora, ki
               jo bomo nadaljevali jutri ob 9. uri. <stage>(SEJA JE BILA PREKINJENA 29. MARCA 2016 OB
                  21.12.)</stage>
               </p>
            </sp>
         </div>
      </body>
   </text>
</TEI>
