<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ7-Redna-33-2017-09-19">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|18EB83846B10335AC125821D0047ECD9</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=18EB83846B10335AC125821D0047ECD9</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-33-2017-09-19.DZ" n="33">
               <name>Redna</name>
               <date when="2017-09-19"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-33-2017-09-19.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 33. seje</stage>
            <stage type="chairman">Sejo so vodili predsednik Državnega zbora dr. Milan Brglez ter podpredsednika
            Primož Hainz in Matjaž Nemec.</stage>
            <stage type="time">Seja se je začela ob 9. uri.</stage>


            <sp xml:id="SDZ7-Redna-33-2017-09-19.sp1">

               <speaker>PODPREDSEDNIK PRIMOŽ HAINZ:</speaker>

               <p>Spoštovane kolegice poslanke, spoštovani kolegi poslanci, gospe in gospodje!</p>
               <p>Začenjam z nadaljevanjem 33. seje Državnega zbora.</p>
               <p>Obveščen sem, da se današnje seje ne morejo udeležiti naslednji poslanke in
               poslanci: Eva Irgl, Vesna Vervega do 14. ure, Ljudmila Novak, Iva Dimic med 13. in
               16. uro, Tomaž Gantar, dr. Matej T. Vatovec do 12. ure, dr. Dragan Matić do 20. ure,
               Danijel Krivec, Franc Breznik in Jožef Horvat do 16. ure.</p>
               <p>Vse prisotne lepo pozdravljam!</p>
               <p>Prehajamo na <title>2. TOČKO DNEVNEGA REDA, TO JE NA PREDLOG ZAKONA O INTERVENTNIH
                  UKREPIH ZA ZAGOTOVITEV FINANČNE STABILNOSTI JAVNIH ZDRAVSTVENIH ZAVODOV, KATERIH
                  USTANOVITELJ JE REPUBLIKA SLOVENIJA, NUJNI POSTOPEK. </title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade,
               ministrici za zdravje gospe Mariji Milojki Kolar Celarc.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-19.sp2">

               <speaker>MARIJA MILOJKA KOLAR CELARC:</speaker>

               <p>Spoštovani podpredsednik Državnega zbora; cenjene poslanke in cenjeni poslanci!</p>
               <p>Težka likvidnostna situacija javnih zdravstvenih zavodov je posledica varčevalnih
               ukrepov, ki so bili v preteklosti sprejeti zaradi zagotovitve uravnoteženosti
               poslovanja zdravstvene blagajne. V obdobju od leta 2009 do 2014 je težišče
               varčevalnih ukrepov slonelo na linearnem zniževanjem cen zdravstvenih storitev za vse
               zdravstvene dejavnosti. Ob prevzemu mandata te vlade so bolnišnice imele čez 130
               milijonov evrov akumuliranih presežkov odhodkov nad prihodki. Konec leta 2016 pa 170
               milijonov. Posledice navedene situacije so tudi čedalje večje neporavnane obveznosti.
               Vlada je kot ustanovitelj javnih zavodov v skladu z 49. členom Zakona o zavodih
               odgovorna za obveznosti javnih zavodov. Z omenjenim predlogom zakona bomo to
               odgovornost tudi izpolnili. Za ohranjanje nemotenega izvajanja javne zdravstvene
               službe in opravljanja zdravstvenih storitev je zato nujno treba sprejeti predlagani
               interventni zakon. Brez sprejetja teh ukrepov in brez dodatnih proračunskih sredstev
               bi bilo ogroženo delovanje bolnišnic ter s tem omejeno ali celo onemogočeno izvajanje
               javne zdravstvene službe. Ostaja pa tudi veliko tveganje za izvršbe in zaustavitev
               dobav zdravil, medicinskih pripomočkov ter ostalega materiala s strani dobaviteljev.
               Sredstva v višini 136,24 milijonov evrov bodo bolnišnicam zagotovljena še letos; in
               sicer po uveljavitvi zakona v skladu s postopki, kot jih določa Zakon o javnih
               financah in vsakoletni zakon o izvrševanju proračunov. Ob tem načrtovana
               javnofinančna konsolidacija ni ogrožena.</p>
               <p>Predlog zakona o interventnih ukrepih za zagotovitev finančne stabilnosti zavodov
               ima dva ključna sklopa rešitev za sanacijo bolnišnic. Prvi sklop zajema enkratne
               ukrepe za finančno sanacijo poslovanja zdravstvenih zavodov, ki so: zagotovitev
               sredstev iz državnega proračuna za pokrivanje 80 % presežkov odhodkov nad prihodki
               bolnišnic iz preteklih let na dan 31. 12. 2016 v višini 136,24 milijona evrov; odpis
               neplačanih terjatev Ministrstva za zdravje iz naslova združevanja amortizacije v
               višini 7 milijonov evrov in sprememba plačnih rokov za javne zdravstvene zavode.
               Drugi sklop ukrepov zajema izvedbo sanacije v javnih zdravstvenih zavodih, ki so
               prejemniki sredstev po tem zakonu. Uvaja se sedemčlanski sanacijski odbor kot
               strokovno posvetovalno telo ministra za zdravje, ki bo podajal usmeritve in
               nadzoroval potek sanacije zdravstvenih zavodov; z vsemi nalogami in pristojnostmi
               organov upravljanja. Sedanja vodstva bolnišnic bodo z delom nadaljevala kot
               sanacijske uprave, ki bodo pripravile in izvajale sanacijski program. Predlog zakona
               določa tudi namen porabe pridobljenih sredstev. Prepričani smo, da predlog zakona s
               predlaganimi ukrepi predstavlja pravilno rešitev nastale situacije. Skupaj s
               sistemskimi ukrepi, ki bodo sledili v naslednjih mesecih, pa bomo zagotovili stabilno
               in vzdržno financiranje, kar bo pomenilo boljšo dostopnost do zdravstvenih storitev.
               Hvala.</p>
            </sp>
            <sp xml:id="SDZ7-Redna-33-2017-09-19.sp3">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Predlog zakona je obravnaval Odbor za zdravstvo kot matično delovno telo.</p>
               <p>Za predstavitev poročila odbora dajem besedo podpredsedniku odbora gospodu Branku
               Zormanu.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-19.sp4">

               <speaker>BRANKO ZORMAN (PS SMC):</speaker>

               <p>Spoštovani podpredsednik, spoštovana ministrica z ekipo, kolegice in kolegi!</p>
               <p>Prebral bom poročilo Odbora za zdravstvo k Predlogu zakona o interventnih ukrepih za
               zagotovitev finančne stabilnosti javnih zdravstvenih zavodov, katerih ustanovitelj je
               Republika Slovenija. Odbor za zdravstvo je na 34. nujni seji 12. 9. 2017 kot matično
               delovno telo obravnaval Predlog zakona o interventnih ukrepih za zagotovitev finančne
               stabilnosti javnih zdravstvenih zavodov, katerih ustanovitelj je Republika Slovenija,
               ki ga je Državnemu zboru v obravnavo predložila Vlada in je objavljen na spletnih
               straneh Državnega zbora. Kolegij predsednika Državnega zbora je na svoji 104. seji 8.
               9. 2017 sklenil, da se predlog zakona obravnava po nujnem postopku. Ministrica za
               zdravje Marija Milojka Kolar Celarc je v imenu predlagatelja podala uvodno
               obrazložitev in poudarila, da predlagani zakon pomeni realizacijo sklepa Vlade
               Republike Slovenije, ki je v juliju 2017 obravnavala Analizo vzrokov primanjkljajev
               javnih zavodov v zdravstvu. Glavni cilj predloga zakona je finančna sanacija
               poslovanja javnih zdravstvenih zavodov z namenom zagotavljanja poslovanja in plačilne
               stabilnosti z ukrepi pokrivanja odhodkov nad prihodki iz preteklih let bolnišnicam s
               strani ustanovitelja v obliki enkratnega transferja v višini 80 % stanja presežkov
               odhodkov nad prihodki iz preteklih let na dan 31. december 2016, kar skupaj znaša
               136,24 milijona evrov. Hkrati se uvaja tudi ukrep odpisa neplačanih terjatev
               Ministrstva za zdravje z naslova združevanja amortizacije pred sprejetjem zakona o
               investicijah v te zavode v višini 7,03 milijona evrov.</p>
               <p>Sredstva bodo namenjena za poplačilo zapadlih neplačanih obveznosti do dobaviteljev,
               za dobavljeno blago in opravljene storitve, ki izhajajo iz naslova opravljanja javne
               službe, ter plačilo posojil v okviru enotnega zakladniškega računa in do komercialnih
               bank, najetih za financiranje tekoče likvidnosti. Zakon tudi predvideva optimizacijo
               vodenja in upravljanja ter sanacijo poslovanja bolnišnic v srednjeročnem obdobju. V
               posameznih javnih bolnišnicah bodo delovale sanacijske uprave, ki bodo izvedle
               sanacijski program. Delovale bodo na podlagi izhodišč in usmeritev sedemčlanskega
               sanacijskega odbora, ki bo usmerjal in nadziral izvajanje sanacije. Sprejetje zakona
               je nujno potrebno za zagotovitev stabilnosti in nemotenega izvajanja javne
               zdravstvene službe na sekundarni in terciarni ravni ter s tem nemotene dostopnosti
               pacientov do zdravstvenih storitev. Vlada Republike Slovenije se zaveda, da ta zakon
               in dodatna finančna sredstva ne pomenijo v celoti tudi dolgoročne stabilizacije
               financiranja javnih zdravstvenih zavodov, zato je sprejela tudi dodatni sklep, s
               katerim je Ministrstvu za zdravje in Ministrstvu za finance do sredine meseca
               novembra 2017 naložila predlog ukrepov, ki bodo omogočili dvig cen zdravstvenih
               storitev v letu 2018.</p>
               <p>Ministrica za finance mag. Mateja Vraničar Erman jev nadaljevanjupoudarila, dajebil
               finančni okvir interventnega zakona pripravljen ob upoštevanju in spoštovanju
               javnofinančnih ciljev za leto 2017. Zaradi obsega sredstev, ki jih je treba
               zagotoviti, je vlada hkrati s sprejetjem predloga zakona sprejela tudi sklep o
               zaustavitvi izvrševanja proračuna, s čimer je v skladu s 40. členom Zakona o javnih
               financah začela postopek priprave rebalansa proračuna. Rebalans proračuna je treba
               pripraviti zato, ker obseg storitev, ki se dodatno zagotavljajo za javne zdravstvene
               zavode, presega obseg, ki ga lahko vlada sama prerazporedi na posamezno postavko v
               skladu z Zakonom o izvrševanju proračuna. Predlog rebalansa proračuna bo pripravljen
               v skladu s časovnico, ki jo predvideva Zakon o javnih financah; pri pripravi pa bodo
               upoštevane dejansko sprejete rešitve v predlogu zakona, saj šele sprejetje in
               uveljavitev tega zakona prinese finančne posledice za proračun. V zvezi z vprašanjem
               nedovoljene državne pomoči pa pristojne institucije, ki so odgovorne, niso zaznale,
               da bi s predlaganim zakonom šlo za ukrep, ki bi predstavljal državno pomoč, kaj šele
               nedovoljeno državno pomoč. Predstavnica Zakonodajno-pravne službe mag. Sonja Bien
               Karlovšek je poudarila, da je Zakonodajno-pravna služba predlog zakona proučila z
               vidika njegove skladnosti z Ustavo in oblikovala pripombe k posameznim členom
               predloga. S predlogi za amandmaje odbora so pripombe v večini upoštevane. Odbor je
               sprejel amandmaje k nekaterim členom. Odbor je v skladu s 128. členom Poslovnika
               Državnega zbora glasoval o vseh členih predloga zakona in jih sprejel. Hvala.</p>
            </sp>
            <sp xml:id="SDZ7-Redna-33-2017-09-19.sp5">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Gospod Miha Kordiš bo predstavil stališče Poslanske skupine Levica.</p>
            </sp>
            <sp xml:id="SDZ7-Redna-33-2017-09-19.sp6">

               <speaker>MIHA KORDIŠ (PS Levica):</speaker>

               <p>Hvala za besedo, predsedujoči.</p>
               <p>V začetku septembra so mediji objavili dve pomembni novici. Prva novica je bila, da
               bo vlada odobrila 136 milijonov evrov za sanacijo bolnišnic. Druga novica je bila, da
               bo vlada zapravila najmanj 200 milijonov evrov za nakup novih patrij. Kar je pri tem
               zanimivo, je, da očitno nihče razen Levice nima problema z nabavo novih patrij. Če
               ste pa spremljali sejo Odbora za zdravstvo, ste videli, da imajo v Novi Sloveniji in
               Slovenski demokratski stranki strašne probleme s sanacijo bolnišnic. Najraje bi jih
               po ameriško spremenili v gospodarske zaslužkarske mašine, ki služijo na hrbtih
               zdravja ljudi. In česa vsega na tem odboru nismo slišali. Pritoževali so se, da vlada
               meče denar v škaf, ki pušča. Naštejte mi eno samo večjo investicijo Slovenske vojske,
               ki bi držala vodo! Pritoževali so se, da bo denar itak odnesla korupcija. Afera
               Patria je mati vseh korupcijskih afer in tudi nov razpis je diletantski – pa je sama
               tišina. Spet smo poslušali zgodbo o preplačanih žilnih opornicah. Ja, seveda, grozno
               je, da so te žilne opornice preplačane. In ni čudno, da so preplačane, ko pa nimamo
               javnega podjetja za nabavo medicinskih materialov. Ampak danes je nekaj tisoč
               Slovencev zaradi tistih žilnih opornic živih in zdravih, medtem ko večina patrij
               sploh ni voznih, pa tudi sicer nimajo nobene zveze z obrambo naše države.</p>
               <p>In kaj naj rečem? Uboga država, ki jo vodijo politiki, ki so prepričani, da imajo
               nekakšne zaveze do Nata prioriteto pred zdravjem njihovih lastnih državljanov. Uboga
               država, v kateri poslanci Slovenske demokratske stranke grozijo vladi s tožbo pred
               Evropsko komisijo zaradi nedovoljene državne pomoči. Gre za bolnišnice, za naše
               bolnišnice, drugih nimamo. Ali bi raje počakali, da te postanejo nelikvidne in
               začnejo zavračati bolnike?! Vsak od nas je najbrž imel kakšno slabo izkušnjo z
               zdravstvenim sistemom, ampak slovenski splošni zdravnik je enako dober kot
               avstrijski, slovenska bolnišnica v glavnem tudi. Rezultati zdravstvenega sistema so
               primerljivi z avstrijskimi, kar recimo niti slučajno ne velja za slovensko
               gospodarstvo. Če pogledate naš BDP, je ta pol manjši od avstrijskega. Pa zato nihče
               ne benti nad gospodarstveniki; nasprotno, vsi, gospe in gospodje, zahtevate
               razbremenitev gospodarstva. Zato pravim, da gre za blatenje javnega zdravstva z enim
               samim ciljem –privatizacijo zdravstvenih ustanov in komercializacijo zdravstvenega
               zavarovanja. To podpihujejo tisti zaslužkarji, zavarovalnice, politična desnica, ki
               so najbolj odgovorni za nastale težave.</p>
               <p>Kot sem dejal že na odboru, Levica absolutno podpira sanacijo bolnišnic. Povedal pa
               sem tudi, da se ta sanacija na sme izvajati v potu zdravstvenih delavcev, ki niso
               krivi za nastale težave. Gospo ministrico sem vprašal, ali bodo zaradi sanacije le-ti
               izgubljali službe. Odgovora žal nisem dobil. Zato vprašanje ponavljam: Ali lahko
               garantirate, da ne bo zaradi sanacije prišlo do odpuščanj zdravstvenih delavcev? Ali
               lahko zajamčite, da ne bo outsorsinga na delovnih mestih negovalk, čistilk in
               podpornega osebja, ki je že itak v najslabšem položaju. V tem zakonu žal pred tem ni
               nobene varovalke na papirju, zato ga socialisti tudi ne moremo podpreti. V vsakem
               slučaju pa bo za dolgoročno preživetje slovenskega javnega zdravstva treba zarezati
               bolj korenito. Zarezati pri neupravičenem podeljevanju koncesij in neupravičenem
               zaračunavanju komercialnih zavarovalnic dopolnilnega zdravstvenega zavarovanja
               državljankam in državljanom. Samo na ta način bomo odprli nove, pravične in solidarne
               vire financiranja slovenskega javnega zdravstvenega sistema. Hvala.</p>
            </sp>
            <sp xml:id="SDZ7-Redna-33-2017-09-19.sp7">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Alenka Bratušek bo predstavila stališče Poslanske skupine nepovezanih
               poslancev.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-19.sp8">

               <speaker>MAG. ALENKA BRATUŠEK (PS NP):</speaker>

               <p>Lep pozdrav, spoštovani kolegice, kolegi, podpredsednik, ministrica!</p>
               <p>Zakon, ki ga imamo v tem trenutku na mizi, je nujen korak pri reševanju problemov,
               ki so se v zdravstvu nakopičili; in zato ga bomo v naši poslanski skupini tudi
               podprli. 136,24 milijona evrov bomo zagotovili našim, slovenskim bolnišnicam za
               poplačilo preteklih obveznosti, dolgov pravzaprav. Tudi sami sebi, zakladnici, bo
               država odplačala dolg. Največji problem tega je, da v tem trenutku denarja za
               poplačilo teh dolgov ni zagotovljenega. Rebalans bo, ko bo; in denar tudi bo, ko bo,
               če bo koalicija ta rebalans sploh še sposobna sprejeti. Treba je povedati nekaj
               dejstev. Največji del teh izgub je nastal v letu 2016 v odstotkih. Od leta 2009 do
               2014 je skupaj kumulativno nastalo 130 milijonov, kar pomeni nekaj več kot 20
               milijonov evrov na leto. Samo v letu 2016 je ta znesek 50 milijonov evrov. Enako se
               dogaja v letu 2017. Zato, spoštovani kolegice in kolegi, morate največji del tega
               greha, ki ga danes saniramo, vzeti na svoja ramena. Zviševali ste plače na eni
               strani, prav je, ker krize ni več; ampak na drugi strani je potem treba temu
               prilagoditi ceno storitev. Ceno storitev pa ste v letu 2017 celo znižali; in to za
               nekaj odstotkov, kar se preprosto ne sešteje. Drugo dejstvo, da niti evro od tega,
               kar imamo danes na mizi, ne bo šel za skrajševanje čakalnih vrst. Niti en pacient ne
               bo na vrsti prej zaradi tega zakona. Ja, bolnišnice bodo pač dobile dobavljen
               material, prav je in logično je; in tudi država naj bi plačevala svoje storitve
               oziroma tisto, kar dobi v roku; ampak zaradi tega zakona ne bo čakalna vrsta krajša
               niti za enega samega pacienta. Mislim, da je prav, da to jasno in glasno povemo. Ta
               zakon bi moral biti na mizi takoj po prevzemu vlade. Takrat ko sprejemate obveznosti,
               ko povečujete plače, ko povečujete obveznosti zdravstvenim zavodom, jim morate hkrati
               zagotoviti tudi denar. Na žalost tega niste naredili. Zviševali ste plače in znižali
               plačilo storitev. Mislim, da je to zelo neodgovorno. In ta znižana storitev velja že
               celo leto 2017.</p>
               <p>Kot drugo je treba opozoriti, da bodo tukaj na nek način nagrajeni tisti, ki niso
               poslovali najbolje. Tisti, ki so delali tako, kot je treba, pač tega denarja ne bodo
               dobili. In po moji oceni tudi to ni najbolj prav. Kaj bo naloga sanacijskih odborov,
               kako bo urejeno razmerje med sveti zavodov, med sanacijskimi odbori, med vodstvom –
               vse to preprosto v tem zakonu manjka. Mene osebno skrbi, da bo veliko odprtih
               problemov na mizi, ko se bo zakon začel izvajati. In še enkrat želim opozoriti, da
               teh 136 milijonov sploh še ni zagotovljenih. Danes potrjujete zakon, ki nima
               finančnega kritja, in to prvič. Tako težak zakon prvič v zgodovini Slovenije
               sprejemate brez zagotovljenih sredstev. In še na nekaj moram tukaj opozoriti – 136
               milijonov pa se da. Pred kakšnimi dvema, tremi meseci sem stala tukaj in zagovarjala
               regres za upokojence. Takrat je bilo rečeno, da bo 21 milijonov sesulo javne finance
               in pokopalo državo. 21 milijonov za regres ni; 136 milijonov, ogromno, pa je.
               Predsednik Vlade pravi, da 21 milijonov sesuje javne finance. Danes jih 140 milijonov
               ne bo. Kako naj vam potem verjamemo, kaj je res in kaj ni. Jaz apeliram, spoštovani
               kolegice in kolegi, da k temu dodamo še tistih 21 milijonov in tudi v letošnjem letu
               rešimo regres za upokojence, kot bi bilo treba. Hvala.</p>
            </sp>
            <sp xml:id="SDZ7-Redna-33-2017-09-19.sp9">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Branko Zorman bo predstavil stališče Poslanske skupine Stranke modernega
               centra.</p>
            </sp>
            <sp xml:id="SDZ7-Redna-33-2017-09-19.sp10">

               <speaker>BRANKO ZORMAN (PS SMC):</speaker>

               <p>Še enkrat lep pozdrav!</p>
               <p>Predstavil bom stališče Poslanske skupine Stranke modernega centra. Danes sprejemamo
               interventni zakon, s katerim bomo omogočili finančno sanacijo ter s tem pokrili
               primanjkljaj bolnišnic iz preteklih let ter zagotovili plačilno stabilnost za
               vnaprej. Ker se v političnem in medijskem diskurzu pojavljajo zavajajoče izjave, je
               najprej treba pojasniti, da primanjkljaji bolnišnic niso posledica politike te vlade,
               ampak so se ustvarili dolga leta pred našim mandatom. Res pa je, da se ta vlada prva
               loteva problema odgovorno, skladno z načeli dobrega gospodarjenja, k čemu je kot
               ustanovitelj javnih zdravstvenih zavodov tudi zavezana. V prvi vrsti se je treba
               zavedati, kaj so razlogi za slabo stanje bolnišnic. To je namreč posledica mnogih
               ukrepov v preteklosti, ko so vlade svoje finančne težave skušale reševati tudi na
               račun pacientov. Tako so bili sprejeti številni ukrepi za zagotavljanje
               uravnoteženosti poslovanja Zavoda za zdravstveno zavarovanje Slovenije. Večkrat so
               bile linearno znižane cene zdravstvenih storitev, s čimer so izvajalci v obdobju
               2009–2014 v povprečju na leto izgubili 166 milijonov evrov. S tem se je poseglo
               neposredno v pravico do pravočasne obravnave pacientov. In danes se poskuša po krivem
               prikazati, kot da je problematika čakalnih dob nekaj, za kar je kriva zgolj ta vlada.
               Kriva ni, je pa odgovorna; zato nastalo stanje tudi sanira.</p>
               <p>Prav tako Zavod za zdravstveno zavarovanje Slovenije zaradi omejenosti
               razpoložljivih sredstev v cenah zdravstvenih storitev ni priznal vseh nastalih
               stroškov. V ceni zdravstvenih storitev je kljub sprostitvi nekaterih varčevalnih
               ukrepov na področju plač na nacionalni ravni ostal pomemben del stroška dela
               nepokrit, kar se ocenjuje na 171 milijonov evrov. S strani ZZZS pri plačilu storitev
               ni bilo upoštevano povišanje stopnje DDV z 8 % na 8,5 %, kar se ocenjuje na približno
               13 milijonov evrov. Vsi ti ukrepi in številni drugi so nižali prihodke javnih
               zdravstvenih zavodov, hkrati pa ni bilo narejenega nič, da bi se stanje izboljšalo,
               kar so občutile predvsem bolnišnice. Ob tem nobena vlada ni imela posluha za to, da
               bi področje uredila dolgoročno, ali pa je v preteklosti za kaj takega zmanjkalo
               poguma. Izgube v javnih zdravstvenih zavodih so beležile vse vlade pred nami, kar je
               evidentno razvidno iz poročil poslovanja javnih zdravstvenih zavodov, ki se letno
               objavljajo na straneh Ministrstva za zdravje. Veliko je očitkov, da se bo s to
               finančno sanacijo samo pokrilo izgube po dolgih letih poslovodenja v javnih
               zdravstvenih zavodih, da se ščitijo interesi že tako slabih vodstev bolnišnic. Ampak
               zakon zato predvidi tudi dodatne ukrepe. Da v bolnišnicah v prihodnje ne bodo
               nastajali novi primanjkljaji, zakon predvideva ustanovitev sanacijskega odbora in
               sanacijskih uprav. Cilj je optimizacija vodenja in poslovanja v posameznih javnih
               bolnišnicah, ki izkazujejo presežek odhodkov nad prihodki iz preteklih let. Delovale
               bodo na podlagi izhodišč in usmeritev sanacijskega odbora, ki bo usmerjal in nadziral
               izvajanje sanacije. In mogoče prav to koga moti, da se, prvič, ne daje denarja v
               izgube v zdravstvu kar tako, na lepe oči; ampak se hkrati ob finančni sanaciji želi
               zagotoviti tudi namensko porabo teh sredstev in predvsem nadzor nad to sanacijo.</p>
               <p>Soočamo se torej s posledicami dolgoletnega slabega upravljanja javnih zdravstvenih
               zavodov, s čimer se ni ukvarjal nihče pred nami. Danes sploh ni na mizi vprašanje,
               ali bi bilo treba finančno stanje sanirati, ampak praktično nimamo druge izbire. Brez
               dodatnih proračunskih sredstev za takojšnjo finančno sanacijo javnih zdravstvenih
               zavodov bo namreč ogroženo nemoteno izvajanje javne zdravstvene službe. Krizna leta
               so prizadela javne zdravstvene zavode do mere, da je lahko ogroženo izvajanje javne
               službe. Nikakor ne smemo dovoliti, da bodo napake preteklih let nazadnje občutili
               pacienti. Brez interventnih ukrepov bi se likvidnostna situacija javnih bolnišnic še
               poslabšala, kar bi lahko ogrozilo potrebno dobavo zdravil in medicinskih pripomočkov.
               Slaba likvidnostna situacija in visok obseg neplačanih zapadlih obveznosti javnih
               bolnišnic lahko vodi tudi v povečanje števila izvršb. Posledica tega bi bila tudi
               nezmožnost izplačila plač javnim uslužbencem in morebitno omejevanje izvajanja
               zdravstvenih storitev s strani izvajalcev, kar bi lahko vodilo tudi v podaljšanje
               čakalnih dob. Zaradi vsega naštetega bomo v Poslanski skupini Stranke modernega
               centra predlog zakona podprli; tudi v pričakovanju, da s takšnimi ukrepi odpiramo
               okno priložnosti, da v prihodnje zagotovimo drugačno prakso upravljanja in poslovanja
               bolnišnic, to je transparentno, družbeno odgovorno in zlasti po meri pacientov; in ne
               zasebnih interesov. Hvala.</p>
            </sp>
            <sp xml:id="SDZ7-Redna-33-2017-09-19.sp11">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Jelka Godec bo predstavila stališče Poslanske skupine Slovenske demokratske
               stranke.</p>
            </sp>
            <sp xml:id="SDZ7-Redna-33-2017-09-19.sp12">

               <speaker>JELKA GODEC (PS SDS):</speaker>

               <p>Najlepša hvala.</p>
               <p>Če bi vlada delovala transparentno in družbeno odgovorno, danes takšnega zakona ne
               bi bilo pred nami. Gre za sanacijo tistih in tistih, ki v treh letih niso naredili
               ničesar oziroma so v slovenskih bolnišnicah pod budnim očesom Ministrstva za zdravje
               tudi ustvarjali izgube. Torej slabo upravljanje, o katerem je govoril kolega pred
               mano, in njihova odgovornost je na plečih največje koalicijske stranke in
               ministrstva. In če bi sanirali slabo upravljanje, potem bi ga sanirali z drugimi
               zakoni, na drugačen način. Tudi s tem, da bi vodstva pozvali k odgovornosti in k
               temu, da tisti, ki so ustvarili te izgube v bolnišnicah, danes ne bi bili več na
               vodilnih mestih v bolnišnicah. Sanacija tistih in s tistimi, ki so izgube ustvarili,
               to je ta interventni zakon. 136 milijonov se namenja po nujnem postopku, ker naj bi
               sprejetje oziroma nesprejetje tega zakona lahko pomenilo nepopravljive posledice. To
               je le denar, ki se bo dal v bolnišnice, ki so ustvarile izgube, ob tem da ministrstvo
               ni pripravilo popolnoma nobenega ukrepa, da bi se pozvalo odgovorne v bolnišnicah, da
               odgovarjajo za nastale izgube, in da bi se pripravilo ukrepe tudi za prihodnost, da
               teh izgub ne bi bilo več. S tem ukrepom, kot je bilo že rečeno, ne bo prišel prej na
               vrsto noben pacient, skrajšala se ne bo nobena čakalna doba, odgovarjal ne bo noben
               direktor, še najmanj pa ministrstvo, ki je dovolilo povečanje razlike odhodkov nad
               prihodki v letu 2016. Konec leta 2016 je bila za 300 % večja razlika odhodkov nad
               prihodki kot leta 2015. Prazno je govorjenje, da je to nastalo zaradi poslovanja v
               letih 2009–2014.</p>
               <p>Jaz bi predlagala, da si pogledate statistiko, statistične podatke, kako je izguba
               rasla. Odgovornost je na tem ministrstvu in na tej vladi, ki je v letih 2014–2017
               dovolila tako visoko naraščanje izgub. Izgube so se pojavile tudi z napredovanjem,
               torej s podpisom pogodbe s Fidesom, z odpravo varčevalnih ukrepov v letih 2015, 2016
               in 2017, kar je pomenilo v dveh letih recimo 88 milijonov samo za odpravo teh
               ukrepov; kaj šele potem znižanje cen storitev. Cene storitev so se s 1. 1. 2017
               znižale za 2,16 %. Govoriti, da so izgube iz leta 2009 tako visoke, je prazno
               govorjenje. Naslednja zadeva, v 4. členu je napisano – pokrivanje presežkov odhodkov
               nad prihodki iz preteklih let iz naslova javne službe; torej da se bodo sanirali samo
               ti presežki iz javne službe, kar pa je še ena izmed zadev, v katero lahko močno
               dvomimo. Na Odboru za zdravstvo smo v Slovenski demokratski stranki zahtevali oziroma
               prosili, da se najprej Evropska komisija izjasni glede nedovoljene državne pomoči,
               kar je bilo zavrnjeno. Dan po tem je Ministrstvo za zdravje zaprosilo Združenje
               zdravstvenih zavodov Slovenije za mnenje o tem, ali imajo javni zdravstveni zavodi
               razmejeno tržno in javno dejavnost. Ne boste verjeli, 15. 9., po interpelaciji gospod
               Mezek odgovarja, da je ministrstvo sicer dalo navodila 15. 12. 2010 – Navodilo v
               zvezi z razmejitvijo dejavnosti javnih zavodov na javno službo in tržno dejavnost.
               Vendar pa ministrstvo ni podalo kriterijev oziroma sodil, po katerih naj bi se to
               izvajalo. Ta sodila bodo pripravili, bom kar prebrala iz tega dopisa, »sodil za
               delitev odhodkov pa resorno ministrstvo javnim zdravstvenim zavodom ni posredovalo,
               zato je bila na združenju v letu 2016 imenovana delovna skupina, ki pripravlja ažurna
               sodila za delitev prihodkov in sodila za delitev odhodkov javnih zavodov po
               dejavnosti. Torej javni zdravstveni zavodi nimajo delitve na javno in tržno
               dejavnost. Mene zanima, kako boste preko tega interventnega zakona lahko krili samo
               izgube v javni službi. To je neodgovorno od vlade, da se s takim interventnim
               zakonom, kar je dokaz, tukaj je ta dopis gospoda Mezga, da teh sodil oziroma te
               razmejitve ni. Zato pričakujemo v Slovenski demokratski stranki odgovor, kam in v
               katere javne zavode, na kakšen način bo ministrstvo delilo teh 136 milijonov evrov.
               Hvala.</p>
            </sp>
            <sp xml:id="SDZ7-Redna-33-2017-09-19.sp13">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Demokratične stranke upokojencev Slovenije, v njenem
               imenu gospa Marija Antonija Kovačič.</p>
            </sp>
            <sp xml:id="SDZ7-Redna-33-2017-09-19.sp14">

               <speaker>MARIJA ANTONIJA KOVAČIČ (PS DeSUS):</speaker>

               <p>Hvala za besedo, gospod predsednik. Spoštovana ministrica z ekipo, poslanke in
               poslanci, prav lep pozdrav vsem!</p>
               <p>S Predlogom zakona o interventnih ukrepih za zagotovitev finančne stabilnosti javnih
               zdravstvenih zavodov dajemo pravno podlago za enkratni transfer bolnišnicam v višini
               80 % akumulativnih izgub ob koncu lanskega leta, kar znaša 136 milijonov evrov. S tem
               naj bi predvsem omogočili nemoteno izvajanje javne zdravstvene službe, saj bi se
               lahko zgodilo, da bi zaradi nelikvidnosti bolnišnic dobavitelji ustavili dobavo
               zdravil in medicinskih materialov. Dejstvo je, da je država kot ustanovitelj dolžna
               poskrbeti za poplačilo obveznosti, za katere javni zdravstveni zavodi ne morajo
               poskrbeti sami. Pa vendar se poraja vprašanje, ali gre za dolgotrajen in učinkovit
               ukrep. Dogovor je jasen, gre za akcijo, ki bo imela zelo kratek učinek, če se ne bodo
               sprejeli sistemski ukrepi, ki bodo zagotovili večji dotok denarja v zdravstveno
               blagajno in bolj učinkovito delovanje vodstev javnih zavodov; s tem da bodo morali
               prevzeti tudi večjo odgovornost za slabo poslovanje zavodov. Res je, ni samo slabo
               vodenje zavodov krivo za negativno poslovanje; temeljne vzroke za to najdemo v tem,
               da je bilo zdravstvo mnoga leta finančno podhranjeno, zdravstvene storitve pa so bile
               premalo plačane, na kar vodstva zavodov niso imela vpliva. Prav tako niso mogli
               vplivati na dvig stroškov dela, na izplačilo odprave plačnih nesorazmerij in na to,
               da so cene zdravil, še posebej bioloških, odločno previsoke. Tudi sanacijske uprave,
               ki jih uvaja predlog zakona, ne bodo mogle vplivati na cene storitev, kot tudi ne na
               dogovore, ko se spreminjajo kolektivne pogodbe v javnem sektorju, zato se bojimo, da
               se bodo te uprave lotile sanacije le pri plačah in pri kadru, da ne bo prišlo
               slučajno do odpuščanja medicinskih sester in podpornega kadra.</p>
               <p>S predlogom zakona se uvaja tudi sanacijski odbor kot ključni nadzor za čas trajanja
               interventnega zakona. Naj ponovim, da ne trdimo, da vse uprave delajo dobro; vendar
               do izgub pogosto ni prišlo samo po njihovi krivdi. Tudi analiza vzrokov
               primanjkljajev javnih zdravstvenih zavodov, ki jo je ministrstvo predstavilo konec
               letošnjega julija, kaže na to, da je do negativnega poslovanja bolnišnic prišlo
               zaradi zagotavljanja uravnoteženosti poslovanja z Zavodom za zdravstveno zavarovanje
               Slovenije, saj je prihajalo do linearnega znižanja cen zdravstvenih storitev. Delna
               odgovornost za izgube, ki se sicer večajo iz leta v leto, je tudi na svetih zavodov,
               saj ob pojavu izgub niso ukrepali, čeprav imajo za to pravno podlago. Kot sem že
               omenila, gre pri tem zakonu predvsem za intervencijo, ki pa ne bo imela dolgoročnega
               učinka, če ne bomo sprejeli sistemskih ukrepov. Eden takih je nov sistemski zakon za
               zdravstveno varstvo in zdravstveno zavarovanje, ki naj bi prinesel težko pričakovane
               nove vire, ki bodo vplačani v zdravstveno blagajno, redefinirale naj bi se pravice
               zavarovancev. Ministrica ga sicer napoveduje že za eno od naslednjih sej Državnega
               zbora; vendar upamo, da nam bo takrat omogočeno dovolj časa, da si predlog temeljito
               pogledamo, in da ne bomo spet postavljeni pred dejstvo, če bomo v Poslanski skupini
               Desus kritični do predloga zakona, bomo zagotovo ponovno obtoženi, da rušimo
               koalicijo. Naj zaključim s tem, da napovem večinsko podporo predlogu zakona, kajti
               vsekakor ne želimo bolnišnicam preprečiti, da se vsaj malo izkopljejo iz dolgov, v
               katere so zašle; nekaj po svoji krivdi, večinoma pa zaradi slabega sistema. Hvala.
           </p>
            </sp>
            <sp xml:id="SDZ7-Redna-33-2017-09-19.sp15">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, v njenem imenu mag. Bojana Muršič.
           </p>
            </sp>
            <sp xml:id="SDZ7-Redna-33-2017-09-19.sp16">

               <speaker>MAG. BOJANA MURŠIČ (PS SD):</speaker>

               <p>Hvala lepa, predsednik, za besedo. Spoštovana ministrica z ekipo, kolegice in
               kolegi!</p>
               <p>Danes po nujnem postopku sprejemamo interventni zakon, s katerim bomo sanirali
               izgube bolnišnic ter tako predvsem pacientom zagotovili nemoteno oskrbo. V uvodu
               zakona preberemo, citiram: »Finančno stanje javnih bolnišnic je zaskrbljujoče, saj je
               zaradi sprejetih varčevalnih ukrepov v preteklosti ogroženo izvajanje javne
               zdravstvene službe na sekundarni in terciarni ravni. Na dan 31. 12. 2016 v bilanci
               stanja 15 javnih bolnišnic izkazuje presežek odhodkov nad prihodki v skupni vrednosti
               170,34 milijona evrov. Preostalih 11 bolnišnic pa izkazuje presežke prihodkov nad
               odhodki v skupni višini 16,4 milijona evrov. Presežek odhodkov nad prihodki iz
               preteklih let je v eni izmed javnih bolnišnic v letu 2016 presegal vrednost
               premoženja bolnišnice.« Resnično zaskrbljujoče. Zaskrbljujoče toliko bolj zaradi
               preteklega tiščanja glave v pesek in sprenevedanja, da smo dobesedno ogrozili
               življenja pacientov. Kakorkoli, slabo vodenje ne sme biti izgovor, pacienti ne morejo
               biti in ne smejo odgovarjati za napake drugih. To je treba sanirati. Dobavitelje je
               treba poplačati in zagotoviti nemoteno preskrbo z zdravili in ostalimi zdravstvenimi
               pripomočki. Ampak zaradi navedenega si ne smemo zatiskati oči. Nikoli nisem bila in
               ne bom tiho, saj je vodenje javnih zavodov tudi ključni problem. Vodstva, ki ne
               odgovarjajo za nobeno napako, za noben minus, za koruptivne prakse, za katastrofalne
               odnose v kolektivu, zaradi katerih imamo tudi smrtne žrtve, takšna vodstva nimajo v
               javnih zavodih kaj iskati. Takšne vodje je treba odstaviti in terjati neodgovornost.
               Ampak dosedanja praksa kaže ravno obratno. Pri nas takšni ljudje vedno znova in znova
               najdejo svoje mesto pod soncem in vedno znova najdejo svoj vrtiček, ki ga obdelujejo.</p>
               <p>Spoštovane kolegice in kolegi! Tukaj, tu potrebujemo interventni zakon. Na področju
               vodenja in upravljanja javnih zavodov potrebujemo nujno intervencijo takoj. Ne rečem,
               da je zakon, o katerem teče beseda, nepotreben, ravno nasprotno; še kako ga rabimo,
               ampak pravila igre morajo biti jasna. Na tem mestu vidim nujen naslednji korak. Če
               tega ne bomo storili, bodo lahko vse naslednje vlade vsako leto sprejemale
               interventne zakone, da bi pokrivali izgube, a temu je treba narediti konec. Socialni
               demokrati danes ponovno ponavljamo, da nam manjka zakon o zdravstvenem varstvu in
               zdravstvenem zavarovanju. Določiti je treba pošteno ceno storitvam, saj je le-ta po
               oceni 5–7 % prenizka. A da ne bomo grajali samo vodstev, tudi država ima svoj podpis
               pod tem minusom. Z nižanjem cen so nekatere javne zdravstvene zavode porinili na rob
               prepada. Bolnišnice pri državni zakladnici najemajo likvidnostna posojila, ki jim
               omogočajo izplačilo mesečnih plač in regresa, za poplačilo dolgov dobaviteljem.
               Zaradi izvedbe izvršb in posledično blokade računa v letu 2017 ena izmed bolnišnic ni
               uspela pravočasno izplačati plač zaposlenim, eden od dobaviteljev pa je v celoti
               ustavil dobavo zdravil zaradi neplačanih računov. To ni prav! Zaposleni morajo dobiti
               plačilo za svoje delo in dobavitelji poplačane svoje storitve. Kakorkoli, veliko
               poslušamo o nedovoljeni državni pomoči. Minus je pomagala ustvariti tudi
               ustanoviteljica s prenizko ceno storitev. Iz analize izhaja, da je večkrat
               uveljavljeno linearno znižanje cen zdravstvenih storitev povzročilo 166 milijonov
               evrov izgube.</p>
               <p>Dalje. Tudi Zavod za zdravstveno zavarovanje Slovenije zaradi omejenosti
               razpoložljivih sredstev v cenah zdravstvenih storitev ni priznal vseh nastalih
               stroškov, kot so sprostitev nekaterih varčevalnih ukrepov na področju plač, enkratno
               izplačilo tretje četrtine plačnih nesorazmerij in sprostitev napredovanj ter
               povišanje vrednosti plačnih razredov javnih uslužbencev, kar je pomenilo 171
               milijonov evrov izgube. Naprej. Ni bilo upoštevano povišanje stopnje DDV za zdravila
               in medicinske pripomočke in še bi lahko naštevali. Ko pogledamo številke in ko vemo,
               da minuse vedno pokriva ustanovitelj, težko zdrži argument o nedovoljeni državni
               pomoči. Temu bi kvečjemu lahko rekli ustanoviteljska obveznost. Da ne bom predolga,
               zakon prinaša okvir za izvajanje sanacije izgub in za vzpostavitev novega modela, ki
               bo preprečil nadaljnje odtekanje javnih sredstev, če to ni utemeljeno in upravičeno.
               Ne bom povzemala vseh rešitev, ker smo to že slišali. Dovolila si bom zgolj še eno
               pripombo. Če je prostor za nagrade za dobro delo, kar je prav, je prav, da se
               opredeli tudi odgovornost za slabo opravljeno delo. Zakon ima našo večinsko podporo.
               Hvala.</p>
            </sp>
            <sp xml:id="SDZ7-Redna-33-2017-09-19.sp17">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, v njenem imenu
               gospod Jernej Vrtovec.</p>
            </sp>
            <sp xml:id="SDZ7-Redna-33-2017-09-19.sp18">

               <speaker>JERNEJ VRTOVEC (PS NSi):</speaker>

               <p>Spoštovani predsednik ter spoštovani poslanke in poslanci, lepo pozdravljeni!</p>
               <p>V preteklem tednu smo obravnavali eno zelo podobno vsebino in v tem državnem zboru
               smo govorili veliko o zdravstvu. V sredo smo skoraj 16 ur razpravljali o
               interpelaciji zdravstvene ministrice, dan prej pa smo ravno tako na Odboru za
               zdravstvo govorili o interventnih ukrepih za zagotovitev finančne stabilnosti javnih
               zdravstvenih zavodov, katerih ustanoviteljica je Republika Slovenija. Koalicija, kar
               je hkrati tudi zanimivo, koalicija pri podpori ministrici ponovno ni bila enotna in
               tudi iz njihovih vrst je bilo na delo ministrice podanih kar nekaj očitkov. Nekaj
               poslancev je javno povedalo, da njihov glas proti interpelaciji ni glas v podporo
               ministrici, ampak glas za premierja Cerarja. Volitve so blizu in koalicija si nikakor
               ne more privoščiti še večje neenotnosti. In kot smo že poudarili v našem stališču pri
               interpelaciji, namen Nove Slovenije ni iskanje krivcev, nikakor. Ni iskanje krivcev
               tisto, ampak za nastale razmere v slovenskem zdravstvu je treba pač iskati rešitve.
               Ob tem naj poudarim, da za nastale razmere ni kriva samo ministrica. Je pa ministrica
               najbolj odgovorna, da se v zadnjih treh letih niso zgodile potrebne spremembe, ki bi
               pomenile boljši in finančno bolj vzdržen zdravstveni sistem.</p>
               <p>Po Predlogu zakona o interventnih ukrepih za zagotovitev finančne stabilnosti javnih
               zdravstvenih zavodov, katerih ustanovitelj je Republika Slovenija, naj bi zagotovili
               finančno stabilnost javnih zdravstvenih zavodov, zato zakon predvideva 136,4 milijona
               evrov, kar predstavlja kritje približno 80 % izgub, ki so jih javni zdravstveni
               zavodi imeli na dan 31. 12. 2016. In kot je navedeno v oceni stanja in razlogih za
               sprejetje predloga zakona, je konec leta 2016 kar 15 javnih bolnišnic v bilanci
               stanja izkazalo presežek odhodkov na prihodki v skupni višini 170,34 milijona evrov.
               Od leta 2009 do konca lanskega leta pa se je izguba povečala za 38,3 milijona evrov.
               Javni zdravstveni zavodi imajo zaradi neplačanih obveznosti težave z dobavitelji.
               Nekatere bolnišnice imajo težave tudi pri izplačevanju plač zaposlenim. Premostitveno
               posojilo si lahko javni zdravstveni zavod za kratko obdobje sposodi pri državni
               zakladnici, vendar je to zgolj kratkotrajna rešitev dane situacije. In to se nam
               dogaja, žal to se nam dogaja. Zakon, ki ga predlaga ministrstvo, med drugim prinaša
               odpis terjatev države oziroma Ministrstva za zdravje za neplačane zneske združevanja
               amortizacij iz preteklih let, kar je priporočilo tudi Računsko sodišče. Zakon tudi
               predvideva ustanovitev sanacijskega odbora, ki bo deloval kot posvetovalni organ
               Ministrstva za zdravje. Bolnišnice, ki bodo želele sprejeti enkratna sredstva, morajo
               pripraviti sanacijski načrt, skupaj z akcijskimi načrti. Sanacijska uprava pa naj bi
               postalo kar vodstvo javnega zdravstvenega zavoda, kar tako počez. To vodstvo, ki je,
               poudarjam, hkrati ustvarilo in poslovalo z izgubo.</p>
               <p>Interventni zakon predvideva kar 138,4 milijona evrov pomoči, kar je več kot celoten
               proračun Ministrstva za zdravje. Proračun Ministrstva za zdravje znaša 94,9 milijona
               evrov. In kako mi dajemo denar? Še enkrat poudarjam, denar v višini 130 milijonov
               evrov dajemo, brez da bi naredili o tem kakršnekoli reforme, strukturne reforme,
               kakšne ukrepe. Dejansko mečemo denar istim ljudem, osebju, pod katerim je tudi bila
               luknja narejena. Gospa ministrica, gre za neučinkovite protibolečinske injekcije. In
               čez nekaj let bo ta luknja, ta primanjkljaj ponovno nastal. Denar, ki ga mečemo, je
               pa res brez potrebe, da ga tja dajemo, če ne bomo naredili nekih reform. In tudi
               ministrica za finance gospa Vraničar Erman je na odboru poudarila, da je bil finančni
               okvir interventnega zakona pripravljen ob upoštevanju in spoštovanju javnofinančnih
               ciljev za leto 2017. Zaradi obsega sredstev, ki jih je treba zagotoviti, je vlada
               hkrati s sprejetjem predloga zakona sprejela tudi sklep o zaustavitvi izvrševanja
               proračunov. Spoštovani kolegice in kolegi, v Novi Sloveniji temu ne bomo
               nasprotovali; bomo pa se vzdržali.</p>
            </sp>
            <sp xml:id="SDZ7-Redna-33-2017-09-19.sp19">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvami stališč poslanskih skupin.</p>
               <p>Prehajamo na razpravo o členih in vloženih amandmajih.</p>
               <p>V razpravo dajem 9.a člen ter amandma poslanskih skupin SMC, Desus in SD. Želi kdo
               razpravljati? Prosim za prijavo.</p>
               <p>Besedo ima gospa Nada Brinovšek.</p>
            </sp>
            <sp xml:id="SDZ7-Redna-33-2017-09-19.sp20">

               <speaker>NADA BRINOVŠEK (PS SDS):</speaker>

               <p>Hvala lepa za besedo.</p>
               <p>Kot je v navadi, vedno povemo najprej nekaj splošnega o zakonu, zato bom tudi jaz
               začela malo bolj na splošno, potem pa verjamem, da bodo še moji kolegi povedali kaj
               več. Kolegi, začela bom z intervjujem, ki ga je imela ministrica za Mladino. Rekla
               je: »Če želimo uresničiti vse spremembe za dobro ljudi v našem zdravstvu, potem je za
               to potrebnih še nekaj let.« Saj veste, kaj sem rekla na začetku – najmanj dva
               mandata. Jaz bi tole komentirala takole – bog nas obvaruj tega. Resnično. V Slovenski
               demokratski stranki smo vsa ta tri leta že opozarjali na vse nepravilnosti, tudi na
               negativno poslovanje javnih zdravstvenih zavodov. Na to smo opozorili najprej pri
               interpelaciji, na izredni seji matičnega delovnega telesa v letu 2016, opozorili na
               izredni seji matičnega delovnega telesa 2017 in ponovno pri slednji interpelaciji.
               Ampak ko smo na to opozarjali, smo poslušali vaše očitke. Bom prebrala, kaj je rekel
               kolega Jani, da »mi pač mislimo, da bomo s temi izrednimi sejami pospešili in
               ozdravili sistem; če to mislimo, se motimo. Kvečjemu bomo dosegli nasprotni učinek,
               še bolj pa bomo poglobili nezaupanje v zdravstveni sistem; misleč, da delate dobro za
               svoj politični cilj, in samo to je vaš cilj in to je vaša glavna agenda.« Se pravi,
               da smo si mi s tem delali samo neko propagando. Ampak dejstvo je, da smo opozarjali
               na to.</p>
               <p>Ko sem poslušala maloprej stališča, je bilo zanimivo slišati, da so za negativno
               stanje in tako stanje, kot je na področju zdravstva, krive prejšnje vlade. Poslušala
               sem tudi to, kaj vse bi bilo treba narediti. Ja, kdo je pa na oblasti, koalicija?!
               Vi! Vi imate to možnost. Nekateri ste za to krivili celo nas v Slovenski demokratski
               stranki. Kot sem že rekla, opozarjali smo na te nepravilnosti, ampak rekli ste, da
               zganjamo populizem, kar naenkrat pa bum – in interventni zakon v Državnem zboru.
               Moram reči, da smo pri tej ministrici vajeni na različne stvari, da se zdravstvena
               reforma sprejema po nujnem postopku, ampak sem prepričana, da se bo danes ta paket
               treh zakonov sprejemal ne z interventnim zakonom, ne po nujnem postopku; ampak
               politično. Zakaj politično? Če se spomnimo stališč ali razprav vas, poslancev, pri
               interpelaciji ministrice, se boste strinjali – vaš cilj je obstoj te koalicije do
               konca mandata za vsako ceno. In prav malo vam je mar za naše državljane. Dejstvo je,
               da je ta zakon v nasprotju z zakonodajo in tudi v nasprotju s pravom Evropske unije.
               Zakaj pravim, da je v nasprotju z zakonodajo. Mi sprejemamo interventni zakon, 136
               milijonov, ne vemo, kje jih bomo dobili; okej, dobili jih bomo z rebalansom in tako
               naprej. Če se spomnim, kako smo delali to na občini. Streha na šoli je puščala,
               zamakalo je. In nismo smeli iti takoj v sanacijo, ampak smo morali najprej spremeniti
               proračun, zagotoviti sredstva, javni razpis, bla bla bla; in šele potem, ko je bila
               še enkrat večja škoda, smo lahko šli v sanacijo te strehe. Mi pa kar interventni
               zakon, sredstva bodo že tam nekje. Če bi mi v Slovenski demokratski stranki
               predlagali interventni zakon brez zagotovitve sredstev v proračunu, vemo, kakšna bi
               bila vaša razprava.</p>
               <p>Dobro je, finančna ministrica Mateja Vraničar Erman sicer pravi, da bo potreben
               rebalans, ampak ne bo ogrozil javnih financ. Seveda ne, ampak ogrozil bo pa verjetno
               marsikatero drugo področje znotraj proračuna. To je definitivno. Da je ta zakon tudi
               v nasprotju s pravom Evropske unije, to ste že slišali, mislim, da je tudi že prijava
               na Evropsko komisijo, da gre za nedovoljeno denarno pomoč; pa si vi zatiskajte oči,
               kolikor pač hočete. S temi 36 milijoni boste vi pokrili izgube, meni nič, tebi nič,
               karavana gre dalje; namesto da bi ugotavljali odgovornost oziroma da bi že končno
               pripravili zakon o vodenju in poslovanju javnih zdravstvenih zavodov, na kar vas tudi
               vseskozi opozarjamo. Ampak vi ste se odločili za svoj sistem dela, ki se vam zdi
               najboljši; in podpirali ga boste za vsako ceno, samo da obstanete do junija 2018. Ali
               se nikomur drugemu ne zastavlja vprašanje, kako pa je 13 od 26 bolnišnic lahko
               poslovalo ob koncu leta 2016 pozitivno. Ali je za teh 13 bolnišnic veljal drugačen
               zakon? Ali so imele te bolnišnice drugače plačane storitve od Zavoda za zdravstveno
               zavarovanje? Ali njihovi uslužbenci, zdravniki in medicinske sestre, niso
               napredovali? Mislim, da bi se morali vprašati tudi to. Po tem zakonu pač boste
               nagradili tiste, ki so povzročili izgubo. Sedaj bodo še enkrat nagrajeni vsi tisti,
               ki so bili politično že tako ali tako kadrovani v te javne zdravstvene zavode;
               spomnimo se UKC Ljubljana, UKC Maribor, Brežice, Ormož; kot si sledijo po vrsti
               bolnišnice in izgube. Sedaj bodo ti vaši sposobni politični kadri sanirali te
               bolnice. Kdo jim zaupa tu notri? Kdo jim zaupa, če sedaj niso nič naredili in se
               izkazali? Kot sem že rekla, namesto da bi sprejeli sistemski zakon, pa mečete 136
               milijonov samo za to, da bodo bolnišnice lahko plačale račune dobaviteljem, ki že
               tako ali tako dobro živijo; in vemo, kako je s temi dobavitelji. Še enkrat bom
               povedala, vaš cilj tega interventnega zakona je definitivno samo to, da poplačate
               dobavitelje in da boste politično kadrovali še vse tiste kadre, ki jih še imate nekje
               na zalogi, do izteka tega mandata; namesto da bi se lotili sistemskega urejanja
               zdravstva, da bi sprejeli še kako prepotrebne zakone; po nekem pravem zaporedju.
               Namesto da bi delali vse v dobrobit bolnikov, delate pa v dobrobit dobaviteljev in v
               lastno korist. Hvala lepa.</p>
            </sp>
            <sp xml:id="SDZ7-Redna-33-2017-09-19.sp21">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Miha Kordiš.</p>
            </sp>
            <sp xml:id="SDZ7-Redna-33-2017-09-19.sp22">

               <speaker>MIHA KORDIŠ (PS Levica):</speaker>

               <p>Hvala za besedo, predsedujoči.</p>
               <p>V zvezi s tem zakonom nas v Levici moti sestava sanacijskega odbora. V tem organu ne
               bo mogel sedeti nihče, ki opravlja kakšno javno funkcijo, kar nekako negira načelo
               demokratične odgovornosti. Zato ponavljam vprašanje z odbora. Koga nameravate
               imenovati v sanacijski odbor? Glede na stanje v slovenskem zdravstvu upam, da ne
               kakšnega gospoda Tajnikarja ali gospoda Pirnata, tudi to sem že dejal na odboru, ki z
               denarjem zavarovalnic in ameriške trgovinske zbornice pišeta recepture za
               privatizacijo slovenskega javnega zdravstvenega sistema. Koga, gospa ministrica,
               boste kadrirali v ta odbor? Naprej nas zanima tudi, kaj ta sanacija pomeni za kader v
               bolnišnicah. Sanacijska uprava ne more vplivati na cene zdravstvenih storitev, niti
               ne more vplivati na kolektivne pogodbe. Lahko špara samo pri materialu in z
               odpuščanji. In zato me konkretno zanima, če bo ta sanacijska uprava imela pooblastila
               za odpuščanje iz poslovnih razlogov. In me posebej ob tem skrbi, kaj bo z
               medicinskimi sestrami, negovalkami in podobnim tehnično-podpornim osebjem. Vemo,
               vsakemu je jasno, da te uprave ne bodo šle v odpuščanje zdravnikov; vemo pa, da so v
               takih razmerah ponavadi prvi na udaru tisti, ki so najšibkejši in najslabše zaščiteni
               – skratka delavci v najslabših položajih. Še najbolj od vsega, ker se mi zdi tudi
               najlažje izvedljiv scenarij, se pa bojim outsourcinga. Že sedaj so čistilke,
               negovalke na slabih plačah, ampak če se uprava odloči in vroči odpoved ter se za te
               usluge, storitve, kakor želite, obrne na nek čistilni servis, za katerega ne velja
               nobena kolektivna pogodba in izkorišča zakonito, nezakonito še bolj, kot so sicer
               izkoriščani negovalci, čistilke; to lahko v bilanci nekega javnega zavoda pod črto
               pomeni nižjo ceno, s tem pa manjšo izgubo. Kje je v zakonodaji garancija, da ne bi
               sanacija postala izgovor za še več outsourcinga? Kako boste to zagotovili?</p>
               <p>Ob tem me pa skrbi še nekoliko bolj dolgoročna stvar, skrbijo me koncesije. Javni
               zavodi tudi po novem zakonu o zdravstveni dejavnosti niso izvajalci zdravstvenih
               storitev, ampak samo organizatorji. Bojim se, da bi se zgodilo, ne nujno pod to
               vlado, da bi v imenu sanacije javnih bolnišnic prišlo do sekanja in razrezanja javnih
               zdravstvenih zavodov in do koncesioniranja teh dejavnosti. Kratkoročno se to mogoče
               kaže kot rešitev; dolgoročno pa je to zagotovo dražje, manj učinkovito, zmanjšuje
               dostopnost javnega zdravstvenega sistema. Vemo, da so politične sile v tej državi, ki
               si tovrstno privatizacijo, notranjo privatizacijo javnega zdravstvenega sistema
               zagotovo želijo. Seveda bomo pa javni zdravstveni sistem lahko rešili, okrepili,
               izboljšali, če mu priskrbimo nove vire financiranja, ker slovensko zdravstvo je
               družbeni podsistem, ki je podfinanciran. Prej sem navajal primerjave z Avstrijo.
               Lahko jih navedem še enkrat in še na tem mestu. V primerjavi z Avstrijci damo za
               vojsko relativno več denarja, na področju zdravstva pa v primerjavi z Avstrijo dajemo
               veliko manj denarja, kot ga daje naša severna soseda. In že cel mandat v Združeni
               levici pritiskamo, da se ukine dopolnilno zdravstveno zavarovanje in se nadomesti s
               solidarno javno dajatvijo, ker na tak način 60 milijonov evrov, ki jih v tem trenutku
               popolnoma neupravičeno prestrezajo komercialne zdravstvene zavarovalnice, neposredno
               s premijami od zavarovancev, potem pa ta denar konča v dobičkih zavarovalnic, v
               njihovih napihnjenih obratovalnih stroških. Ta denar gre lahko preko Zavoda za
               zdravstveno zavarovanje naravnost v slovenski javni zdravstveni sistem ter namesto
               dobičku in luksuzu nekaj posameznikov, ki se valjajo po zavarovalnicah, služi zdravju
               vseh državljank in državljanov. Pa je to samo eden izmed ukrepov, ki ga že tri leta v
               Levici čakamo v tem mandatu.</p>
               <p>Rezanje peruti neupravičenim koncesijam je zagotovo drug ukrep. Vemo, da koncesije
               nažirajo javni zdravstveni sistem, ker gre za neučinkovito ureditev. Ne pravim, kot
               se mi občasno očita, da so koncesionarji pohlepni ali karkoli takega, poznam tudi
               kakšnega zdravnika, ki je šel iz javnega sistema zato, ker ni mogel več ob shiranosti
               tega javnega sistema zagotavljati nivoja in kvalitete storitev, kot bi jih sicer
               želel, ampak sistem koncesij je drag in neučinkovit. Da presekamo z negativno spiralo
               preplačil in korupcijskih tveganj pri javnih naročilih, moramo iti v ustanovitev
               javnega neprofitnega podjetja, ki bo aktivno iskalo najnižje cene materiala in
               zdravniških pripomočkov. Da izreže ven te rentniške posrednike, ki ne počnejo čisto
               nič drugega, kakor da zaračunavajo maržo zato, da nič ne delajo. Plačujemo pa to vsi
               mi preko proračunskih sredstev, neposredno pa tudi državljanke in državljani s
               slabšim zdravjem, ker skozi te pore odtekajo dragocena sredstva. In še eno poanto bi
               rad tukaj naredil v zvezi z opozicijsko kritiko tega zakona. To, da greš svoje javne
               bolnišnice tožiti pred Evropsko komisijo zaradi nedovoljene državne pomoči, to je
               izdaja, to je kvizlingštvo. In točno to počne Zdravniška zbornica že v tem trenutku.
               In kdo tamle iz desnega bloka že žuga točno s tem?! Mislim, da si taki hlapci
               bruseljske Evrope, nemške Evrope, bruseljske birokracije, če želite, ne moremo
               privoščiti biti. Še posebej ko gre za naš javni zdravstveni sistem, za naše
               bolnišnice. Sem že prej v stališču povedal, da drugih nimamo. Te imamo, te moramo
               zrihtati, ne pa da se zaradi sanacije nastalih lukenj grozi in tožari zaradi
               nedovoljene državne pomoči pred Evropsko komisijo. Zdravstvo ni gospodarska panoga,
               zdravstvo ni kešmašina. Na zdravju ljudi se ne služi oziroma se ne bi smelo služiti,
               to je osnovna pravica.</p>
            </sp>
            <sp xml:id="SDZ7-Redna-33-2017-09-19.sp23">

               <speaker>PREDSEDNIK DR. MILAN BRGLEZ:</speaker>

               <p>Ker je še interes za razpravo, prosim za prijavo.</p>
               <p>Besedo ima mag. Marko Pogačnik.</p>
            </sp>
            <sp xml:id="SDZ7-Redna-33-2017-09-19.sp24">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, spoštovana ministrica, kolegice, kolegi!</p>
               <p>V razvitem svetu interventne zakone sprejemajo, kadar je kakšna naravna katastrofa,
               naravna nesreča. V Sloveniji pa interventne zakone ponavadi sprejemamo za sanacijo
               bančnega sistema na račun davkoplačevalcev. Zdaj imamo pa na mizi interventni zakon
               za sanacijo bolnišnic v višini 136 milijonov evrov. Spoštovana ministrica, na vašem
               hearingu, ko ste predstavili svoj program, na kakšen način boste delovali kot
               ministrica, je bila prioriteta, da boste poskrbeli za uspešno vodenje in za uspešno
               upravljanje bolnišnic. Tukaj ste padli verjetno na celi črti, kajti bolnišnice še
               nikoli v zgodovini niso bile v takšnih izgubah kot doslej. Spoštovana ministrica,
               zanima me ta izguba 136 milijonov evrov, za katere posamezne bolnišnice bo denar šel
               in v kakšni višini bo šlo za posamezne bolnišnice. Tega vsaj po mojem vedenju do
               danes še niste povedali. Res pa ne vidim razloga, zakaj vi v samem zakonu navajate,
               da bo treba pripeljati sanacijske ekipe. Ali gre to zgolj za manever Stranke
               modernega centra in vas, da boste nekaj mesecev pred volitvami še pokadrirali določen
               kader, ki ga imate. Kajti v večini bolnišnic, se mi zdi, da je vodstvo teh bolnišnic
               povedalo odkrito, kje so razlogi za negativno poslovanje v posameznih bolnišnicah.
               Vsaj kot je meni uspelo razbrati iz teh intervjujev in razlogov, so povedali, da so
               zdravstvene storitve prenizke, da jih država mora povišati; na drugi strani pa so
               izgube posledica tudi sprostitve plač v javnem sektorju.</p>
               <p>Spoštovana ministrica, zanima me, če vam vodstvo obstoječih bolnišnic pove, kje so
               razlogi za slabo poslovanje, zakaj morate vi vsaj v zakonu predvideti neke sanacijske
               ekipe. In zanima me, spoštovana ministrica, kje so pa po vašem vedenju razlogi za
               negativno poslovanje teh bolnišnic. Spoštovana ministrica, ker ste večino vaše
               poslovne kariere delali v finančnem sektorju, sem bil zelo presenečen nad vašo izjavo
               pri sprejetju tega zakona, da gre tukaj samo za reševanje likvidnostnega krča. Vsi
               vemo, če je likvidnosti krč, so verjetno problemi enkratne narave; in se ta
               likvidnostni krč sčasoma odpravi. Ali glede na vašo izjavo, da gre tukaj za reševanje
               likvidnostnega krča, lahko pričakujemo, da bodo te bolnišnice ta denar vrnile v
               proračun? In tukaj gre za rezultate poslovanja za leto 2016. Kaj bo v letu 2017? Ali
               ste že sprejeli kakšen ukrep, da se bodo te izgube zmanjšale v letu 2017? Ali bomo,
               ne vem, v Državnem zboru v letu 2018 ponovno dobili z vaše strani interventni zakon.
               Takrat pa mogoče za 250 milijonov. Prepričan sem, da se te izgube samo povečujejo.
               Spoštovana ministrica, jaz sem prepričan, da so razlogi bistveno drugje, kot jih
               navajate vi oziroma vaša ekipa; in smo slišali tudi v stališču Stranke modernega
               centra, da so izgube posledica stanja iz preteklosti. Jaz se strinjam, da verjetno to
               področje v Sloveniji nikoli ni bilo upravljano optimalno. Predvsem pa gre zasluga
               tudi temu, da se je večinoma od tistih, ki so pokrivali ta sistem, slovenski javnosti
               zelo rado govorilo, kako uspešen sistem v Sloveniji imamo in da imamo brezplačno
               zdravstvo. Spoštovana ministrica, nimamo brezplačnega zdravstva. V Sloveniji za
               zdravstvo plačujemo visoko ceno. Visoko ceno pa plačujemo predvsem za to, kar dobimo
               nazaj. Več kot 2 milijardi evrov dobi zdravstvena blagajna vsako leto s strani
               delodajalcev in delojemalcev. Zaposleni s povprečno plačo plača za zdravstveno
               zavarovanje več kot 2 tisoč evrov letno. In sem prepričan, da tukaj so potrebne
               korenite spremembe; in sem tudi prepričan, da so v določenih bolnišnicah potenciali
               in prostori neizkoriščeni. Danes imamo specialistične preglede zgolj med 7. in 15.
               uro. Kaj pa popoldne? Te ambulante samevajo. Sem prepričan, da en del predvsem te
               tržne dejavnosti bi bolnišnice morale narediti. Moje osebno mnenje je, da imajo zelo
               učinkovit zdravstveni sistem v Avstriji. V Avstriji se lepo vidi, da privatni in
               javni zdravstveni sistem lahko delujeta z roko v roki, vendar treba je tukaj narediti
               učinkovite sistemske spremembe. Prepričan sem, spoštovana ministrica, da na vašem
               mestu bi morali narediti več. Med današnjo razpravo pa pričakujem odgovore na
               zastavljena vprašanja.</p>
            </sp>
            <sp xml:id="SDZ7-Redna-33-2017-09-19.sp25">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Jožef Horvat.</p>
            </sp>
            <sp xml:id="SDZ7-Redna-33-2017-09-19.sp26">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovana gospa ministrica s sodelavci, dragi
               kolegice in kolegi!</p>
               <p>Najprej protestiram zaradi predstavitve poročila seje odbora. To gre za povsem
               parlamentarno delo in za poročilo slovenski javnosti, kaj se je na odboru dogajalo.
               Niti z eno besedo predsedujoči kolega Zorman ni predstavil razprave opozicije in ta
               je bila aktivna, konstruktivna, kar nekaj vprašanj smo odprli. Vsa čast strokovnim
               sodelavcem, ki so korektno povzeli razpravo na odboru in ga zapisali v poročilo;
               ampak tega poročila, ki je v tiskani obliki, javnost ne pozna. Ima sicer dostop do
               tega, ampak ljudje tega ne berejo. Gledajo pa to sejo in niso mogli slišati, da je
               bilov razpravi s strani opozicije nasprotovanje obravnavi predloga zakona. Glede na
               številne pripombe strokovne in zainteresirane javnosti, ki niso bile upoštevane, smo
               predlagatelja pač pozvali s strani opozicije k razmisleku o smiselnosti obravnave.
               Opozicijski poslanci so izrazili kritiko nad delom ministrstva in ministrice ter
               opozorili na dejstvo, da je veliko členov amandmiranih in da bi morala vlada priti s
               sistemskim zakonom; ne pa s spremembami in dopolnitvami, na kar je opozorila tudi
               Zakonodajno-pravna služba in tako naprej. Kolegice in kolegi, poslanke in poslanci,
               vsaj mi sami do sebe moramo biti korektni. Seveda imamo različne poglede na različna
               družbena in politična vprašanja, ampak korektni moramo biti, ko poročamo, kaj je kdo
               povedal. Toliko namesto uvoda.</p>
               <p>Sam tudi ocenjujem, da je že naslov tega zakona zgrešen. Spet gre za neko zavajanje
               javnosti. Mene pač ne boste mogli zavesti, če rečete, da gre za zakon o interventnih
               ukrepih za zagotovitev finančne stabilnosti javnih zdravstvenih zavodov, katerih
               ustanovitelj je Republika Slovenija. To bomo šele videli, če bo to uspelo, da bo neka
               finančna stabilnost zagotovljena. Finančna stabilnost se razume v prihodnosti.
               Korektno bi bilo, da bi rekli, da gre za zakon o interventnih ukrepih za pokrivanje
               izgub javnih zdravstvenih zavodov na dan 31. 12. 2016. To bi vsi razumeli. Zdaj pa
               marsikdo reče – Ja, to pa ja, javni zdravstveni zavodi morajo biti finančno stabilni.
               To bomo šele videli. Nikakor pa ni res in s tem tudi ne farbati ljudi, da bo pa zdaj
               teh 136 milijonov, morda bo kaj manj, denar za paciente. Ni res, ni res. Mimogrede,
               nekaj tega denarja bo prišlo tudi nazaj državi. Zakaj? Ker se bodo pokrila tudi
               posojila, ki so jih javni zdravstveni zavodi dobili iz enotnega zakladniškega računa
               države. Na tem mestu ima gotovo Ministrstvo za zdravje podatek, koliko pa je teh
               posojil, to mora biti javno znano; in bi prosil, da nam ministrstvo na to vprašanje
               tudi odgovori. Težave imam tudi s 4. členom, ko je govora o bilanci stanja na dan 31.
               december 2016. Nisem specialist za računovodstvo, ampak jaz razumem bilanco stanja
               kot bilanco premoženja poslovnega subjekta. Mi najbrž mislimo na bilanco poslovnega
               izida, tam se vidi potem presežek odhodkov nad prihodki oziroma po domače rečeno
               izguba, ki jo s tem interventnim zakonom pokrivamo. Ampak to je zdaj stvar besed,
               ampak ti terminusi gotovo niso zanemarljivi.</p>
               <p>Normalno pa je, da se ukvarjamo z interventnim zakonom. Zakaj je treba
               intervenirati? Ker ni sistemskih zakonov, ker ni sistemskih rešitev. Jaz sem veliko
               upanja polagal v to koalicijo, ki je med drugim v koalicijski sporazum zapisala, da
               bo zdravstvo njena prioriteta; ker zdravstvo ima že res kar nekaj let težave, lahko
               rečemo kar vse obdobje samostojne države; ker je model našega zdravstva še vedno nek
               model, ki smo ga enostavno skopirali oziroma nadaljevali iz prejšnjega
               družbenopolitičnega sistema. Res na področju zdravstvenega sistema nismo naredili
               nič. Ne rečem, da je vse slabo v našem zdravstvu. Vsaj približno poznam nekaj
               zdravstvenih sistemov v drugih državah. Niso tako dobri kot v Sloveniji. Dejstvo pa
               je, da imamo mi izjemen potencial, zato ga moramo optimalno izkoristiti. Optimalno
               moramo izkoristiti vse resurse, vsakega posameznika, ne samo države, vsakega
               posameznika, da naredimo čim boljši zdravstveni sistem, saj je zdravje naša največja
               vrednota. Da bi dobili naši davkoplačevalci, ki bodo to zdravstveno luknjo morali
               pokriti, vsi mi bomo to zdravstveno luknjo pokrili, da bi dobili neke predstave, mi
               dovolite, da naredim primerjave. Če recimo pogledate proračun Republike Slovenije za
               leto 2017, vidite, da ima Ministrstvo za zdravje postavko dobrih 94 milijonov. Ne bom
               zdaj razpravljal, ali je to veliko, ali je to malo; najbrž je res premalo. Če pa
               postavim višino vsote izgub javnih zdravstvenih zavodov v letu 2016, je ta vsota
               okrog 170 milijonov, kar pomeni 180 % od proračuna Ministrstva za zdravje za letošnje
               leto. In tu so ta razmerja takšna, ki mene in nas v Novi Sloveniji močno skrbijo. In
               če zdaj te interventne ukrepe, težke 136 milijonov, spet postavim v razmerje
               proračuna Ministrstva za zdravje, je to 144 %. Ta zakon bo iz proračuna odnesel 144 %
               proračuna Ministrstva za zdravje za leto 2017. To so frapantne številke. Tudi mi ni
               preveč jasno, zakaj se tu odpiše amortizacija. Amortizacija je seveda strošek in jaz
               ga imenujem kvaliteten strošek. Zakaj? Ker iz naslova amortizacije posodabljamo,
               poslovni subjekti posodabljajo opremo, investirajo; tega bo zdaj torej manj, če
               pravilno razumem.</p>
               <p>Razočaran sem, da se tudi v Državnem zboru preprosto ne moremo dogovoriti enkrat za
               vselej, od danes naprej o natančni definiciji, kaj je javno zdravstvo. Javno
               zdravstvo posamezne države definirata financiranje zdravstvenega sistema, torej način
               zbiranja denarja, in izvajanje zdravstvene dejavnosti iz tega denarja. To dvoje mora
               biti tesno povezano. Preprosto ne razumem, zakaj ne bi smel biti del javnega
               zdravstvenega sistema tudi zasebni sektor. Hvala bogu, če imamo entuziaste, da ne
               rečem norce, ki investirajo vse svoje življenjske prihranke, ki se zakreditirajo in
               vlagajo v zidove ter opremo, za zdravje ljudi. Marsikoga v tej dvorani boli glava –
               kaj bo pa zdaj, ta zdravnik bo zdaj bogataš. In mi imamo menda z bogataši probleme v
               tej državi. Ima pa znanje. In če ga državna birokracija duši, da ne more razviti
               svojih potencialov, intelektualnih in drugih, tudi finančnih, kaj bo potem? Bo
               spakiral kovčke pa bo šel ven. Mi imamo pravi eksodus zdravnikov in drugih
               specialistov s tega področja, ki gredo pač ven. Ne samo zaradi ali pa sploh ne zaradi
               višje plače, sploh ne; zaradi odnosov, ker tudi tu je problem. Tudi z medčloveškimi
               odnosi znotraj javnih zdravstvenih zavodov so problemi; poslušamo zdravnike,
               medicinske sestre in tako naprej. In ne vem, zakaj so takšen problem koncesije. Nekdo
               iz vrst Stranke modernega centra je nekoč že rekel in citiral prof. dr. Igorja
               Gregoriča, ki da je povedal, da je treba koncesije ukiniti. Seveda, ker te zavirajo
               razvoj zdravstva. Treba je sprostiti zasebno iniciativo, pa ne samo na zdravstvenem
               področju, na vseh področjih, tudi šolstvo in tako naprej. Dokler tega večinsko v tej
               dvorani ali pa v neki naslednji sestavi Državnega zbora ne bodo poslanci, politiki
               dojeli; do takrat nam bodo pač najboljši ljudje te države tudi odhajali iz države. In
               do takrat bo vedno premalo denarja za zdravstvo, za izobraževanje in za druge zelo
               pomembne družbene podsisteme. Hvala lepa.</p>
            </sp>
            <sp xml:id="SDZ7-Redna-33-2017-09-19.sp27">

               <speaker>PREDSEDNIK DR. MILAN BRGLEZ:</speaker>

               <p>Postopkovno, gospod Branko Zorman.</p>
            </sp>
            <sp xml:id="SDZ7-Redna-33-2017-09-19.sp28">

               <speaker>BRANKO ZORMAN (PS SMC):</speaker>

               <p>Hvala, gospod predsednik.</p>
               <p>Želel bi podati samo eno pojasnilo, v nadaljevanju pa tudi predlog. Kolega Horvat me
               je obtožil, ko sem predstavljal poročilo Odbora za zdravstvo in nisem nastopal kot
               poslanec Stranke modernega centra, ampak kot podpredsednik odbora, in sem poročal
               zgolj o tem, kaj se je na odboru dogajalo, da sem izpustil tisto poglavje, kjer je
               omenjeno, kakšne pripombe je v razpravi podala opozicija. To sicer drži, ni pa to
               bilo namerno. Vi veste, da je predstavitev poročila omejena na 5 minut in me je že
               opozarjalo na to, da se mi čas izteka, zato sem moral tekst skrajšati in izpustiti
               določene vsebine. To ni bilo namerno, da bi kakorkoli želel ustvarjati drugačen vtis,
               kaj se je na seji odbora dogajalo. Če bi bil čas daljši kot pet minut, potem bi bilo
               možno izčrpno poročilo tudi v celoti prebrati. Tudi vi veste, ker ste predsednik
               enega odbora, ko na seji Državnega zbora podajate poročilo odbora, nikoli ne
               preberete prav vsega, ker to v petih minutah pač ne gre. Če pa se ta čas podaljša, je
               to možno. Ni bilo nobene namere ustvariti nek vtis, ki ga ni. Hvala.</p>
            </sp>
            <sp xml:id="SDZ7-Redna-33-2017-09-19.sp29">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Bojana Muršič.</p>
            </sp>
            <sp xml:id="SDZ7-Redna-33-2017-09-19.sp30">

               <speaker>MAG. BOJANA MURŠIČ (PS SD):</speaker>

               <p>Hvala lepa za besedo, predsednik.</p>
               <p>Danes govorimo o interventnem zakonu, ki je težek 136 milijonov. Vsekakor so se
               izgube v bolnišnicah akumulirale več let in menim, da bi tak interventni zakon morali
               sprejeti takoj ob nastopu mandata in ne šele zdaj, kajti s tem bi preprečili, da bi
               javni zdravstveni zavodi še dodatno plačevali obresti za neplačane terjatve, kajti
               tudi tu je velik primanjkljaj. Če danes ne bi imeli na mizi tega zakona, bi bili pred
               tem, da bi lahko bilo ogroženo življenje pacientov, saj ne bi dobili dovolj velike
               oskrbe v bolnišnicah, zato menim, da je prav, da se danes o takšnem zakonu
               pogovarjamo. Je pa tudi prav, da postavimo jasna merila, pod kakšnimi pogoji in kaj
               bodo potem vodstva morala na tem mestu za ta denar tudi narediti. Moram sicer
               demantirati zadevo iz stališč, kajti govora je bilo, da zgolj ta vlada namenja
               sredstva za sanacijo izgub. Res je, vlada je že leta 2009 prvič namenila sredstva s
               sklepom Vlade za sanacijo izgub, takrat v višini zgolj nekaj čez 7 milijonov; ampak
               treba je vedeti, da takrat niso bila dovolj jasna merila in dejansko se te
               bolnišnice, ki so prejele sredstva za pokrivanje izgub, tudi danes pojavljajo na tem
               seznamu bolnišnic, ki izkazujejo izgubo. Izgube bolnišnic, moram reči, so res
               zaskrbljujoče. Zgolj UKC Ljubljana – 99 milijonov, UKC Maribor – 6 milijonov, Celje –
               5 milijonov, Izola – nekaj čez 15 milijonov, Jesenice – 3 milijone, Ptuj – 7
               milijonov 600. To so takšni zneski, da te resnično kar zmrazi. Potrebni so ukrepi in,
               kot sem rekla, jasno določena merila, kaj morajo vodstva narediti, ko bodo prejela ta
               sredstva. Ta zakon mora biti na tem mestu jasen in glasen.</p>
               <p>Res je, da te krize niso povzročila samo ta vodstva. Povedala sem že v stališču
               poslanske skupine, da iz analize izhaja, da je šlo za linearno znižanje stroškov cen
               zdravstvenih storitev, kar je povzročilo 166 milijonov evrov izgube. Zavod za
               zdravstveno zavarovanje ni plačeval vseh nastalih stroškov, ki so nastajali z
               varčevalnimi ukrepi; potem enkratno izplačilo tretje četrtine plačnih nesorazmerij,
               sprostitev napredovanj, povišanje vrednosti plačnih razredov, kar je pomenilo novih
               171 milijonov evrov izgube. Še bolj boleče je to, da ni bilo upoštevano povišanje
               stopenj DDV za zdravila in medicinske pripomočke, tudi tu gre za 13 milijonov evrov.
               Zavod za zdravstveno zavarovanje ni plačeval storitev, ki so presegale pogodbene
               okvire, kar je pomenilo 64 milijonov evrov. Če tega ne bi bilo, bi pacienti še dlje
               čakali v čakalnih vrstah, kar ponovno ni prav. Pojavljajo se tudi neplačani prispevki
               za obvezno zdravstveno zavarovanje, ki, ne boste verjeli, na dan 30. 6. 2017 znašajo
               kar 123 milijonov evrov, kar tudi vpliva na razpoložljiva sredstva Zavoda za
               zdravstveno zavarovanje. Ti podatki so resnično zaskrbljujoči. S tem enkratnim
               interventnim zakonom se bo javnim zdravstvenim zavodom pokrilo zgolj 80 % izkazanih
               presežkov odhodkov nad prihodki na dan 31. 12. 2016. To pomeni, da bomo pokrivali del
               tega presežka odhodkov. Res je, veliko je bilo govora tudi s strani predhodnikov, da
               ni jasno razmejeno, ali gre pri teh izgubah tudi za tržno dejavnost, vendar v zavodih
               predstavlja tržna dejavnost zgolj 3 % njihove dejavnosti, zato mislim, da ta teza
               enostavno ne zdrži.</p>
               <p>Moram reči, da ta zakon prinaša kar nekaj okvirov. Res je, da sem tudi sama imela
               pomisleke pri sanacijskem odboru, ki se bo imenoval s strani ministrice, vendar nekdo
               mora preverjati sanacijske uprave, ki se bodo imenovale v javnih zdravstvenih
               zavodih, ki bodo prejeli ta sredstva. Sicer imam še vedno – pa bom po vsej
               verjetnosti pri tem tudi ostala – pomislek glede imenovanja sanacijskih uprav. V
               bistvu gre tu za te ljudi, ki že sedaj vodijo javne zavode. Po moji presoji sedaj ne
               opravljajo tega dela, ki bi ga morali opravljati, kajti zakon o izvrševanju proračuna
               Republike Slovenije vsako leto jasno navede, kaj se zgodi, če javni zdravstveni zavod
               izkazuje presežek odhodkov nad prihodki. Izdelani morajo biti sanacijski načrti. Ne
               vem, ali so te sanacijske načrte zavodi delali ali ne, ali so bili predloženi; in kaj
               je potem iz teh sanacijskih načrtov bilo. To sem spraševala tudi na odboru, odgovora
               sicer nisem dobila, ampak na koncu koncev je po eni strani tudi prav, da vodstva
               dobijo še eno priložnost, da dokažejo, da niso kriva za izgube, ki so nastale.
               Vsekakor del izgub, ki so nastale, tiči drugje, vendar imajo veliko težo tudi
               vodstva, kajti nekateri javni zdravstveni zavodi pa le ravnajo gospodarno, iščejo
               ukrepe za zmanjšanje izgub in iščejo čim manjše zneske pri nabavah materiala. Tu
               veliko stvari, na katere bomo morali še pomisliti.</p>
               <p>Glede nedovoljene državne pomoči je bilo nekaj govora. Zavedati se moramo, da smo
               ustanovitelj dolžni poravnati izgube. Je pa res, da mora ustanovitelj jasno povedati,
               do katere meje jih pokriva in kakšne bodo potem sankcije za neprimerno vodenje.
               Mislim, da je ta zakon sicer korak naprej. Ne bodo pokrite vse izgube, vodstva se
               bodo morala še kako gospodarno obnašati s sredstvi, ki jih bodo imela. Ključno pa je,
               da se popravi ta cena storitve, ki je sedaj na rangu iz leta 2014, kar pomeni, da so
               po oceni 5–7 % te cene prenizke in tudi da bo Zavod za zdravstveno zavarovanje
               plačeval tudi dodatne programe. Zgolj tako bomo lahko skrajševali čakalne dobe, ki so
               resnično že v alarmantnem stanju. Res pa je, da ta zakon ne bo prinesel ključnega
               ukrepa in s tem zakonom ne bomo skrajšali čakalnih dob. Nam pa je mar za državljane,
               ker pač bomo sprejeli ta zakon. Kolegica se je nasmejala, kajti na začetku je
               povedala, da nam ni mar; ampak če je poslušala naše stališče, s tem bomo vsaj
               zagotovili nemoteno preskrbo pacientov. Kajti ko ležiš v bolnišnicah in enostavno ne
               dobiš materiala, je nesprejemljivo. Zato je potrebno, da gremo korak naprej. Zaenkrat
               hvala.</p>
            </sp>
            <sp xml:id="SDZ7-Redna-33-2017-09-19.sp31">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Jelka Godec.</p>
            </sp>
            <sp xml:id="SDZ7-Redna-33-2017-09-19.sp32">

               <speaker>JELKA GODEC (PS SDS):</speaker>

               <p>Najlepša hvala za besedo.</p>
               <p>Po mojem mnenju gre za prvo pomoč in ne za zagotavljanje finančne stabilnosti javnih
               zdravstvenih zavodov s tem zakonom. To je definitivno. Že iz tega, kar sem v stališču
               povedala, v ozadju tega interventnega zakona ni zakona o vodenju in poslovanju
               bolnišnic, o katerem je ministrica govorila od začetka že na samem hearingu, da bo,
               kot je rekel kolega, to njena prioriteta, da bo izboljšala vodenje bolnišnic. In če
               ob tem interventnem zakonu ni popolnoma nobenega ukrepa, da bi se zmanjšale nove
               izgube v bolnišnicah, je ta denar stran vržen denar. Ne s stališča kritja izgub,
               ampak s stališča … Saj poznate tisti pregovor, da je treba otroka naučiti ribo
               loviti, ne mu ribe dati v roke. Če ne boste na vladi bolnišnicam omogočili zunanjega
               okolja, ki bo onemogočilo dodatne finančne izgube, potem ta denar nima nobenega
               smisla. Ker naslednje leto bodo druge bolnišnice, nove bolnišnice ali iste, ko je
               rekla kolegica, ki so dobile tudi leta 2009 pomoč, pa so sedaj spet na spisku, se je
               nadaljevalo negativno stanje. Ker pa seveda v opoziciji nimamo pojma, vam bom
               prebrala izjave nekaterih direktorjev o mnenju teh interventnih zakonov. Direktor
               Splošne bolnišnice Jesenice je dejal, da ta interventni zakon ne rešuje sedanjih
               težav bolnišnic, ki bodo zaradi podfinanciranosti zdravstvenih storitev samo letos
               dodatno ustvarile izgubo v višini polovice sredstev, kot naj bi jih dobile z zakonom.
               V Bolnišnici za ginekologijo in porodništvo Kranj so dejali takole: »Likvidnostna
               situacija tako še vedno ostaja zelo težka. Pričakovani zakon o sanaciji bolnišnic bo
               omogočil poplačilo zapadlih obveznosti nad 90 dni, a tekočega poslovanja ob
               nespremenjenem dvigu cen zdravstvenih storitev ne bo rešil.« Iz UKC Maribor, ker ta
               vlada seveda ni ničesar kriva, je bilo rečeno, da so bili lani v rdečih številkah
               prvenstveno zaradi neurejenega financiranja urgentnega centra. Splošna bolnišnica
               Celje se je lani po dveh desetletjih poslovanja brez likvidnostnih težav znašla v
               podobnih težavah kot ostale bolnišnice in njen direktor je dejal: »To je posledica
               znižanja cen zdravstvenih storitev za 3,6 % s strani ZZZS glede na leto 2016,
               povečanja stroškov dela in nenačrtovanega porasta stroškov zdravil ter zdravstvenih
               materialov.« Torej iz teh zadev, iz tega, kar vam direktorji govorijo; govorijo pa o
               tem, da prihaja do likvidnostnih težav oziroma do izgub zaradi notranjega okolja, če
               v finančnih poročilih berete, bolnišnice se spopadajo z notranjimi težavami; in
               zaradi zunanjega okolja, to je pa ministrstvo, ki daje takšne zakone, takšna
               navodila.</p>
               <p>Gospa ministrica, to ni smešno. Vi poveste, vi ste podpisali s sindikati sprostitev
               ukrepov in to je povzročilo, govorijo, zvišanje plač. Ali ni to res? Sedaj boste pa
               rekli, da niste zvišali plač. Ko je bil podpis s sindikati, je bilo rečeno, da ne bo
               finančnih posledic. Da ne bo finančnih posledic. Vi ste te ukrepe sprostili,
               zdravnikom so se zvišale plače, tudi nagrajevanje, v redu, sem že zadnjič povedala,
               da si zaslužijo, ampak lagali ste državi, lagali ste vladi, vsem, tudi sami sebi
               prvenstveno, da to ne bo prineslo finančnih posledic. Direktorji morajo izplačati
               plače in vse to, vendar za to ne dobijo dodatnega denarja. Znižanje cen zdravstvenih
               storitev in tako naprej. Ni ukrepov, ki bi to finančno situacijo oziroma to
               poslovanje, te izgube v nadaljevanju zmanjšalo. Hkrati cene materiala, o tem že
               govorimo ne vem kako dolgo, gospa ministrica se hvali s tem, da je privarčevala na
               cenah materiala, kar spet ni res, ker vam vsi direktorji govorijo, da se cene
               materiala zvišujejo. O tistih skupnih javnih naročilih ne duha ne sluha, o zmanjšanju
               finančnega dela. Naslednja zadeva, v drugem odstavku 5. člena ste dali ven revidirane
               računovodske izkaze in govorite samo o notranji reviziji, glede na notranjo revizijo.
               Zakaj ne več revidirani izkazi poslovanja? Ker bi se ugotovilo, da ta dopis, ki ga je
               gospod Mezek poslal na ministrstvo v času interpelacije, ko smo začeli govoriti o
               nedovoljeni državni pomoči oziroma o tem, da javni zdravstveni zavodi nimajo
               razdeljene javne in tržne dejavnosti, zato je to šlo ven, ker v teh revidiranih
               izkazih poslovanja bi se to ugotovilo. Ministrstvo je dalo leta 2010 navodila v zvezi
               z razmejitvijo dejavnosti javnih zavodov na javno službo in tržno dejavnost ter se to
               upošteva; vendar pa ni povedalo sodil. Sodila se delajo letos. Za 31. 12. 2016 ne
               boste, gospa ministrica, mogli povedati, ali je šlo za skritje izgub iz javne službe
               ali iz tržne dejavnosti. Če pa, potem pa prosim, da mi odgovorite, kaj je s tem
               dopisom oziroma zakaj je ta dopis začel krožiti takoj po seji odbora, ko smo začeli v
               opoziciji opozarjati na to, da ni razmejitve med javno in tržno dejavnostjo; in na
               interpelaciji, na kar nihče v dvorani ni želel niti slišati, niti slišati. Sedaj me
               zanima, ker na odboru ste pa rekli, kimale so vse gospe zraven vas in vi tudi, da je
               razmejitev, da lahko določate. Hkrati se bo krilo tudi izgube iz kreditov in plačilo
               posojil v okviru enotnega zakladniškega računa države in do komercialnih bank,
               najetih za financiranje tekoče likvidnosti. Ali tukaj gre za kritje teh kreditov za
               javne službe ali kar povprek? Za kaj točno so se najemali ti krediti, za kateri
               segment? Sicer piše za financiranje tekoče likvidnosti, ampak to lahko pride tudi v
               delo tržne dejavnosti, če želite.</p>
               <p>Kolega Kordiš je rekel, da smo v opoziciji kvizlingi, ker tožimo Evropski uniji. Jaz
               nisem nič Evropski uniji tožarila, jaz sem samo opozorila na to, da lahko pride do
               nedovoljene državne pomoči in da bi želeli o tem informacijo, ne pa prijave, kar bi
               bilo zelo dobro. Ker če po evropski direktivi spadamo oziroma imamo Bismarckov sistem
               zdravstva, potem se za nas uporablja to pravilo nedovoljene državne pomoči. Če pa bi
               imeli solidarnostno zdravstvo, kot je gospod Kordiš rekel, da bi morali imeti
               solidarnostno zdravstvo, ki temelji na solidarnosti, potem je pa zadeva drugačna, v
               tistem primeru se to ne bi uporabljalo. Danes pa še vedno je plačilo zdravstvenih
               storitev iz prispevkov državljanov, torej preko zavarovalnic. V tem je tudi
               vprašanje, ali zaradi tega stališča prihaja lahko tudi do nedovoljene državne pomoči.
               Pa še enkrat, razmejitev med javnim in tržnim, gospa ministrica, zakaj potem takšni
               dopisi s strani gospoda Mezga, da tega ni in da bo to šele sedaj urejeno. Jaz bi
               želela videti finančno poročilo UKC Ljubljana oziroma vseh bolnišnic, ki imajo
               razmejeno med tržno in javno dejavnostjo. Naslednja zadeva so sanacijski odbori. Tudi
               mene zanima, kdo bo v teh sanacijskih odborih sedel. Mogoče kdo iz Ekonomske
               fakultete, ki bo za predloge sanacijskih planov zaračunal recimo okoli 6 tisoč evrov,
               kot v Splošni bolnišnici Novo mesto, kjer so pripravili sanacijski načrt s pomočjo
               Ekonomske fakultete, ki jim je to zaračunala. Zdaj pa mene zanima, če bodo v
               sanacijskih odborih sedeli ljudje, ki bodo plačani, koliko bodo honorarji za te
               ljudi; in ali se bo za to potem tudi bolnišnicam računalo, ko se jim bodo sanacijski
               načrti delali.</p>
               <p>Naslednja zadeva je sanacijska uprava. V sanacijski upravi, vam je koalicija že sama
               povedala, sedijo ljudje, ki so danes del tega, da je prihajajo do finančnih izgub,
               torej direktorji, strokovni direktorji, pomočniki direktorjev zdravstvene nege,
               mogoče slednji najmanj. Ampak v njih pa nimate recimo pomočnikov direktorjev za
               finančno poslovanje. Tiste še dajte zraven, potem boste pa komplet naredili. Potem je
               pa komplet. To je tudi naš amandma, da vam predlagamo, da daste še finančnike zraven,
               da bodo lahko povedali – javno je tole, tole je pa tržno; tukaj lahko krijemo, tukaj
               pa ne smemo. Ne, finančnikov se ne potrebuje zraven, to je ena zadeva. Druga, še
               enkrat, ali in kako bodo služili tudi nekateri iz Ekonomske fakultete, ker do sedaj
               so. Ali boste preko sanacijskih uprav razreševali direktorje, ki vam ne odgovarjajo,
               gospa ministrica? Ker v UKC Ljubljana je bil že dvakrat zavrnjen sanacijski načrt, za
               tretje niti ne vem, ker teh svetov zavoda ni, kar prestavljajo se. Enkrat so samo
               sestanki, potem se seja prestavi, agonija UKC Ljubljana se nadaljuje, da je 99
               milijonov izgube; otroška srčna kirurgija, agonija se nadaljuje. Tukaj sedi
               predsednik sveta UKC Ljubljana, pa nič od nič. Ministrica seveda ni nič pristojna, 6
               članov sveta zavoda je v UKC Ljubljana, tudi s strani vlade, tudi nič pristojni. Zdaj
               pa mene zanima, kako lahko daste 136 … Gospa ministrica, ali bi vi dali nekomu denar,
               ne vem, tisoč evrov; ne da vam bi povedal, zakaj bo namenil, kako bo naredil, da ne
               bi prišlo do nadaljnjih izgub, da naslednji dan spet ne bi bil pri vas na vratih za
               tisoč evrov. Kaj misli s temi tisoči evri narediti? Kaj bo naredil, da ne bo
               prihajalo do njegovih novih izgub? Jaz mislim, da s svojim denarjem ne bi tako
               delali. Ker pa delate z denarjem davkoplačevalcev, daste pa 136 milijonov brez
               sanacijskih načrtov, brez sprejetega rebalansa, brez kakršnekoli osnove.</p>
               <p>Kolega je rekel, da se to sprejema v tujini, kadar so naravne katastrofe. Jaz
               mislim, ne bom nadaljevala, da smo prišli do naravne katastrofe. Ker to, 136
               milijonov, gospa ministrica, brez osnove, prijavijo se z vlogo, nimajo revidiranih
               izkazov poslovanja, samo notranja revizija in na koncu še ta notranji revizor pove
               vam, če je vse okej. Najprej revidira, potem pa vam pove, ali so številke v redu ali
               ne. Eni in isti ljudje. Eni in isti ljudje, ki so do zdaj delali izgube. In vi,
               ministrica, ki ste povzročili izgube, vi boste sanirali zdaj slovenske bolnišnice.
               Skoraj sem rekla banke, ker je zadeva čisto podobna. Jaz vas prosim za odgovore –
               javna, tržna dejavnost, ker tako vpijejo nekateri, da je treba ločiti, kar se trži,
               da je treba ločiti zasebnike, koncesionarje; a v javnih zdravstvenih zavodih se pa
               lahko to kar tako dela. Ali imajo sodila, ali je zadeva narejena že pred letom 2016;
               ali je res to, kar piše v tem dopisu. To je ena stvar. Druga stvar, kdo bo v
               sanacijskih odborih in za kakšno plačilo, kakšni honorarji so predvideni, samo me
               zanima plačilo – da ali ne? Če da, potem boste povedali, v kakšni višini je to
               predvideno; ker če gre to iz proračuna države, se to mora vedeti. Hkrati me zanima
               tudi, 136 milijonov, katera ministrstva bodo oškodovana na ta račun. Katero področje?
               Ker nekje bo treba denar vzeti. Nekje ga bo treba vzeti. In to v bistvu je bianko
               podpis koalicije, ker rebalansa še ne vemo. In čudi me, še enkrat, s strani
               koalicije, da lahko tako razpravljate in na koncu potrdite ta zakon. Jaz vas v tem
               smislu res ne razumem. Kritizirate, točno isto govorite, smiselno govorite, da je to
               v bistvu bianko podpis, da ni sanacijski odbor, da se nič ne ve; a hkrati boste
               potrdili samo zato, da koalicija ostane. Upam, da ne bom nikoli v takšni koži. Ampak
               če bom, težko verjamem, jaz bi bila raje tiho, ker to je za mene neke vrste, pod
               narekovaji, izdaja. Izdaja ljudi, kot ste sami rekli, 136 milijonov evrov ne bo
               skrajšalo čakalnih dob, ne bo prineslo nobenih pozitivnih učinkov, le da bodo
               nekateri, ki so izgube ustvarili, lažje dihali in ustvarjali nove izgube. Kaj pa
               tisti, ki so pozitivno poslovali?! Kako pa so tisti lahko pozitivno poslovali? Mi v
               državi Sloveniji nagrajujemo tiste, ki so delali slabo, ki so ustvarili izgube;
               tistim, ki so delali dobro, pa bomo verjetno še kaj vzeli. Če bodo pa naslednje leto
               tisti, ki so zdajle malo nad vodo, v negativnem stanju, nas pa več ne briga.
               Nagrajevanje torej tistih, ki delajo slabo.</p>
            </sp>
            <sp xml:id="SDZ7-Redna-33-2017-09-19.sp33">

               <speaker>PREDSEDNIK DR. MILAN BRGLEZ:</speaker>

               <p>Replika, Miha Kordiš.</p>
            </sp>
            <sp xml:id="SDZ7-Redna-33-2017-09-19.sp34">

               <speaker>MIHA KORDIŠ (PS Levica):</speaker>

               <p>Hvala.</p>
               <p>Opozorila na to, da gre pri zdravstveni dejavnosti tudi za gospodarsko dejavnost in
               da lahko zapade sanacija bolnišnic pod nedovoljeno državno pomoč, niso samo
               opozorila. Gre za skrite, pa niti ne preveč dobro skrite, grožnje, da bo padla tožba
               iz Slovenije na Evropsko komisijo.</p>
            </sp>
            <sp xml:id="SDZ7-Redna-33-2017-09-19.sp35">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Julijana Bizjak Mlakar.</p>
            </sp>
            <sp xml:id="SDZ7-Redna-33-2017-09-19.sp36">

               <speaker>MAG. JULIJANA BIZJAK MLAKAR (PS DeSUS):</speaker>

               <p>Hvala lepa za besedo, gospod predsednik. Spoštovani poslanke, poslanci!</p>
               <p>Danes imamo pred seboj interventni zakon, hkrati pa se pogovarjamo o stvareh, ki so
               precej zahtevne. Gre za to, kaj je javno, kaj je zasebno. Govori gredo pogosto v
               smer, da javni zavodi niso odgovorni za to izgubo, gôvori so precej shizofreni; po
               drugi strani pa se soočamo z gôvori, da so javni zavodi tisti, ki so odgovorni za to,
               da imamo danes izgubo v javnih zavodih. To se pravi, da nekaj pri celi zadevi ne
               drži. Tudi sama ministrica na interpelaciji povedala, da je bilo za okoli milijardo
               700 milijonov evrov posegov v javno zdravstveno blagajno. Noben poslovni subjekt ne
               bi mogel zdržati takšnega pritiska, če bi se mu za toliko v kratkem obdobju znižala
               sredstva, hkrati se pa ne bi poskrbelo za nove finančne vire, ki bi omogočili, da ta
               dejavnost še naprej deluje v smislu ciljev, ki jih ima javni zdravstveni sistem. Tudi
               sama predlagani interventni zakon podpiram v tistem delu, ko se javnemu zdravstvu
               namenja dodatnih 136 milijonov evrov. Je pa treba povedati, da gre tu le za pokritje
               dela izgub bolnišnic oziroma zdravstvenih zavodov. Tudi ostali ste že opozorili, da
               ta znesek nikakor ne bo zadosten, četudi prištejemo še vse tisto, o čemer se je
               govorilo – o amortizaciji, stroških, ki jih bo po novem nosil proračun. Da ne
               omenjam, da je zakon o zdravstvenem varstvu in zdravstvenem zavarovanju še nekje v
               oblakih; in je vprašanje, ali ga bomo sploh dočakali, tako kot sredstva, ki naj bi
               jih prinesel v zdravstveno blagajno. Ta znesek nikakor ne bo zadoščal za to, da bi se
               brez drugih, novih virov in tudi sistemskih ukrepov stanje izboljšalo.</p>
               <p>Skrbijo me tudi odprte možnosti političnega kadrovskega lomastenja po zavodih, ki ga
               zakon omogoča. Interventni zakon namreč suspendira del veljavne zakonodaje, ki ureja
               vodenje in poslovanje javnih zavodov, pa četudi za nadzor nad porabo sredstev in
               uvedbo sanacijskih ukrepov že obstaja ustrezna zakonodaja. Sedanja zakonodaja že
               omogoča ukrepe proti tistim, ki javna sredstva nenamensko trošijo, pa tudi proti
               tistim, ki omogočajo korupcijo, ogrožajo varnost in dostopnost do zdravljenja. Vendar
               lahko ugotovimo, da se teh ukrepov ni izvajalo; spet smo pred tem, da imamo
               zakonodajo, ki se je ne uporablja, tisti, ki bi jo pa morali uporabljati in zahtevati
               njeno uporabo, pa tega niso storili, danes pa zahtevajo suspendiranje dela te
               zakonodaje, da lahko vzamejo določene stvari v lastne roke in uvedejo izredne ukrepe.
               Izgube javnih zavodov, kot smo večinoma vsi ugotovili danes, so plod nezadostnega in
               neustreznega financiranja javnih zavodov. Vprašamo se lahko, zakaj ni bilo sistemskih
               ukrepov, da ne bi imeli situacije, ko Zavod za zdravstveno zavarovanje Slovenije
               plača zasebnim izvajalcem zdravstvene dejavnosti vse zdravstvene storitve, ki jih
               le-ti opravijo, javnim zavodom pa ne. Vemo, kdo vse je odgovoren za regulacijo na tem
               področju. In prav manjkajoči sistemski ukrepi za zagotovitev ustreznega financiranja
               javnih zavodov so privedli do izgub in do nedopustno dolgih čakalnih dob, ki jih
               javni zavodi danes beležijo. Jasno je, da si izvajalci poskušajo pomagati na svoj
               način, če vidijo, da bo prišlo do prekomernih izgub; hkrati pa morajo sprejemati vse
               paciente, vse zdraviti, nimajo pa zadostnih sredstev, zato je jasno, da se bodo
               podaljševale čakalne dobe. To je povsem logično.</p>
               <p>Za pripravo ukrepov, da se to prepreči, so odgovorni na ministrstvih, na vladi; ne
               pa v javnih zavodih. Kot rečeno, nikakor ne podpiramo morebitno netransparentno,
               nenamensko trošenje javnih sredstev, za to obstajajo vsi vzvodi, da bi se to
               preprečilo. Dejstvo je torej, da 136 milijonov evrov ni zadosten obliž na globoko
               rano, ki so jo prejšnje in ta vlada zadale javnemu zdravstvenemu sistemu. Gre za
               vrednostni sistem posameznih vlad, gre za prioritete; in očitno zdravje ljudi ni
               prioriteta številnih vlad, ki so v tem času vodile ministrstvo oziroma ta resor ter
               tudi bile najbolj odgovorne za to, kaj se v tem resorju dogaja. S temi sredstvi se
               namreč ne bo rešilo pričakovanih izgub, manjka pa tudi denar za odpravo nedopustno
               dolgih čakalnih dob. Če bi nam bilo kaj mar za bolnike, za paciente, potem bi se
               najprej poskrbelo zanje, šele nato pa za ostale stvari. Ministrica je sama rekla, da
               je bilo javnemu zdravstvenemu sistemu oziroma pokojninski blagajni odvzeto več kot
               milijardo evrov denarja. Razen korupcije, kamor pa sodi tudi dopuščanje dvoživnega
               sistema, to je hkratnega dela zdravnikov v javnem in zasebnem zdravstvu, kjer pa so
               vzvodi spet na strani regulatorja, je k izgubam javnih zavodov prispevalo še
               naslednje, večino teh stvari ste že sami omenili. Od leta 2010 do 2016 javnim
               zdravstvenim zavodom ni bilo plačanih za 580 milijonov evrov opravljenih zdravstvenih
               storitev. Si lahko predstavljate, kakšen denar je to; pa kljub temu se je zahtevalo
               od zavodov, da poslujejo pozitivno. Kako so poslovali, pa tako vidimo.</p>
               <p>Cene zdravstvenih storitev so bile res prenizke, to vsi ugotavljamo, ampak kljub
               temu je ministrica v svojem mandatu cene še znižala s 1. 1. 2017, kar bo še naprej
               prinašalo izgube temu sistemu. Bolniška nadomestila, ki jih pa nihče od vas ni
               omenil, so v tem času krepko porasla. Moramo ugotoviti, da ministri in vlade niso
               naredili dovolj – lahko bi rekla, da pravzaprav nič – na področju bolniških
               nadomestil. Da bi se ob poškodbah pri delu, ob pretiranih bolniških odsotnostih
               delodajalce s plačili višjih zdravstvenih prispevkov, kar sedanja zakonodaja že tudi
               omogoča, vendar se ne izvaja tega, in s plačevanjem rehabilitacije zaposlenim
               prisililo tiste delodajalce, ki te poškodbe oziroma bolezenska stanja ljudi najbolj
               povzročajo, k bolj človeškemu ravnanju z zaposlenimi. Še vedno nimamo urejenega niti
               seznama poklicnih bolezni, pa se na to opozarja že vrsto let. Povišani odhodki za
               bolniška nadomestila zagotovo odražajo premajhno skrb delodajalcev za varnost in
               zdravje na delu. Vemo, da je to stvar Ministrstva za delo, družino, socialne zadeve
               in enake možnosti ter tudi Ministrstva za zdravje, kjer so v zakonodaji vsi možni
               vzvodi, da se tudi na tem področju kaj naredi. Po sprostitvi varčevalnih ukrepov na
               področju plač, smo danes enkrat že slišali, je javnim zavodom ostalo nepokritih 171
               milijonov evrov. Torej še en poseg vlade v zdravstveno blagajno, ki je bil brez
               dodatnega finančnega vira. O povišanem DDV za zdravila in medicinsko-tehnične
               pripomočke, zaradi česar je zdravstvena blagajna izgubila 13 milijonov evrov, smo
               danes že slišali. Nismo pa slišali še za znižanje normativov zdravnikom, zaradi
               katerega so se za 20 % povišali stroški javnim zavodom. Za isto delo dobivajo danes
               zdravniki bistveno višje plače, to pa pomeni tudi, da je treba tudi zaposlovati nove
               zdravnike, da opravijo tisto delo, ki so ga prej opravili isti zdravniki, kadar
               seveda ne želijo dodatno delati. Tudi to je bil ukrep brez zadostnega finančnega
               pokritja v času te vlade, ki je dodatno načel poslovanje javnih zavodov.</p>
               <p>Tudi nove urgence, na katere smo izjemno ponosni, so prinesle oziroma povzročile
               dodatne stroške zaposlovanja, za kar prav tako ni bilo zagotovljenih dodatnih
               finančnih virov. Da ne omenjam plačnih dogovorov s Fidesom in pogajanja s sindikati
               vlade in te ministrice za zdravje, ki še tečejo in bodo javnim zavodom prinesli še
               dodatne stroške, za katere prav tako ne bo dodatnih finančnih virov. Kakšne dodatne
               obremenitve pomeni še to za javne zdravstvene zavode, kar bo vplivalo na še večje
               prihodnje izgube. Pa če bi se dalo tak poseg v zdravstveno blagajno še upravičiti v
               primeru zvišanja najnižjih plač, je povsem neodgovorno od ministrice in vlade, da se
               namerava z lopato metati dodatna sredstva za tiste plače, ki so že tako najvišje –
               plače zdravnikov v državi. Spet brez zagotavljanja dodatnih finančnih virov.
               Kumulativna izguba javnih zavodov konec leta 2016 znaša 170 milijonov evrov, kar
               pomeni, če upoštevamo vse, kar sem navedla, da so javni zavodi razmeroma dobro
               poslovali ob vseh teh okoliščinah. Seveda je pa treba upoštevati, da se je breme
               preneslo v prihodnje obdobje, ker so se v tem času podaljšale čakalne dobe. Niti evra
               iz tega zakona pa žal ne bo šlo za odpravo nedopustno dolgih čakalnih dob. Po
               interventnem zakonu bo ministrici omogočena razrešitev sedanjih vodstev javnih
               zavodov in tudi politično kadrovanje, kar me močno skrbi. Če ustreznih sistemskih
               ukrepov, ki bi zagotovili stabilno financiranje javnih zavodov, ne bo kmalu, se bodo
               javni zavodi zaradi groženj sanacijskih odborov in sanacijskih uprav začeli otepati
               opravljanja storitev za bolnike, kadar jim bo to prinašalo dodatno izgubo pri
               poslovanju oziroma kadar bodo zaradi tega ogroženi položaji vodilnih v javnem zavodu.
               Brez plačila za opravljene storitve se pač ne da dosegati pozitivnih rezultatov
               poslovanja, to je treba vedeti. Tako bi se lahko zgodilo, da bodo tudi javni zavodi,
               kot to delajo zasebni izvajalci zdravstvenih storitev, začeli zapirati svoja vrata
               pacientom za tiste storitve, ki jih Zavod za zdravstveno zavarovanje ne plača. In
               tega nas pa mora biti strah! Spet gre za paciente, kaj bo z njimi, zaradi česa sploh
               imamo javni zdravstveni sistem. Prav zato utegne biti interventni zakon brez
               pravočasnih ustreznih sistemskih ukrepov škodljiv za dostopno, kakovostno in varno
               zdravstveno obravnavo pacientov. Vedeti moramo, da lahko sanacijska uprava varčuje le
               pri storitvah, na kakovosti in na varnosti zdravstvenih storitev. Pa tudi na
               zaposlenih, to je pri odpuščanju verjetno medicinskih sester in tudi ostalega
               pomožnega kadra. To vse lahko zniža kakovost in varnost zdravstvene obravnave naših
               ljudi pa tudi dostopnost, zato nas je lahko strah tega, kar se trenutno dogaja. Tudi
               zato bom sama in verjamem, da tudi poslanci Desusa, ki že lep čas opozarjamo na
               odsotnost sistemskih ukrepov in ki s prej omenjenim delom zakona nismo najbolj
               zadovoljni, skrbno spremljali, kaj se bo dogajalo. Ker se pa zavedamo, da so ta
               sredstva nizka, vendar pa je treba javnim zavodom priskrbeti dodatna sredstva, bom ne
               glede na pomanjkljivosti zakona ta zakon podprla. Hvala lepa.</p>
            </sp>
            <sp xml:id="SDZ7-Redna-33-2017-09-19.sp37">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospod Janko Veber.</p>
               <p>Izvolite, gospod Veber.</p>
            </sp>
            <sp xml:id="SDZ7-Redna-33-2017-09-19.sp38">

               <speaker>JANKO VEBER (PS SD):</speaker>

               <p>Hvala za besedo.</p>
               <p>Mislim, da tega zakona ne bi potrebovali, če bi sveti zavoda, ki so dejansko tisti,
               ki izvršujejo pravice ustanoviteljev, opravili svoje naloge; in če bi tudi ministrica
               dosledno spoštovala zakon o izvrševanju proračuna, ki ravno tako nalaga takojšne
               ukrepanje, ko se zazna izguba v posameznem zavodu. Danes ugotavljamo, da temu ni
               tako. Pri svetih zavoda, v vseh teh, kjer bodo uvedeni sanacijski ukrepi, se ne bo
               zgodilo nič. Po mojem mnenju bi morali razrešiti vse svete zavoda, ki so vključeni v
               sanacijski program; še posebej Univerzitetni klinični center, ki ima daleč največjo
               izgubo. Brez tega zagotovo ne bo sanacijski program izveden tako, kot bi moral biti
               izveden. Poleg tega je pa res dejstvo denar, 136 milijonov bo namenjeno za poplačilo
               dobaviteljev in obveznosti do bank. Zopet, ko se pogovarjamo o bankah in
               dobaviteljih, ni problem denar; ko se pa pogovarjamo o čakalnih vrstah in o
               medicinskih sestrah, pa je to neizmerno velik problem; torej za ljudi ni denarja, za
               banke in dobavitelje seveda je denar. Naslednje, na kar želim opozoriti, ali je
               Računsko sodišče pregledalo poslovanje teh zavodov, ker konstantno srečujemo izgube.
               Ali je v UKC bilo Računsko sodišče, kdaj? In kdaj je bilo nazadnje? Če ne; je to
               nujni ukrep. Normativov in standardov nimamo. Kako se bo nadzirala poraba sredstev,
               če nimamo normativov in standardov? Kaj je upravičeno uporabljeno in kaj ni? Tudi
               sanacijski odbor bo to predočil najprej svetu zavoda, ki ni naredil očitno nič v tej
               fazi, da pregleda to ukrepanje. Uprave bodo ostale enake in bodo sanacijske uprave.
               Torej eni in isti bodo trošili ta denar, ki pa ne bo prinesel tistega želenega cilja,
               da se skrajšajo vrste in da se izboljša zdravstveno stanje tistih, ki potrebujejo
               zdravstveno oskrbo.</p>
               <p>Še nekaj. Ves čas opozarjam, zakaj se ne spremeni zakon o zamudnih obrestih v
               Sloveniji? Imamo najvišjo obrestno mero pri zamudnih obrestih, samo Slovenija ima
               8-odstotne zamudne obresti pri neizvedenih plačilih v rokih. Zakaj tega zakona ne
               spremenimo? Takoj bi zmanjšali strošek tudi pri vseh teh neizvedenih plačilih. Ampak
               tega nimamo predvidenega, samo podaljšanje plačilnih rokov. V zakonu pa je 8-odstotna
               obrestna mera, kar je največ v Evropi. Zakaj se tega ukrepa ne izvede? Takoj ga lahko
               izvedemo. Pričakoval bi, da bi vse pogodbe z dobavitelji imele tudi protikorupcijske
               klavzule. Ali jih imajo? Ali jih je svet zavoda pregledal? Kdo je pregledoval
               korupcijo pri posamezni pogodbi? Ali je bil izveden kakšen ukrep? Ali je bila samo
               ena pogodba razveljavljena, ker je sum korupcijskega tveganja velik? In če ti ukrepi
               niso bili izvedeni, potem dejansko ni mogoče dati kar 136 milijonov za nekaj, kar ni
               bilo opravljeno. In res opozarjam, sveti zavodov, ki niso opravili svojih obveznosti
               kot ustanovitelji, bi morali biti zamenjani. Državni zbor bo danes prevzel, če bo
               sprejel ta zakon, odgovornost na sebe kot na ustanovitelja in razbremenil svete
               zavodov odgovornosti, ki dejansko izvršujejo pravico ustanovitelja v praksi. Ali smo
               res pripravljeni to prevzeti? Vsaj Računsko sodišče bi moralo vse to pogledati in
               potem priti v Državni zbor ter sprejeti ukrepe. Hvala.</p>
            </sp>
            <sp xml:id="SDZ7-Redna-33-2017-09-19.sp39">

               <speaker>PODPREDSEDNIK MATJAŽ NEMEC:</speaker>

               <p>Vidim, da je še interes za razpravo, zato dajem možnost, da se prijavite k razpravi.
               Izvolite, prijava poteka.</p>
               <p>Besedo ima mag. Alenka Bratušek.</p>
            </sp>
            <sp xml:id="SDZ7-Redna-33-2017-09-19.sp40">

               <speaker>MAG. ALENKA BRATUŠEK (PS NP):</speaker>

               <p>Lep pozdrav še enkrat!</p>
               <p>Mislim, da imamo danes malce shizofreno situacijo v Državnem zboru. Poslanci
               koalicije nas pozivajo, naj ne sprejmemo oziroma ne podpremo tega zakona, kar je
               malce neobičajno. Ampak, okej, tako pač v tem trenutku v tej vladi in v tej koaliciji
               je. Dve uri in še malo sem čakala, preden sem se oglasila, ker sem pričakovala, da bo
               ministrica iz vseh zapiskov, ki si jih je naredila v dveh urah, tudi kaj povedala in
               odgovorila na dileme. Kaj je z razmejitvijo tržne dejavnosti in javne službe; kaj je
               res s problemom, ki je bil omenjen, z Evropsko komisijo; kaj bo z zaposlenimi? Ampak
               na žalost – nič, in po moje bo tako ostalo tudi do konca. Odgovornost za nastalo
               situacijo v zdravstvu. Tudi to je zanimivo poslušati, kako dve stranki v isti
               koaliciji kažeta s prstom na ministrico in največjo stranko. Ja, prav gotovo je
               Stranka modernega centra in ministrica najbolj odgovorna za to, da je situacija
               takšna, kakršna je. Ampak vi tudi ne morete ubežati od svoje odgovornosti, če ji tri
               leta, po domače rečeno, držite štango, da se na področju zdravstva ne spremeni nič
               oziroma so se v teh treh letih stvari spremenile na slabše. In še večje je
               sprenevedanje kolegice iz Desusa, ki okrivi vse vlade za nazaj, ampak hkrati ne pove,
               da je Desus bil del vseh teh vlad. V vseh teh vladah je sedel Desus. Potem lahko
               rečemo, da je Desus najbolj odgovoren, da je situacija v zdravstvu takšna, kot je. V
               vseh vladah od leta 2004 do 2017. Ampak od tega, kar mi danes tu govorimo in ljudje
               slišijo, na žalost ne bo nič drugače.</p>
               <p>Denar; koliko ga je bilo odvzetega zdravstvenemu sistemu. Spoštovana ministrica,
               pogledala sem si bilance Zavoda za zdravstveno zavarovanje, da ne govorim na pamet.
               Leta 2016 se je v zdravstveno blagajno nateklo 2 milijardi in pol, leta 2013 – 2
               milijardi 290. Toliko denarja, kot ga je danes v zdravstvenem sistemu, v zgodovini
               naše države še ni bilo. Ampak problemi so pa tudi takšni, kot jih v zgodovini naše
               države še ni bilo. 10 % več leta 2016; z letošnjim letom bo še dodatnih, približno
               100 milijonov evrov. Ja, so se izgube akumulirale, ja, nastajale so v tistih
               najtežjih časih, ampak danes ob štiriodstotni gospodarski rasti bi morali znati tem
               problemom reči ne in jim narediti konec. Pa ne znate. Za 30 % so daljše čakalne
               vrste. Verjamete ali ne, me je prav bolelo zadnjič ob vaši interpelaciji, ko ste
               nanizali, da v teh vrstah čakajo in stojijo samo ljudje, ki hočejo. Eni se ne
               prijavijo, drugi narobe pokličejo, tretji se prestavijo in tako naprej. In kot sem
               rekla, ljudje od tega, kar danes govorimo, ne bodo imeli nič. Sama sem napovedala
               podporo temu zakonu, ampak ob vsem, kar slišim iz koalicijskih vrst, imam sedaj resno
               dilemo. Če niti lastnih poslancev niste uspeli prepričati, da je ta zakon potreben;
               ne vem, nekaj časa je še, da slišimo vaše argumente. Premier Cerar vas ščiti tri leta
               in vsekakor bo za to, da bo zdravstvo ob koncu mandata te vlade v bistveno težji
               situaciji, kot je bilo na začetku, najbolj odgovoren. Pri drugi ministrici, ki je
               ravno tako imela mogoče problem ali pa željo urediti stvari tako, kot je treba, to je
               pri javnem zavodu v Idriji, ni prav nič pomišljal. Se pravi, da je treba ščititi samo
               tiste iz svojih vrst. Iz druge koalicijske stranke se pa da stvari hitro urediti. In
               zato je največja njegova odgovornost; vsekakor pa ne Desus ne SD tej odgovornosti za
               situacijo v zdravstvu ne moreta ubežati. Že večkrat sem povedala, da ne ta vlada ne
               ta koalicija problemov v zdravstvu ne bosta rešili. Vse to bo moralo, na žalost,
               čakati novo, bolj odgovorno vlado in novo, bolj odgovorno koalicijo. Na žalost na
               račun in na zdravje Slovenk in Slovencev.</p>
            </sp>
            <sp xml:id="SDZ7-Redna-33-2017-09-19.sp41">

               <speaker>PODPREDSEDNIK MATJAŽ NEMEC:</speaker>

               <p>Imamo željo po repliki.</p>
               <p>Mag. Julijana Bizjak Mlakar, izvolite.</p>
            </sp>
            <sp xml:id="SDZ7-Redna-33-2017-09-19.sp42">

               <speaker>MAG. JULIJANA BIZJAK MLAKAR (PS DeSUS):</speaker>

               <p>Hvala lepa.</p>
               <p>Želela bi povedati, da je predgovornica, ki je sedela na Ministrstvu za zdravje,
               bila tudi predsednica Vlade ter pozna tudi ustroj finančnega ministrstva. In tudi
               sama, ko sem bila v vladi, mi je postalo jasno, da so odločevalci za to, kaj se
               dogaja na tem področju, finančni ministri, predsednik Vlade in ministri za zdravje.
               In ko se tukaj kaže s prstom na druge, je treba povedati, da je treba prst včasih
               uperiti tudi vase; in gospa to redno pozablja. Poleg tega bi pa opozorila še na
               napako, ki jo je storila že prej, ko je govorila o regresu upokojencev in o manku 21
               milijonov evrov. Skratka, ta regres je bil že zdavnaj izplačan, verjetno že tudi
               porabljen. In tudi tistih 21 dodatnih milijonov evrov je bilo tudi priskrbljeno in
               tudi potem nakazano. Hvala lepa.</p>
            </sp>
            <sp xml:id="SDZ7-Redna-33-2017-09-19.sp43">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospod Miha Kordiš.</p>
            </sp>
            <sp xml:id="SDZ7-Redna-33-2017-09-19.sp44">

               <speaker>MIHA KORDIŠ (PS Levica):</speaker>

               <p>Hvala za besedo, predsedujoči.</p>
               <p>Prej je bilo rečeno v debati, ali vi veste, koliko zaposleni s povprečno plačo da za
               slovenski zdravstveni sistem; in da ta ni zastonj in da je ta cifra 2 tisoč evrov
               letno. Tukaj lahko vrnem vprašanje. Ali vi veste, koliko stane operacija zlomljene
               stegnenice? Ali koliko stane zdravljenje za raka? Toliko, da v principu ameriškega
               zdravstvenega sistema bi tak človek gladko umrl z našo povprečno plačo, ker si takega
               zdravljenja preprosto ne bi mogel privoščiti. Ob tem, da je dve tretjini naših
               aktivno zaposlenih takih, ki živijo pod ravnjo povprečne plače. Čeprav naš javni
               zdravstveni sistem ni toliko solidaren, kakor si v Levici tega želimo, je še zmeraj
               zelo solidaren in zagotavlja zdravstveno oskrbo tudi tistim, ki si je ne morejo
               privoščiti. Kar se tiče primerjav z Avstrijo, pa naslednje. Avstrijski zdravstveni
               sistem daje primerljive rezultate slovenskemu, samo Avstrijci dajo več kot dvakrat
               toliko denarja per capita za svoj zdravstveni sitem, kot dajemo v tej državi. Pa je
               na primarni ravni, kjer je v Avstriji največ privatnih praks, ta sistem najbolj
               neučinkovit, po možnosti celo manj učinkovit kot slovenski sistem. Ampak ker je
               denarja več, se te razlike tamkaj zgladijo in je oskrba tudi potem hitrejša.</p>
            </sp>
            <sp xml:id="SDZ7-Redna-33-2017-09-19.sp45">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospod Branko Zorman.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-19.sp46">

               <speaker>BRANKO ZORMAN (PS SMC):</speaker>

               <p>Hvala, predsedujoči.</p>
               <p>Gremo najprej lepo od začetka. Več je bilo očitkov danes, česa ta zakon ne rešuje,
               kaj je notri narobe. Seveda je bilo tudi veliko povedanega v prid zakonu, ampak bi,
               preden bi se odzval, dodatno pojasnil določene vsebine. Najprej en zgodovinski pogled
               pa en pogled z distance. Imamo javne zdravstvene zavode, katerih ustanovitelj je
               Republika Slovenija. To so bolnišnice. Imamo javne zdravstvene zavode, ki so jih
               ustanovile občine, to so zdravstveni domovi. In o teh zdravstvenih domovih danes ne
               govorimo; govorimo o bolnišnicah. Zakaj so določene bolnišnice v preteklosti
               poslovale z rdečimi številkami? Seveda je razlogov več. Del teh razlogov je nedvomno,
               da so se v preteklosti sprejemale s strani poslovodstva tudi slabe poslovne
               odločitve, ki so na primer privedle do tega, da je bolnišnica danes v rdečih
               številkah. Verjetno je tudi, da je zgolj v dnevnem poslovanju prihajalo mogoče do
               napačnih odločitev. Dejstvo je pa tudi to, in to ste večkrat danes omenili, da je
               problem v našem sistemu podfinanciranje zdravstvenih storitev, prenizka cena
               zdravstvenih storitev oziroma nerealna cena, kakorkoli želite. Cena, ki jo
               zdravstvena blagajna, to se pravi Zavod za zdravstveno zavarovanje Slovenije, plačuje
               posameznim izvajalcem za tiste storitve, ki jih za nas, paciente, tam opravijo.
               Seveda je najlažje reči, da ne potrebujemo tega zakona, pozabimo tisto za nazaj,
               povišajmo cene storitev, pa se bo na koncu potem izravnalo. Žal tako lahko ne gre.
               Kot sem že povedal v uvodnem stališču, ko sem predstavljal stališče naše poslanske
               skupine, je dejstvo sledeče, da vse te izgube niso nastale včeraj, niso nastale
               predvčerajšnjim, ampak so nastajale z leti; tudi v našem mandatu so se te zadeve
               kopičile. In z delnim zvišanjem cen storitev v preteklih letih se je stanje malo
               popravilo, vendar daleč od tega, da bi se situacija lahko trajno popravila. Torej
               imamo te zdravstvene zavode, ki so v teh rdečih številkah in ki nujno potrebujejo
               finančno sanacijo. Govorim o finančni sanaciji, ne govorim zgolj o finančnih
               sredstvih. Ker če damo v ta zdravstveni sistem za te izvajalce samo denar in jim
               pustimo, da avtonomno razpolagajo z njim in se odločajo, kaj bodo s tem denarjem
               počeli, potem verjetno bodo taisti zavodi čez nekaj mesecev v podobni situaciji. In
               zato je zakon predvideval vzpostavitev nekih nadzornih mehanizmov, nekih kontrolnih
               mehanizmov.</p>
               <p>Predvideva ustanovitev sanacijskega odbora kot posvetovalno strokovno telo pri
               ministru za zdravje, ki bo presojalo; se pravi najprej dajalo navodila upravam
               bolnišnic, presojalo njihove sanacijske načrte, presojalo njihove sanacijske
               programe, presojalo izvajanje le-teh in po potrebi predlagalo korekcije načrta tega
               sanacijskega programa. V primeru, da vodstvo nekega javnega zdravstvenega zavoda,
               neke bolnišnice ne bi izvajalo te sanacije tako, kot je predvideno in potrebno, ima
               možnost ministrici tudi predlagati zamenjavo tega vodstva. In to je tisto, kar
               nekatere, ki ste danes že razpravljali, moti. Zakaj vas to moti, si lahko vsak
               ustvari svojo sliko. Ampak v isti sapi govoriti o tem, da gre za, kot je bilo rečeno,
               »kadrovsko lomastenje po javnih zdravstvenih zavodih«, je pa vseeno malo deplasirano.
               Hkrati tisti, ki ste proti temu mehanizmu nadzora in morebitnih sankcij, saj sankcije
               bodo samo v primeru, če se sanacijski programi ne bi izvajali, govorite, da vodstvo
               ni delalo dobro, da bi jih lahko zamenjali že prej. Če govorite, da je to fino, potem
               si poglejte tudi kakšen zakon, na primer Zakon o zavodih; in boste potem videli,
               kakšne so pristojnosti koga; kakšne so pristojnosti svetov zavodov, kakšne so
               pristojnosti vodstev javnih zdravstvenih zavodov in kakšne so pristojnosti ministra
               za zdravje – nikakršne; na koncu pa za vse odgovarja minister.</p>
               <p>Vrnil bi se tudi v te razloge, ki so pripeljali do tega, da so nekateri javni
               zdravstveni zavodi v rdečih številkah. Izpostavil bom eno bolnišnico, to je
               Bolnišnica Topolšica, kjer je prejšnje vodstvo z zelo nespametnimi poslovnimi
               potezami in s kreditiranjem brez pokritja ter še nadaljnjimi zelo sumljivimi
               poslovnimi potezami pripeljalo dobesedno bolnišnico pred propad. In tudi to je ena od
               teh bolnišnic, ki se jo rešuje. Tam je zdaj novo vodstvo, ki dela drugače; vendar je
               luknja, ki je v tistem času nastala, nerešljiva z rednim poslovanjem. Bil je tudi
               očitek, da še ni zakona o vodenju javnih zdravstvenih zavodov. To je zakon, ki ga ima
               ministrstvo že kar nekaj časa pripravljenega, vendar žal smo tukaj spet ujetniki
               ostale zakonodaje. Dokler bo veljal Zakon o zavodih, takšen kot je; dokler bo veljal
               sistem plač v javnem sektorju, takšen kot je, je umestitev tega zakona znotraj
               sistema malo dolgotrajnejša in traja žal dlje časa; ampak verjamem, da bo na koncu
               Ministrstvo za zdravje predvsem z Ministrstvom za javno upravo in tudi z Ministrstvom
               za finance našlo rešitev, ki pa bo primerna. Ta zakon je nujno potreben, če želimo,
               da bodo ta vodstva delovala tudi v prihodnje bistveno bolje.</p>
               <p>Kolegica Godec je rekla, ko je bila obtožena izdajstva s strani kolega Kordiša, da
               niso tožili Republike Slovenije, torej lastne države, pred Evropsko komisijo; oziroma
               zatožili, če želite. To seveda ni res. Če si boste pogledali magnetogram seje Odbora
               za zdravstvo – jaz se dobro spomnim vaših besed, ker sem to sejo vodil –, vi ste
               rekli, da boste sami to prijavo naredili. To si lahko pogledate in me demantirate, če
               me boste lahko; ampak me žal ne boste mogli. Kolega Pogačnik je rekel, zakaj je treba
               pripeljati sanacijske ekipe. Nič novega se v sistem ne uvaja, zdajšnje uprave
               postanejo sanacijske uprave. Torej nič novega, ki bo nad delovanjem in nad izvajanjem
               te sanacije, teh na novo imenovanih oziroma preformiranih sanacijskih uprav bedel. Ne
               bom se spuščal zdaj v ostale dileme privatnega, javnega, zasebnega, ker so določeni
               razpravljavci pri obravnavi tega zakona želeli pripeljati debato ali razpravo tudi
               širše.</p>
               <p>Za konec še to, cene storitev. Kot že rečeno na začetku, cene določenih zdravstvenih
               storitev so nedvomno podfinancirane in so prenizke. Da bomo lahko to popravili, ne
               gre zgolj za prevetritev tega, tudi to je treba narediti; določene so preplačane,
               določene so podplačane. Ampak tudi to ne bo dovolj. Že prejšnji teden sem pri
               interpelaciji ministrice za zdravje povedal, da je v nadaljevanju ključen zakon, ki
               ga je treba sprejeti, zakon o zdravstvenem varstvu in zdravstvenem zavarovanju. To je
               zakon, ki bo na novo postavil pravičen sistem financiranja, redefiniral bo vire
               financiranja in bo prinesel v zdravstveno blagajno tudi dodatne vire; nekaj iz
               proračuna, nekaj pa tudi od samih uporabnikov zdravstvenega sistema. To je zgolj del,
               eno področje, ki ga bo ta prihajajoči zakon urejal. O njem pa govorim zgolj zaradi
               tega, ker je nujno, da debate, ki jo imamo danes, in težave, ki jo rešujemo danes, ne
               bo treba reševati tudi v prihodnje. Hvala.</p>
            </sp>
            <sp xml:id="SDZ7-Redna-33-2017-09-19.sp47">

               <speaker>PODPREDSEDNIK MATJAŽ NEMEC:</speaker>

               <p>Postopkovno, gospod Tomaž Lisec, izvolite.</p>
            </sp>
            <sp xml:id="SDZ7-Redna-33-2017-09-19.sp48">

               <speaker>TOMAŽ LISEC (PS SDS):</speaker>

               <p>Hvala.</p>
               <p>Vem, predsednik, da sem naslednji na vrsti, vendar se ne oglašam zato, ker nimam
               časa, pač pa zato, ker sem poslušal predhodnika, ki se je osredotočil na dve zadevi –
               ena je finančni okvir tega zakona in druga so sanacijski odbori. Spoštovano vodstvo
               Državnega zbora, za vas imam dve vprašanji. Prvo, ko berem zakon, tam piše: »Zakon
               predvideva, da bo iz državnega proračuna zagotovljen enkratni transfer … in ima zakon
               enkratne finančne posledice za državni proračun v letu 2017.« Vse tiste, ki smo v
               državnem zboru več kot ta mandat, ko se kršijo vsa ustavna in zakonska določila glede
               izpolnjevanja finančnih in proračunskih zadev, nas, spoštovano vodstvo, zanima, na
               podlagi katerega člena poslovnika ste uvrstili ta zakon v proceduro. Kajti ne samo na
               podlagi poslovnika, predvsem tudi na podlagi parlamentarne prakse, ki je do sedaj, do
               tega mandata, vedno sledila poslovniku, zakon ni mogel priti v obravnavo v Državni
               zbor za tekoče leto, če niso bila zagotovljena proračunska sredstva v proračunu. In
               danes poslušamo o tem, kako bo po tem zakonu vlada prišla z rebalansom. Spoštovani
               podpredsednik, prosim, da pred nadaljevanjem seje podate vsem poslancem odgovor, kako
               je možno obravnavati zakon, ki nima finančnih posledic. Še več, spoštovano vodstvo
               Državnega zbora, ne samo da ni zagotovljenih138 milijonov za pokrivanje enkratnega
               transferja. Tukaj piše, »za nagrajevanje članov sanacijskih uprav in plačila
               sanacijskega odbora bodo sredstva zagotovljena v okviru posebnega vladnega projekta,
               za katerega bodo sredstva zagotovljena v okviru finančnega načrta Ministrstva za
               zdravje«. In tukaj, spoštovani predsednik oziroma podpredsednik, sprašujem tako vas
               kot resorno ministrstvo, ali so ti finančni viri zagotovljeni v okviru proračuna za
               leto 2017. Če niso, gre za eklatantno kršenje tega, kar se mu reče, kar mora
               izpolnjevati vsak zakon, to pa so cilji, načela in finančna konstrukcija zakona.</p>
               <p>Zato vas pred nadaljevanjem sprašujem, kje v proračunu so ta sredstva. In če niso,
               zakaj je ta zakon sploh uvrščen na današnji dnevni red seje Državnega zbora?</p>
            </sp>
            <sp xml:id="SDZ7-Redna-33-2017-09-19.sp49">

               <speaker>PODPREDSEDNIK MATJAŽ NEMEC:</speaker>

               <p>Ste žogico usmeril vame oziroma v vodstvo, naj vam odgovorim: po 115. členu.
               Poudaril bom še to, da gre za tipično zlorabo vašega časa, ampak zdi se mi bolj
               pomembno, da nadaljujemo.</p>
               <p>Gospa Jelka Godec, želeli ste repliko. Izvolite.</p>
            </sp>
            <sp xml:id="SDZ7-Redna-33-2017-09-19.sp50">

               <speaker>JELKA GODEC (PS SDS):</speaker>

               <p>V Slovenski demokratski stranki na odboru nismo nikoli dejali, da bo Slovenska
               demokratska stranka vložila tožbo proti državi Republiki Sloveniji za nedovoljeno
               državno pomoč, ampak smo dejali, da lahko do tega tudi pride. Hvala.</p>
            </sp>
            <sp xml:id="SDZ7-Redna-33-2017-09-19.sp51">

               <speaker>PODPREDSEDNIK MATJAŽ NEMEC:</speaker>

               <p>Nadaljujemo z gospodom Tomažem Liscem. Imate dobro minuto oziroma slabi dve.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-19.sp52">

               <speaker>TOMAŽ LISEC (PS SDS):</speaker>

               <p>Hvala, podpredsednik.</p>
               <p>Upam, da boste tako dobrovoljni tudi do predlogov opozicije, ko bomo imeli zakone v
               proceduri, ne bomo imeli kritja za finančne posledice za tekoče leto, pa ali bo to
               SDS ali pa morda kolegi iz Združene Levice, vabljeni k pripravi zakonov, ki bodo
               imeli finančne posledice še za leto 2017. Upam, da bo odgovor isti, da na podlagi
               115. člena Poslovnika zakon izpolnjuje pogoje.</p>
               <p>Kar pa se tiče izgub in sanacijskih odborov. Spoštovana ministrica, tukaj berem
               članke, tako strokovne, predvsem strokovne, kjer piše Dosje zdravstvene izgube. In to
               sklicevanje na predhodnike, kako so bili vsi predhodniki krivi za izgubo – pa
               vzpostavljena laž. Večina izgub v bolnišnicah v Sloveniji so nastale v letu 2015,
               2016 in nastajajo v letu 2017. V letih, spoštovana ministrica, ko ste vi odgovorni,
               ko menjujete svete zavodov, ko menjujete direktorje, finančna posledice pa so jasne,
               še večje izgube teh vaših uprav oziroma ki jih imenujete. Taka bo verjetno zgodba
               tudi s sanacijskimi odbori. Tisti, ki so del problema, naj bi po vašem reševali te
               probleme.</p>
               <p>Skratka, verjetno bomo imeli slej kot prej še nov intervencijski zakon, da bomo
               pokrili vaše neumne odločitve.</p>
            </sp>
            <sp xml:id="SDZ7-Redna-33-2017-09-19.sp53">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospod Jani Möderndorfer.</p>
               <p>Izvolite, imate besedo.</p>
            </sp>
            <sp xml:id="SDZ7-Redna-33-2017-09-19.sp54">

               <speaker>JANI (JANKO) MÖDERNDORFER (PS SMC):</speaker>

               <p>Hvala lepa.</p>
               <p>Danes bomo dobršni del dneva namenili zdravstveni politiki. Ni bila dovolj
               interpelacija, niso bili dovolj odbori in vse ostalo, danes bomo še kakšnih sedem ur
               razpravljali. No, da pa je seveda praksa, da kadarkoli omenjamo in diskutiramo o eni
               temi znotraj zdravstvenega sistema, se zelo neradi držimo bistva, ki ga imamo danes
               na dnevnem redu. Omenjamo vse naokoli, kar seveda pomeni samo lahko dvoje; ali
               zmanjkuje argumentov ali pa enostavno mislimo oziroma mislite, da bo na ta način
               mogoče pripeljati zgodbo bolj prepričljivo, če bomo govorili o petih stvareh, ki med
               seboj nimajo tako enoznačnih povezav. Pa vendar, jaz se bom poskušal držati predvsem
               teme današnjega dneva in predvsem tudi nekaj očitkov, ki jih je bilo navrženih s
               strani opozicije. Nekateri popolnoma upravičeno postavljajo vprašanja, nekje pa
               seveda je več kot jasno, da gre za načrtno nerazumevanje ali pa, kot se reče, načrtno
               zavajanja.</p>
               <p>Šel bom po vrsti. Na začetku naj odgovorim, glede na to, da sem bil omenjen, pa
               sploh še razpravljal nisem in nisem mogel niti replicirati gospe kolegici Nadi
               Brinovšek. To je zelo nehvaležno poslansko dejanje, ko nekoga omenjaš, pa sploh se še
               oglasil ni. No, ampak ona se je oglasila na zalogo za nazaj. Citirala je moje
               nastope, jaz vam želim, da jih čim večkrat citirate in še enkrat potrjujem: vse, kar
               ste citirali, drži. Mi je zelo všeč, da me povzemate. Vam bom pa odgovoril v vašem
               stilu. Glejte, ne bi rekel, bog se usmili, kaj pravzaprav počnemo, ampak drugačno
               tezo bi raje uporabil: pomagaj si in bog ti bo pomagal. Tako predlagam, da čim manj
               boga kličete v zdravstveni sistem, ker drugače bo šlo res vse k vragu, če bomo
               prepustili samo še njemu, da ukrepa. Toliko malo samo za začetek.</p>
               <p>Zdaj bom šel pa na tista bistva, kjer pa je treba odgovarjati. Kolega Horvat je
               danes omenjal in dobršen del svoje razprave v resnici posvetil pravzaprav že znanemu
               dejstvu, o katerem sem večkrat razpravljal, to so ti zadnji kriki obupa in klici na
               pomoč, kako čim prej sprivatizirati zdravstveni sistem. Še več! Danes si je dovolil
               nekaj, česar sem se sicer bal, večkrat sem v svoji razpravi tudi omenil, in zato sem
               dolžan določene stvari seveda slovenski javnosti pojasniti. Namreč, skliceval se je
               celo na dr. Gregoriča, znanega slovenskega zdravnika, vrhunskega strokovnjaka na
               svojem področju, ki v znani ameriški kliniki opravlja kvalitetne in strokovne
               storitve. Potem seveda doda in reče to, kar je povedal že pred dvema letoma in potem
               dvakrat ponovil na različnih simpozijih, nazadnje lansko leto – oziroma ja, lansko
               leto jeseni v Portorožu –, da koncesije je treba ukiniti. Veste, to pove zdravnik, ki
               je izredno dobro plačan in dela še pro bono tu in tam kakšnega pacienta, ne pove pa,
               da prihaja – in to dela v državi, kjer 30 milijonov prebivalcev zaradi tako
               kvalitetnega sprivatiziranega zdravstvenega sistema ne pride do zdravstvene oskrbe in
               tam res umrejo. To je dejstvo!</p>
               <p>Še več, kar je bolj pomembno, on v resnici se zavzema za en drug koncept – ne imeti
               koncesije, ampak vsak v tej državi mora imeti enako pravico dostopa do plačila
               storitev iz zdravstvene blagajne. To je njegov koncept. Kar pomeni z drugimi
               besedami: končaj medicinsko fakulteto, odpri svojo ambulanto in preprosto delo ti je
               zagotovljeno, kajti blagajna ti bo plačevala, dokler bo imela. Izbral si bom tiste
               primere, ki so dobro plačani, tam, kjer je zahtevno, komplicirano in težavno in super
               drago ali pa celo znanstveno in raziskovalno, pa naj gre na terciarne ustanove
               oziroma v javne zavode, v bolnice, ker te se itak ukvarjajo samo tam, kjer se reče,
               da seveda ustvarjamo izgubo. To seveda ne bo šlo. Tudi še več, zatrdil je, da smo
               prevzeli nek sistem iz prejšnjega režima. Zdaj ne vem, ampak nazadnje smo sprejemali
               v prejšnjem stoletju zakonodajo, sicer resda takoj po osamosvojitvi, vendar ne leta
               2002, pardon, 1993, 1994, ampak mnogo kasneje – 1995, 1996 in takrat že dolgo ni
               noben več razmišljal, da bi prevzemali socialistične sisteme. Smo pa nekaj drugega
               naredili. Seveda smo iz proračuna prenesli denar na zdravstveno blagajno, ki je v
               prejšnjem zdravstvenem sistemu ni bilo, imeli so pa SIS-e in podobne stvari. To
               seveda zamegljuje sliko pri tistih, ki mislijo, da bodo na ta način boljše
               funkcionirali. Vendar o tem bomo več govorili, ko bomo imeli razpravo o Zakonu o
               zdravstvenem varstvu in zdravstvenem zavarovanju. Tudi ni res, da se v tej državi
               nismo dogovorili, kakšno naj bo javno zdravje. Ni res! Mi ga že imamo in govorimo o
               javnozdravstvenem sistemu in je uzakonjen in velja. Ali ga hočemo nadgraditi, bolje
               doreči, sistemsko seveda dopolniti, to pa je drugo vprašanje. Tako govoriti, da
               nimamo konsenza in da nimamo tega sistema, je seveda neodgovorno, predvsem pa zelo
               zavajajoče oziroma bom uporabil besedico, ki jo uporablja poslanka Godec, zelo
               moderno v zadnjem mesecu – laže. Ne? To je pač jezik, ki bolj prihaja s tiste strani.
               Vendar zato, da bodo lažje razumeli ta jezik, bom to seveda tudi uporabljal sam.</p>
               <p>Naslednja zadeva, ki se mi zdi pomembna, so pa seveda ti nesrečni dolgovi, o katerih
               mi govorimo. Veste, govoriti o izgubi v bolnicah oziroma če se bom opredelil samo na
               tiste, katerih ustanovitelj je Republika Slovenija ali pa akumulativnih izgubah, je
               seveda ena bistvena razlika, odvisno, kdaj kakšno stvar hočemo uporabiti in za katere
               potrebe. Gospa Brinovčeva je seveda zelo jasno rekla: »Imamo res da bolnišnice, ki
               imajo izgubo. Kaj pa tiste, ki jih nimajo?« Zakaj pa tiste lahko dobro delajo v tem
               sistemu, če je za vse drugo krivo tisto, kar seveda sama navaja. Pa si poglejmo, kdo
               v resnici ima akumulativno izgubo, zato da bomo videli, za kakšne bolnice pravzaprav
               gre, za katera področja. Med njimi ne bomo našli bolnišnice, ki so velike in
               opravljajo vse storitve, ampak izredno majhne, bom rekel, ali pa bom rekel manjše
               institucije. Imamo Valdoltro, ki nima akumulativne izgube oziroma primanjkljaja,
               potem imamo tukaj Golnik, potem je tukaj Soča, potem imamo Postojno in Sežano in
               potem se konča. Kakšen je pa skupni imenovalec teh … /oglašanje iz dvorane/ Je, je,
               še eden je, pa ni več … Ne mešati poslovnega izida pa akumulativno izgubo. Saj bom
               prišel, če mi dovolite, gospa poslanka. Vem, da ste po naravi sicer zelo prijazni,
               ampak bodite še v tej dvorani, pa bom zelo vesel.</p>
               <p>Tisto, kar je pomembno pri skupnem imenovalcu teh, je, da so izredno specializirani.
               Vsi, ki sem jih naštel in nimajo obsega tako velikih storitev, kot jih imajo vse
               ostale bolnišnice, in to je ta bistvena razlika. Ali je pomembno tudi, kakšno je
               vodstvo in organizacija? Zagotovo! Ampak to bomo merili pa, ko bomo gledali še
               poslovni izid za tekoče leto in bomo videli, kdo se jim pridruži pri poslovnem izidu.
               Je pa še Onkološki inštitut Ljubljana, potem imamo Jesenice in Izolo še zraven.
               Vendar z eno razliko, da ti trije, ki sem jih zdaj omenil, pa imajo akumulativno
               izgubo v letu 2016. Torej, seveda se tukaj postavlja vprašanje, kdo je pravzaprav
               kriv in odgovoren pri celi zadevi. Danes smo slišali, da imamo tu svete zavodov, da
               imamo tu vodstva in da bi vsi morali svoje opraviti. Strinjam se, da nobena
               bolnišnica ni enaka drugi; imamo mogoče slabe uprave, imamo nemogoče kolektive, imamo
               nemogoče organizacije ali pa nepravilne svete zavodov. Pri vsakem verjetno je kakšen
               delež, ki pravzaprav lahko vpliva na kakšno situacijo.</p>
               <p>Zakaj nagrajujemo tiste, sem danes poslušal, ki so ustvarili izgubo oziroma
               primanjkljaj? V resnici ne gre za nagrado, ampak gre za sanacijo. Še posebej mi je
               zoprno, ko poslušam nekatere poslance, ki rečejo, veste teh 136 milijonov plus 7
               milijonov amortizacije – še odpis amortizacije, ne pozabiti, da ne gre samo za 136
               milijonov –, da to ne gre za paciente. Ja, za božjo voljo, za koga pa gre, če ne za
               paciente? Gre za storitve, ki so bile oziroma, bom rekel zadeve, ki so bile že
               opravljene. Za koga? Upam, da ne za kar nekoga, ampak za paciente. In posledično
               seveda, če tega dolga ne bomo pokrili, bodo zopet pacienti nastradali zaradi tega,
               ker se določene storitve več ne bodo niti mogle izvajati. Zato ne govoriti, da ne gre
               za paciente. Nihče pa ni rekel, da gre za zmanjševanje čakalnih vrst, kar seveda tudi
               danes ni tema, vsaj ne pri tem zakonu, bo pa zagotovo kasneje v nadaljevanju.</p>
               <p>Tako je te stvari treba pač enostavno naglas povedati. Je pa še tukaj ena stvar,
               katero sem danes slišal, to je, zakaj se ne pokrivajo izgube pri tistih, ki so prav
               tako znotraj javne zdravstvene mreže delovali, pa se bo zdaj pokrivalo samo tam, kjer
               je ustanovitelj Republika Slovenija. Oprostite, prvič bi bilo to nezakonito,
               Republika Slovenija sploh ne more pokrivati izgube pravni osebi zasebnega prava, ne
               gre, če mi pokažete ta člen, kako se bo to izšlo in da bo to zakonito, potem bom
               seveda koga nagradil še s kakšnim, raje ne povem čim.</p>
               <p>Druga stvar, ki se mi zdi pomembna, je pa predvsem to, da je bilo danes operirano z
               enim dokumentom, katerega je dvakrat omenila kolegica Godec tako v svoji predstavitvi
               kot v nadaljevanju v razpravi, ko govori o nekem dokumentu, ki naj bi ga po njeni
               zaslugi, ker naj bi razpravljali na Odboru za zdravstvo, se pojavil pri javnih
               zavodih, kjer naj bi morali podati neke določene podatke glede razmejitve storitev v
               … med razmerjem javnega in tržnega. Sicer sem se pozanimal in lahko rečem, kolegica
               Godec seveda ni tako pomembna, še manj pa njena vprašanja in diskusije na odboru, da
               bi se zaradi tega moral ta dokument pojaviti, ker je rekla: »Zanimivo, da se je takoj
               po odboru pojavil ta dokument.« Namreč, vi veste, da po Zakonu o Računskem sodišču
               pravzaprav vsako leto Računsko sodišče vstopa na različna področja in letos na štiri
               ministrstva, od tega je eno tudi Ministrstvo za zdravje, kjer je bilo treba na
               zahtevo revizorke iz Računskega sodišča povprašati določene javne zavode, ki
               poslujejo nad 40 milijoni in morajo po zakonu revidirati tudi podatke s področja
               razmejitve javnega in tržnega. Govoriti o tem, da javni zavod ne ve, kaj je javno in
               kaj je tržno, je seveda noro, zaradi tega ker imamo to že danes z zakonom zelo jasno
               opredeljeno. 9. člen Zakona o računovodstvu in 23. člen Pravilnika o sestavljanju
               letnih poročil za proračun, proračunske uporabnike ter druge osebe javnega prava to
               zelo jasno definirata. Zato se je ta dokument tudi pojavil, ki ga pa verjetno še
               marsikje niso najbolje razumeli, ko so ga dobili. Seveda zdaj mislijo, da morajo
               imeti določene elemente. Namreč, ta dokument oziroma predpis zelo jasno že danes
               govori, da tam, kjer je nemogoče s sodili določati to razmejitev, se to vidi na
               prihodkovni strani, ko vidimo, kako so vplačana, in se temu primerno lahko določi
               toliko kot na prihodkovni strani tudi na odhodkovni strani. Tako ta dopis seveda nima
               nikakršne zveze s tem vprašanjem, ki ga je postavila poslanka Godec. Vendar, če bo
               potrebno, bo več o tem povedala tudi ministrica.</p>
               <p>Naj povem še tisto, kar se mi zdi zelo pomembno. Kolegica Bratušek je govorila, kdaj
               in zakaj so nastali dolgovi, v katerem mandatu in kdo pravzaprav je tisti, ki lahko
               ali pa bi moral kaj o tem reči oziroma tudi kaj narediti. Če si bomo pogledali točne
               podatke, kdaj in zakaj se je kakšna stvar dogajala v zdravstveni blagajni, bomo lahko
               videli, da v obdobju od leta 2014 do leta 2016 so se prihodki v zdravstveni blagajni
               z 2,368 milijarde v letu 2014 povečali na 2 milijardi 518, kar pomeni, da za razliko
               približno 150 milijonov v zdravstveni blagajni se je to povečalo. Zdaj pa poglejmo,
               zakaj se je povečalo, od kje nastane ta razlika. 117,58 milijona gre za zdravstvene
               storitve oziroma to je 7,05 rasti. In če potem pogledamo naprej, 59,76 milijona
               zaradi bolniške odsotnosti ter 22,84 milijona za zdravila in medicinske pripomočke.
               Torej govoriti, da je to naraslo samo zaradi mase plač oziroma plačnih nesorazmerij,
               je najmanj, kar lahko rečem, nekorektno. Seveda znotraj tega, če pogledamo
               zdravstvene storitve, imamo tudi tam strošek dela in tam tudi dobimo to pravo
               razliko, kaj se pravzaprav dogaja.</p>
               <p>So pa tu še – in s tem bom tudi zaključil, ker je treba večkrat ponoviti –, kje so v
               preteklosti nastajali idealni pogoji in razmerja za to, da so bolnišnice slabo
               poslovale in so nastajali dolgovi. Eno so zagotovo ukrepi preteklih vlad, ki jih vsi
               več ali manj poznamo, ki so zajezili in povzročili večkratno linearno znižanje cen
               zdravstvenih storitev. To se ni dogajalo lansko leto ali predlansko in tako naprej,
               ampak se je dogajalo skozi vsa obdobja. Od leta 2009 naprej imamo prva linearna
               znižanja, ki posledično prinesejo – ker akumulativna izguba ne nastane v enem dnevu
               ali eni noči, ampak ima posledično vzroke. In tisti, ki to vedo, danes tudi spretno
               to zlorabljajo v svojih razpravah, ko omenjajo, kdaj je nastajala akumulativna
               izguba. Naslednja je tudi omejenost razpoložljivih sredstev v cenah zdravstvenih
               storitev. Naj povem, da iz naslova večkratnega linearnega znižanja pomeni 166
               milijonov evrov manj denarja v zdravstveni blagajni. Potem je zaradi omejenosti
               razpoložljivih sredstev, ker niso bili priznani vsi nastali stroški, nastalo za 171
               milijonov primanjkljaja pri storitvah, ki je bil nepokrit. Nadalje, na strani
               zdravstvene blagajne pri plačilu storitev ni bilo upoštevanih povišanih stopenj DDV z
               8 na 8,5 %, pri čemer je bil izpad prihodka izvajalcev 13 milijonov evrov. Potem v
               letih 2008 do 2016 zdravstvena blagajna javnim bolnišnicam ni plačevala storitev, ki
               so presegle pogodbeno dogovorjen okvir s splošnim dogovorom, ki je bil dogovorjen. V
               tem primeru smo imeli kumulativno izgubo oziroma nepokritih stroškov v višini 580
               milijonov evrov. Potem imamo še tukaj, to samo za informacijo, da si bomo znali
               predstavljati, kaj to pomeni na letni ravni. To pomeni 64 milijonov evrov iz tega
               naslova. To se pravi, lahko zelo hitro izračunamo, zakaj imamo take velike
               akumulirane izgube. In na koncu naj pa omenim še zadnjega, to pa je, se pravi,
               neplačani prispevki za obvezno zdravstveno zavarovanje, ki so na dan 30. 6. 2017
               znašali 23,63 milijonov, kar vpliva seveda na razpoložljiva sredstva zdravstvene
               blagajne. Tako preprosto poenostavljati, da so izgube nastale izključno zaradi
               plačnih nesorazmerij, je nekorektno, nepošteno in nefer, še posebej, če vemo, da se
               določena sploh še izplačevati niso začela.</p>
               <p>Na koncu naj še rečem to, kar je pa omenil kolega Lisec. Žal, ni te bilo na odboru,
               kjer smo to isto vprašanje tako na pobudo oziroma zahtevo kolegice Bratuškove in ne
               nazadnje tudi tvoje kolegice jasno razčistili in je bilo pojasnjeno s strani
               Ministrstva za finance, kdaj in na kakšen način se določene stvari v samem postopku,
               kadar zahtevajo finančne posledice – in ta interventni zakon zagotovo govori o
               finančnih posledicah – posredno zagotovo, to vemo vsi, saj o njih javno govorimo, 136
               milijonov, pomeni seveda na podlagi Zakona o javnih financah, 40. člena, da mora
               takrat minister ukrepati. Kadar ne gre več za uravnotežen proračun, najprej, kar se
               mora zgoditi, se mora začasno zaustaviti izvrševanje proračuna. To je bilo tudi
               storjeno pred enim tednom in iz tega naslova tudi potekajo, in to tudi vsi vemo,
               priprave na rebalans, o katerem bomo govorili in zagotovo bojo takrat vprašanja na
               mestu, na kakšen način, in takrat bo seveda morala ministrica za finance povedati,
               kako in kje bomo ta denar v okviru proračuna tudi zagotavljali. Dejstvo pa je, da
               moramo vedeti, da 136 milijonov evrov ne pomeni čistega avtomatizma; in hvala bogu,
               da je temu tako. To ne pomeni, če bomo danes zakon sprejeli, da bo 136 milijonov tudi
               dejansko izplačanih, ampak bo za to v okviru sanacijskih uprav – in ne nazadnje
               nadzora sanacijskega odbora seveda – temu primerno tudi vršen nadzor in izplačano bo
               samo tisto, kar bo v okviru tega postopka tudi dokazano in predloženo v samo zahtevo
               za izplačilo oziroma za pokrivanje.</p>
               <p>Na koncu naj rečem samo to; interventni zakon pomeni interventni ukrep, česar pa si
               seveda noben ne želi, da je to sistemsko in niti ne more biti sistemsko. Tudi
               interventni zakon ima svoj rok trajanja in ne nazadnje možnosti, kdaj pa se to tudi
               konča in zaključi. Temu primerno podpiram čimprejšnje sprejetje zakona in verjamem,
               da je to samo en del tistega, kar je znotraj zdravstvenega sistema treba storiti, da
               se izboljša stanje v zdravstvenem sistemu. Hvala.</p>
            </sp>
            <sp xml:id="SDZ7-Redna-33-2017-09-19.sp55">

               <speaker>PODPREDSEDNIK MATJAŽ NEMEC:</speaker>

               <p>Preden sprožim še en krog prijav, mi dovolite, da dam besedo najprej ministrici za
               zdravje gospe Milojki Kolar Celarc.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-19.sp56">

               <speaker>MARIJA MILOJKA KOLAR CELARC:</speaker>

               <p>Hvala za besedo, gospod podpredsednik!</p>
               <p>Bom skušala odgovoriti na tiste ključne poudarke oziroma vprašanja iz dosedanje
               razprave.</p>
               <p>Najprej. Gospa Godčeva v eni sapi govori, da sem jaz povzročila izgube, potem reče,
               da so krivi vsi direktorji, enkrat je to cena storitve. Jaz pa želim in poudarjam
               samo dejstva in argumente. Tudi nihče ni prevaljeval krivde ali pa odgovornosti samo
               na preteklost. Poleg tega, da je bilo v razpravi večkrat povedano, kaj vse se je
               delalo v preteklosti in se je saniralo, dejstvo: tudi javne finance, delno na račun
               zdravstva. Torej, izgube, kot sem rekla, zatečene ob začetku mandata te vlade, so
               bile 131,4 milijone evrov, v letu 2015 2,2 in v letu 2016 36,6, kar je 170. Razlogi
               pa so kompleksni in raznovrstni. Seveda je definitivno največji razlog ta, da se je
               neselektivno v preteklosti zniževala cena storitev. Vendar pa je treba poudariti
               tudi, da je v zadnjih dveh letih od 2013 do konca 2015 se povečalo za 14 odstotkov
               število obravnav oziroma pacientov, če hočete, oziroma za 176 tisoč prebivalcev je
               bilo več obravnavanih.</p>
               <p>Dodaten razlog. V zadnjih dveh letih se nam res enormno povečujejo bolniška
               nadomestila nad 30 dni. Poglejte, samo v zadnjih dobrih dveh letih smo za to dali za
               skoraj 80 milijonov evrov več nadomestil. Seveda je za ta denar bilo manj za
               zdravstvene storitve. Če bi ta denar imeli v letošnjem letu, bi to pomenilo za 5
               odstotkov dvig cen storitev in bi nekako lahko izravnano poslovali ob vseh teh
               povečanjih obravnavah.</p>
               <p>Torej, nihče ne želi, ampak bodimo realni in povejmo dejstva. In zaradi tega je
               potreben danes interventni zakon. Vsi pozabljate, sistemski zakoni vendar veljajo za
               naprej, saj če bi pa prinesla sistemski zakon, bi mi pa rekli, da predlagam ustavno
               sporne rešitve, ker jih ne moreš uveljavljati za nazaj. Zato so interventni zakoni.</p>
               <p>Naslednje dejstvo. Pravite, da to ne bo nič za paciente. Še naslednja resnica. Ja,
               seveda bo; bodo redno dobavljena zdravila, medicinski pripomočki, da se bodo lahko
               opravljale storitve.</p>
               <p>Da ne naredimo nič za čakalne dobe. Kako, da ne? Ta vlada je samo letos dala
               dodatnih 41 milijonov za skrajševanje čakalnih dob, ki se tudi skrajšujejo. Ne bom
               več govorila o seznamih, realnosti, ker sem že povedala in ga obljubila do konca
               leta.</p>
               <p>Naslednje dejstvo, vsi mi očitate, da je moj sporazum podpisan s sindikatom Fides
               odnesel ne vem koliko dodatnega denarja. Do danes ni ta moj sporazum odnesel niti
               dodatnega evra! Ne z ministrstva niti iz zdravstvene blagajne! Je pa dejstvo, da so
               splošna pogajanja in sprostitev v določenem delu varčevalnih ukrepov, napredovanj 1.
               9. seveda dvignila plače, ki pa glede na način plačevanja programov niso bila
               ustrezno pokrita.</p>
               <p>Posojil gospodu Horvatu. 7,6 milijona evrov je posojil do enotnega zakladniškega
               računa na dan 30. 6.</p>
               <p>Gospodu Kordešu. Lahko ste ugotovili, da ni več omejitev, kdo je lahko v sanacijskem
               odboru, tudi na predlog zakonodajne službe.</p>
               <p>Še nekaj, kar me je pa tudi nekako … Primerjava. Če že delamo primerjave, ne moremo
               primerjati teh 136 milijonov s proračunom Ministrstva za zdravje. Lepo vas prosim!
               Treba je to primerjati s proračunom zdravstvene blagajne 3,2 milijarde in to
               predstavlja, ne boste verjeli, 0,4 odstotka.</p>
               <p>Glede tega, že od leta 2007, pa tudi z novim zakonom iz 2011, Zakon o preglednosti
               finančnih odnosov in ločenem evidentiranju, morajo vsi zavodi imeti ločene evidence,
               tržno dejavnost, javno službo, ker je to konec koncev odvisno tudi dodatno
               nagrajevanje ali nenagrajevanje, če je … / izklop mikrofona/</p>
            </sp>
            <sp xml:id="SDZ7-Redna-33-2017-09-19.sp57">

               <speaker>PODPREDSEDNIK MATJAŽ NEMEC:</speaker>

               <p>Prosim za prijavo.</p>
               <p>Besedo ima gospod Miha Kordiš, ampak ugotavljam, da nimate več časa na razpolago
               oziroma 8 sekund. Izvolite.</p>
            </sp>
            <sp xml:id="SDZ7-Redna-33-2017-09-19.sp58">

               <speaker>MIHA KORDIŠ (PS Levica):</speaker>

               <p>Odgovor glede morebitnih odpuščanj s strani sanacijskih uprav, da ne bodo medicinske
               sestre, čistilke in tako naprej ostale brez šihtov.</p>
            </sp>
            <sp xml:id="SDZ7-Redna-33-2017-09-19.sp59">

               <speaker>PODPREDSEDNIK MATJAŽ NEMEC:</speaker>

               <p>Nadaljujemo z gospo Ivo Dimic.</p>
               <p>Izvolite, gospa Dimic, imate besedo.</p>
            </sp>
            <sp xml:id="SDZ7-Redna-33-2017-09-19.sp60">

               <speaker>IVA DIMIC (PS NSi):</speaker>

               <p>Hvala lepa.</p>
               <p>Lepo pozdravljeni vsi, ki spremljate danes to našo sejo, kjer govorimo o tem, koliko
               denarja bo še treba v zdravstvu vendarle vložiti, da bo država lahko zagotavljala
               neko dobro javno zdravstvo vsem državljanom pod enakimi pogoji. Pa razprave grejo v
               to smer, da enostavno nekateri veliko govorijo, malo povedo. Se mi zdi, da
               sprehajanje med nami poslanci, kaj kdo reče, mogoče celo ni primerno, ker se mi zdi,
               da je to bolj polemika z njimi, pa vendarle neke jasne slike o neki prihodnji dobro
               zdravstveno urejeni državi ni bilo govora. Ministrica je, se tudi bom vrnila sama na
               interpelacije, rekla: »Nisem sama kriva za nastalo razmere v zdravstvenem sistemu.
               Podedovala sem 132 milijonov že negativnega stanja.« Res je. Zato ste verjetno kot
               ministrica odgovorni, da niste sanirali tega zdravstvenega stanja, da dodatno bomo
               vsi namenili 136 milijonov za sanacijo, 80-odstotno sanacijo, našega javnega
               zdravstvenega sistema.</p>
               <p>Vse prevečkrat je že bilo rečeno, da plansko planiranje kot neko plansko
               gospodarstvo v naših javnih zavodih ni več primerno. Na to vas opozarjajo tudi
               direktorji in vodje javnih zavodov, da je težko v začetku leta ali pa konec leta
               predvideti, kaj se bo v prihodnjem letu v nekem javnem zdravstvenem zavodu dogajalo.
               Seveda se lahko na neke ocene naredijo, ne pa tako, bom rekla, striktno zabetonirati,
               toliko bo, kar bo pa več, pa ne bo plačano. Pa lahko se zgodijo iz različnih razlogov
               kakšne druge zadeve in enostavno potem so javni zavodi v negativni situaciji.
               Predvsem se mi zdi danes, ko je bilo tukaj govora, koncesije gor, koncesije dol,
               predvsem je pomembno, da ima vsak državljan dostop do javnega zdravstvenega sistema
               pod enakimi pogoji in čim prej. Ta »čim prej« pa je tisti temelj, ki bi moral biti
               najprej narejen. Ne samo denar črpati! Že celo leto poslušam, pa toliko, pa toliko,
               pa spet, pa ponovno, pa ponovno. Ljudje pa še vedno čakajo na neke operacije, tudi
               maligne, tudi rakave operacije več kot 6 mesecev. Ne predstavljam si nobenega, ki bi
               lahko živel s tem, da ima v sebi neko nevarno bolezen in da lahko te doma pustijo 6
               mesecev oziroma še vprašanje, če dobijo bolniški stalež in hodijo v službo, da
               vendarle pridejo na vrsto.</p>
               <p>Se mi zdi, da je treba povedati, da naš zdravstveni sistem vseeno ni toliko poceni.
               In opombe OECD, na kaj mora Slovenija v prihodnjem letu oziroma v prihodnosti najbolj
               biti pozorna, je tudi to, da morajo vzdržno rast imeti, da je problematično staranje
               prebivalstva in seveda to najbolj vpliva tudi na zdravstveno blagajno in seveda, da
               je na nek način produktivna. Bilo je že tudi na interpelaciji, tudi danes
               izpostavljeno, koliko plačuje v tujini 4-članska družina za osnovno zdravstveno
               zavarovanje. Še enkrat povem, v Sloveniji tudi veliko plačuje neka 4-članska družina.
               V grobem pogledano, je to od 3 do 4 tisoč, 4-članska družina, če sta oba starša
               zaposlena. Govorimo o zaposlenih starših. To se mi zdi … in podpiram, da je prav, da
               imamo solidaren sistem, da tisti, ki je bolj bolan, pride tudi do zdravil, tudi če
               mogoče manj prispeva. To je naš solidarni sistem, na katerem temelji. Pa vendarle se
               mi zdi, da imate kot ministrica možnost, da vendarle lahko ukrepate in stopite na
               prste in pregledate, kaj se je dogajalo po posameznih zavodih zaradi takega … Je to
               zgolj samo napaka pri planiranju, je to napaka v kakšni drugi zadevi? Pa vendarle,
               kot ministrica ste odgovorni za negativno stanje v slovenskem zdravstvenem sistemu in
               ne nazadnje za vedno daljše čakalne dobe.</p>
               <p>Težko je reči, da kakšen sistem bi bil boljši. Pa vendarle, človek, ki vplačuje in
               ko potrebuje zdravstveno oskrbo, vendarle pričakuje, da bo to, kar je on vplačal,
               lahko tudi nekoč pokoristil, kljub solidarnosti. Saj ne rečem, da boš koristil vsak
               dan, ampak takrat, ko je potrebno. In v Sloveniji imamo pač stanje, kjer je potrebno,
               da se na ta način začnejo stvari odvijati in da se vendarle začne tudi ta čakalna
               doba na nek način zmanjševati. Zagotovo bi bil naš model, ki ga predlagamo, da denar
               sledi pacientu, najlažji. Če bi denar sledil pacientu, sem zagotovo prepričana, da bi
               vsak pacient prišel karseda najhitrejše do svoje, do oskrbe, do zdravnika, do
               specialista, mogoče do potrebne operacije. Pa vendarle je težko razumeti, da bi
               vendarle bilo pogledati skupaj, vedno v Novi Sloveniji rečemo, ne iščemo krivcev,
               želimo iskati rešitve, možnosti, ki so dane, da bi lahko prišli do takega sistema.
               Želimo soustvarjati sistem. Še enkrat poudarjam: javni sistem, ki je vsem dostopen
               pod enakimi pogoji. 136 milijonov evrov pomoči je celo več kot ima celo leto
               ministrstvo v proračunu. To je proračun Ministrstva za zdravstvo. Znaša 94, 95
               milijonov. Kaj hočem povedati? Da mogoče ima celo ministrstvo premalo denarja, da bi
               lahko boljše delalo. Vprašam, a ne! Zdi se mi, da je treba tudi ministrici dati na
               nek način moč, da bi lahko zadeve peljala, ali je sama ujetnica različnih lobijev, ki
               dejansko želijo imeti zdravstvo v svojih rokah, ne glede za ceno zdravja, življenj
               državljanov in državljank.</p>
               <p>Biti pa tako nelikviden, da nekomu ali pa nek javni zdravstveni zavod celo ne dobi
               zdravil, zdravstvenih pripomočkov, je pa povsem napačna pot v tej državi. Da so javni
               zdravstveni zavodi blokirani in da ne dobijo od dobaviteljev zdravil, ki jih
               državljani potrebujejo! Zame je to že ena pot, korak naprej, ki pelje v Venezuelo.
           </p>
            </sp>
            <sp xml:id="SDZ7-Redna-33-2017-09-19.sp61">

               <speaker>PODPREDSEDNIK MATJAŽ NEMEC:</speaker>

               <p>Besedo ima mag. Alenka Bratušek.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-19.sp62">

               <speaker>MAG. ALENKA BRATUŠEK (PS NP):</speaker>

               <p>Pravzaprav se strinjam s tem zadnjim, kar je povedala kolegica, da bi bilo bistveno
               bolje ne iskati krivcev, ampak rešitve. Vi se tudi po treh letih neprestano obračate
               nazaj. Sama nimam nobenega problema in vedno povem, da ni samo ta ministrica in ta
               vlada kriva in odgovorna za situacijo. Ni! Ampak je pa kriva in pa odgovorna za to,
               da tri leta ni naredila nič. In to res nič. Zdaj nam razlaga o 136 oziroma o 130
               milijonih nakopičenih izgub, ampak v treh letih je to prvič, da slišimo o teh
               problemih. Vsakič znova, ko smo v parlamentu razpravljali o tem, nas je zavračala, da
               to ni problem, da je to odgovornost zavodov in da naj to zavodi rešujejo sami. Še
               enkrat, nobenega problema nimam; ja, tudi sama bi lahko, bi morala za področje
               zdravstva narediti več. Ampak v tistih časih, najtežjih časih, je moja vlada imela
               eno drugo, zelo pomembno nalogo – finančno stabilizacijo države. Nam je uspelo, vam v
               treh letih na področju zdravstva ni uspelo pravzaprav nič.</p>
               <p>Mogoče še ena stvar. Ja, bolniške odsotnosti oziroma stroški, povezani z bolniškimi
               odsotnostmi, se povečujejo. Pa govorimo to že tudi tri leta. Ali se ne zavedate, da
               to zato, ker ljudje stojijo v čakalni vrsti in ne pridejo na vrsto in so na bolniški?
               Mi vam razlagamo, da bi bistveno bolje bilo ta denar dati takoj za preglede, posege
               in bi bilo bolniških manj. Vi pa zdaj to kot argument, zakaj izgube nastajajo,
               uporabljate.</p>
               <p>Ja, ni vse na račun plač, je pa velik del na račun plač. Od leta 2009 do 2014 so
               bile izgube 130 milijonov, v letih 2015, 2016 in 2017 bo pa še dodatnih 100. Se
               pravi, dvakrat uspešneje kumulirate oziroma ustvarjate izgube, kot je to bilo prej.</p>
               <p>Oglasila sem se pa pravzaprav zaradi replike kolegice iz Desusa, ki je povedala
               neresnico, in jo seveda moram popraviti. Najprej, kar se tiče odgovornosti. Sama sem
               zase povedala, ampak dejstvo je, da je tudi stranka Desus bila nekaj let odgovorna za
               Ministrstvo za zdravje. Pravzaprav pa sedi v vseh vladah od leta 2004 do leta 2017 in
               ne morete ubežati odgovornosti, ne da se. Ne da se! Pričakovala bi, da bi kolegica to
               vedela. Pa bom zdaj vseeno še enkrat povedala, kar se tiče regresa za upokojence. Še
               vedno veljajo krizni ukrepi, še vedno upokojenci niso v letošnjem letu dobili tega,
               kar bi morali dobiti, če ukrepov ne bi bilo. Regres je bil izplačan v petih višinah,
               400, 260, 200, 150 in 90 evrov, po zakonu brez ukrepov bi moral biti v dveh višinah.
               In to razlagam, da ste nas prepričevali, in za to bi potrebovali dodatnih 21
               milijonov evrov. Pa je takrat bilo povedano, da teh 21 milijonov evrov popolnoma
               razsuje javne finance. Skratka, nemogoče je bilo zagotoviti teh 21 milijonov in
               končati ukrepe, ki jih čutijo upokojenci vse od začetka krize. 21 milijonov sesuje
               javne finance, popoln kolaps, 140 milijonov pa se da! To primerjavo sem naredila. In
               ni korektno … Pač, mislim, korektno ali pa nekorektno, verjetno namenoma. Ampak
               mislim, da je prav, da vedo tudi upokojenci, kako in kaj.</p>
               <p>Sicer pa, spoštovani kolegice in kolegi, z današnjim govorjenjem ne bomo pomagali
               zdravstvu. Bistveno več bomo pomagali z zavedanjem ministrice in koalicije, da
               problemi so, da se je s temi problemi treba spopasti in jih ne zanikati. Čakalne
               vrste so. Dejstvo je, da tudi ljudje, oboleli za rakom, prvič v zgodovini naše države
               čakajo, tako je bilo povedano. In čakajo; ne čakajo 6 mesecev, ampak tudi 3 tedne
               tiste negotovosti je za takšne ljudi verjetno preveč. Pod to vlado in to koalicijo
               problemi v zdravstvu, na žalost, ne bodo nič manjši.</p>
            </sp>
            <sp xml:id="SDZ7-Redna-33-2017-09-19.sp63">

               <speaker>PODPREDSEDNIK MATJAŽ NEMEC:</speaker>

               <p>Ker opažam, da je še interes za razpravo, vas prosim za prijavo.</p>
               <p>Besedo ima gospod Franc Jurša.</p>
            </sp>
            <sp xml:id="SDZ7-Redna-33-2017-09-19.sp64">

               <speaker>FRANC JURŠA (PS DeSUS):</speaker>

               <p>Predsednik, hvala za besedo. Lep pozdrav ministrici, njenim kolegicam in kolegom!</p>
               <p>Po tolikem času razprave je zelo težko povedati še kaj čisto novega. Povrh vsega
               tega moram povedati, da je pri interpelaciji zoper zdravstveno ministrico večina teh
               zadev bilo že izrečenih. Izražamo jih pač tako, kot sami mislimo, da je prav, in
               razlike v našem izražanju so zelo očitne.</p>
               <p>Na začetku moram povedati, da bom ta interventni zakon podprl. Vsi govorimo o tem,
               koliko sredstev se dodatno zagotavlja za področje urejanja; čisto preprosto in
               enostavno, izgub v zdravstvenih zavodih na dan 31. 12. 2016. Ta znesek 136 milijonov
               ni edini znesek. Namreč, iz naslova amortizacije se odpiše tudi 8 milijonov teh
               sredstev zdravstvenim zavodom. Kar je predvsem mene tu na nek način zbodlo; namreč,
               bil sem na kar nekaj teh sestankih, kjer smo se o tej zadevi pogovarjali, in je bilo
               prvotno rečeno, da za pokrivanje teh izgub rabimo 60 milijonov. Zjutraj pred tem
               sestankom pa sem iz sredstev javnega obveščanja izvedel, da je ta primanjkljaj
               bistveno večji kot 60 milijonov, ampak so v javnosti govorili, da je to 340, če se
               dobro spomnim, milijonov, ki jih potrebujemo za sanacijo zdravstvenih zavodov. To je
               gasilski zakon. Tega se verjetno vsi zavedamo in ministrica, ministrstvo na čelu z
               ministrico, pa bo morala pripraviti sistemske zakone, drugače se bomo naslednje leto
               ponovno pogovarjali o tem, da moramo pogasiti požar, ker bodo primanjkljaji v
               zdravstvenih zavodih zopet veliki oziroma bodo zopet narastli.</p>
               <p>Mene je pri tej zadevi ena zadeva še posebej spodbudila v razmišljanje, ali je
               smotrno združevati zavode, in to zavode, ki imajo eden in drugi, ki jih združujemo,
               izgube. Mislim, da to ni smotrno početje in tega ne bi priporočal ministrstvu oziroma
               ministrici, da dejansko to dela oziroma te zavode združuje.</p>
               <p>Ogromno je bilo govora tudi o tem, kaj je pomembno pri reševanju področja zdravstva.
               Sam se dobro spominjam, da sem že v začetku mandata izpostavil predsedniku Vlade eno
               mojo priporočilo oziroma sem mu predlagal, v kolikor želimo razrešiti vprašanje
               zdravstva, da tu minister, ministrica za zdravje mora čutiti močno podporo
               predsednika Vlade in tudi finančnega ministra oziroma finančne ministrice. Ja, edino
               tako se lahko problem v zdravstvu rešuje in v tem primeru podpora obstaja, ampak
               problema še nismo razrešili. Zdaj, ali se tega problema nismo dobro lotili ali pa še
               rabimo kaj časa? Zakaj sem ravno to izpostavil? To izpostavljam predvsem zaradi tega,
               ker je predhodnica v razpravi, Alenka Bratušek, govorila o tem, da je imel Desus
               ministra na področju zdravstva. To točno drži, to je bilo tudi že v vladi Janeza
               Janše. Res to drži, tega ne moremo zanikati, to je splošno znano dejstvo. Ampak kaj
               je ključni problem? Ključni problem je v tem, da predsednica vlade ni stala za
               ministrom za zdravje in razlog njegovega odstopa je bil ravno v tem, ker se je čutil
               nemočnega, ker ni imel podpore največje koalicijske stranke. Tu je gospa Alenka
               ključni problem. Če se ne motim, je gospa Alenka Bratušek nekaj časa sama vodila
               ministrstvo, ampak razumem, da se predsednik vlade ne more osredotočiti na delo
               določenega ministrstva. Ko pa si v opoziciji, pa je seveda zelo lepo in zanimivo
               kritizirati in govoriti, kaj vse mora nekdo narediti, pa tega sam prej nisi
               naredil.</p>
               <p>Ja, se strinjam v enem delu razprave s kolegico Bratuškovo, in to v tistem delu,
               kjer govori, da je za to področje bilo zagotovljenih, bistveno lažje zagotovljenih
               136 milijonov – plus tistih 8 milijonov amortizacije, na katero večina, vsi v tej
               dvorani pozabljate –, bistveno lažje to zagotoviti, kot pa 21 milijonov za
               upokojence. Res, v tem delu se strinjam. V tem delu je nekaj resnice. Ampak zamislite
               si, ko si v opoziciji, to govoriš, ko pa si v koaliciji, pa to lahko tudi storiš. In
               vse, kar smo mi storili v koaliciji za upokojence, smo storili, zato ker smo sestavni
               del te vlade. Danes si pripenjati zasluge, da si nekaj naredil pa iz poslanske klopi
               kot opozicijski poslanec govoriš, to dejansko ne zdrži oziroma kot bi nekoč rekli, ne
               pije vode.</p>
               <p>Ja, čakalne vrste se dejansko s tem zakonom ne skrajšujejo. To so dejstva. Je pa
               dejstvo, da pa zavodi lahko normalno zadihajo in delajo, če se jim bo pokrila, bom
               čisto enostavno in preprosto rekel, ta izguba. Na nek način, kolega Jani, ker ti si
               vedno rad izpostavil Pandorino skrinjico, se je s sporazumom s Fidesom odprla
               Pandorina skrinjica tudi na drugih področjih delovanja države in za seboj je potegnil
               določene, bom rekel, vale, v katerih se je želelo razreševati vsaki po svojem
               področju tudi plače v javnem sektorju.</p>
               <p>Sklep Vlade je bil tudi to, da se uredijo cene storitev na področju zdravstva, in
               mislim, da je to prav. Ampak istočasno pa moramo poudariti, da pa je treba najti tudi
               sistemske rešitve, kajti z gašenjem ne bomo dosegli tistega, kar praktično
               zdravstveno področje tudi potrebuje.</p>
               <p>Da pa ministrica ni naredila ravno nič, s tem pa se tudi jaz, ki sem tudi včasih
               kritičen do dela Ministrstva za zdravje, ne bi strinjal. Kajti vseeno se določeni
               premiki dogajajo na ministrstvu, seveda pa bistveno manj kot pa na nek način vsi
               pričakujemo.</p>
            </sp>
            <sp xml:id="SDZ7-Redna-33-2017-09-19.sp65">

               <speaker>PODPREDSEDNIK MATJAŽ NEMEC:</speaker>

               <p>Replika mag. Alenka Bratušek.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-19.sp66">

               <speaker>MAG. ALENKA BRATUŠEK (PS NP):</speaker>

               <p>Zelo na kratko. Kolega, ne vem, od kje vam, da gospod Gantar ni imel moje podpore,
               samo je treba prinesti rešitve na mizo, da lahko kaj podpiraš. Ampak ni stvar v tem.
               Povedala sem, ja, tudi sama, tudi sama, tudi kot predsednica vlade bi morala za to
               področje narediti več.</p>
               <p>Čudim se pa današnjim nastopom koalicijskih poslancev, tako iz Desusa kot iz SD, ki
               vsi povprek mečete blato tudi na to ministrico in to je bila poanta tega, kar sem
               povedala, da je Desus v vladah – koliko let? 13, 14, 15 let je odgovoren za
               situacijo, ki trenutno vlada na področju zdravstva – ali ne? Ne moremo poslušati od
               kolegice iz Desusa, kako so vsi drugi krivi. Ja, v redu, vsi skupaj smo krivi. Ampak
               Desus, prej ste povedali, da samo, ko si v vladi stvari spreminjaš, ko sva govorila o
               regresu za upokojence. Od leta 2004 do leta 2017 ste za zdravstvo spremenili – kaj?
               In to je narobe. To je narobe, da zdaj vsi krivimo enega, eno, največjo vladno
               stranko, zdaj, ko se bližamo volitvam, dve stranki se bosta pa zdaj kar umaknili
               stran. Ne da se! Odgovornost je manjša kot ministričina in predsednika Vlade, ampak
               vsekakor je tudi vaša odgovornost, da tri leta držite štango tej situaciji.</p>
            </sp>
            <sp xml:id="SDZ7-Redna-33-2017-09-19.sp67">

               <speaker>PODPREDSEDNIK MATJAŽ NEMEC:</speaker>

               <p>Besedo ima gospod Jani Möderndorfer. Izvolite.</p>
            </sp>
            <sp xml:id="SDZ7-Redna-33-2017-09-19.sp68">

               <speaker>JANI (JANKO) MÖDERNDORFER (PS SMC):</speaker>

               <p>Hvala lepa!</p>
               <p>Ja, kolegica Dimic je v resnici – zdaj je šla nekam ven, je ne zanima več ta tema –
               je v resnici povedala, da tukaj – pa še nekateri drugi – v resnici veliko govorimo,
               pa zelo malo povemo. Polemike so pa itak brez zveze. Oprostite, v parlamentu je
               polemika, razprava smisel vsega, ker to je edino področje, kjer pravzaprav lahko
               izmenjujemo argumente, kdo ima prav in kdo ne. Glede na to, da je pa javni prenos, si
               pa naj ljudje sami ustvarijo mnenje, kaj je prav in kaj ne.</p>
               <p>Da bi danes prišli v parlament in anemično gledali tole zadevo od predstavitve in
               zadevo potrdili, potem ne rabimo Državnega zbora. Prav pa je, da opozorimo in zdaj
               bom polemiziral in imel zelo resno polemiko s kolegico Dimic, ki je trdila naslednje:
               »V državi Republiki Sloveniji čaka onkološki pacient več kot 6 mesecev oziroma še
               lahko tudi več.« Oprostite, to je debela laž, to je neodgovorno od poslanke Državnega
               zbora, da govori takšne stvari. Poleg tega naj si prebere zakon, veljavni, še vedno
               veljavni, ne tega, o katerem bomo govorili čez par ur, veljavni Zakon o pacientovih
               pravicah, in s tem seveda posledično tudi pravilnik o čakalnih vrstah, kjer pacient z
               malignim obolenjem ne more in ne sme čakati več kot 30 dni na prvi pregled. Potem pa
               nastane drug problem, stvar interpretacije, ko je pacient seveda bodisi pri svojem
               splošnem zdravniku ali specialistu onkologu oziroma tistem, ki obravnava njegovo
               bolezensko stanje. Seveda je od zdravnika odvisno, ki edino on, ne midva s poslanko
               Dimic ali kdorkoli drug v tem prostoru, določi seveda, kakšen bo terminski plan
               obravnave tega pacienta glede na njegovo bodisi terminalno fazo bodisi invazivnost
               raka oziroma od situacije, ki bo seveda najbolj ugodna za tega pacienta. Vsak
               zdravnik si želi takšno zadevo čim prej obravnavati in čim prej razrešiti. Seveda pa
               je to tudi odvisno od tega, kakšne ima tudi pogoje. Vendar zagotavljam in prepričan
               sem v to, da nobeden v Republiki Slovenji, če je seveda šel k zdravniku, če je seveda
               bil tudi na pregledu pri specialistu, ne čaka več kot 6 mesecev in celo več, tako kot
               je bilo rečeno. No, nekateri se pa itak zelo radi poigravate z besedo, da pri nas kar
               umirajo vsi zaradi tega, ker zdravstveni sistem ne deluje.</p>
               <p>Kaj to pomeni? To pomeni resno neodgovorno opravljanje funkcije poslanca Državnega
               zbora, da tako klevetaš in govoriš v resnici izmišljotine, ki ne obstajajo. In to
               širiš kot rak bolezen na vse, ki gledajo ta prenos in potem seveda se sklicujejo, da
               je to rekel poslanec Državnega zbora in da je temu celo res tako in dajete v nič vse.
               Po drugi strani govorite, da imamo dobre zdravnike, prijazne sestre in da sistem ne
               funkcionira, pa pacienti umirajo zaradi raka, ker so obravnavani dlje kot 6 mesecev.
               Oprostite, to je neodgovorno in to je moja polemika.</p>
               <p>Potem pa v nadaljevanju samo še toliko, a veste, da poslanec v Državnega zbora
               izjavi naslednji stavek in reče »136 milijonov pomoči« … Ja, za božjo voljo! Ali ni
               prebrala zakona ali nima sploh pojma, o čem govorimo ves čas! To ni nobena pomoč.
               Nobena pomoč! Govorimo o pokrivanju dolga. Ves čas govorite o neki vreči, ki ima
               ogromno lukenj in da mečemo noter denar in da ta denar bo šel skozi te luknje ven.
               Oprostite, če želite kaj sanirati, morate najprej poplačati tisto, kar ste dolžni. Če
               tega ne zmore javni zavod, katerega ustanovitelj je Republika Slovenija, mora to
               narediti država. Ne vem, komu to ni jasno. In govoriti o tem, da je to brez zveze, da
               dajmo raje denar za to, da bomo urejali sprotne zadeve – to je izmišljotina!
               Istočasno ste danes slišali ministrico, da 41 milijonov ta mesec smo plačali za
               čakalne vrste. In še se plačuje. Zraven tega pa 136 milijonov – to besedno zvezo
               poslušajte – primerjati s proračunom Ministrstva za zdravje. Oprostite, to je ali
               norčevanje ali pa dejansko nepoznavanje delovanja sistema. Mi smo pred leti v
               Državnem zboru, moji predhodniki – naši, vaši, od vseh nas – odločili, da se ustanovi
               zdravstvena blagajna z namenom, da ta denar ne bo več na ministrstvu. Ne vem, kako
               naj vam po domače povem. In to ni nobena pomoč in primerjava z ministrstvom, zato da
               znotraj proračuna ne bo več političnih mahinacij in da se ne bo ta denar delil po
               svoje. Zato je bila ustanovljena zdravstvena blagajna! Pa kljub temu, ko smo
               ustanovili zdravstveno blagajno, so prejšnje vlade počele – kaj? Storitve, ki ne
               pašejo v zdravstveno blagajno, so dajale v zdravstveno blagajno. In to je narobe.</p>
               <p>Zato govoriti o takšnem … takšno polemiko in diskusijo in na koncu reči, da se
               bližamo Venezueli. Lepo vas prosim, to je res norčevanje in nepoznavanje ali pa
               popolna nesposobnost in brezbrižnost govorjenja, kar nekdo opravlja v tem državnem
               zboru. Oprostite, vsaj toliko dostojnosti imejmo kot poslanci, da preberemo zakon in
               da poznamo materijo, o čem govorimo. Če pa predstavljate si dobesedno ljudskost
               poslanstva, da smo predstavniki ljudstva in da lahko blebečemo, kar hočemo v tem
               državnem zboru, oprostite, potem pa nimate pojma o demokraciji. Demokracija ni, da
               govori vsak, kar hoče, ampak predvsem, da prevzame odgovornost za tisto, kar je
               izrekel. In to je nedostojno.</p>
            </sp>
            <sp xml:id="SDZ7-Redna-33-2017-09-19.sp69">

               <speaker>PODPREDSEDNIK MATJAŽ NEMEC:</speaker>

               <p>Kolegice, kolegi, želi še kdo razpravljati o 9.a členu ter amandmaju poslanskih
               skupin SMC, Desus in SD? Ugotavljam, da ne. Zato zaključujem razpravo.</p>
               <p>V razpravo dajem 13. člen ter amandma Poslanske skupine SDS in poslanskih skupin
               SMC, Desus in SD. Opozarjam, da je Poslanska skupina SDS vložila spremenjen amandma.
               Sprememba je objavljena na e-klopi. Sprašujem, ali želi kdo razpravljati. Ugotavljam,
               da ne. Zato zaključujem razpravo.</p>
               <p>V razpravo dajem 15. člen ter amandma poslanskih skupin SMC, Desus in SD. Želi kdo
               razpravljati? Ugotavljam, da ne. Zato zaključujem razpravo.</p>
               <p>Ker ne želi nihče razpravljati o amandmajih, bomo v skladu s časovnim potekom seje
               zbora odločali danes v okviru glasovanj, pol ure po prekinjeni 19. točki dnevnega
               reda.</p>
               <p>S tem prekinjam to točko dnevnega reda.</p>
               <p>Prehajamo na <title>15. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA
                  O SPREMEMBAH IN DOPOLNITVAH ZAKONA O ZDRAVSTVENI DEJAVNOSTI V OKVIRU REDNEGA
                  POSTOPKA </title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
               obrazložitev predloga dajem besedo predstavnici Vlade, in sicer ministrici za zdravje
               gospe Milojki Kolar Celarc.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-19.sp70">

               <speaker>MARIJA MILOJKA KOLAR CELARC:</speaker>

               <p>Lepo pozdravljeni spoštovani podpredsednik Državnega zbora, cenjeni poslanke in
               poslanci!</p>
               <p>Predlog zakona o spremembah in dopolnitvah Zakona o zdravstveni dejavnosti, ki ga je
               20. aprila letos sprejela Vlada in ga kot predlagateljica posredovala v postopek
               sprejema v Državni zbor, vsebuje predloge, dopolnitev in posodobitev ureditve
               organizacije in izvajanja zdravstvene dejavnosti v Republiki Sloveniji. Predlog
               zakona je ta državni zbor že obravnaval, in sicer 25. maja letos, ko je bila
               opravljena splošna razprava. Po koncu splošne razprave je bil sprejet sklep, da je
               predlog zakona primeren za nadaljnjo obravnavo.</p>
               <p>Tekom obravnave predloga zakona na matičnem delovnem telesu je bilo besedilo
               predloga zakona s sprejetimi amandmaji izboljšano, izboljšane so tako posamezne
               dikcije v predlogu zakona, odpravljene določene dileme glede izvajanja zakona v
               praksi, ki so bile izpostavljene tako v okviru obravnave predloga zakona kot tudi pri
               obravnavi tega zakona na matičnem delovnem telesu. Tako se je izboljšala dikcija
               glede opredelitve javne zdravstvene službe, opredelitev pogojev za določitev in
               pristojnosti odgovornega nosilca zdravstvene dejavnosti, dopolnjena so bila izhodišča
               oziroma merila za določitev vrst zdravstvene dejavnosti s podzakonskim aktom,
               izboljšane določbe o izvajanju nadzora nad izvajalci zdravstvene dejavnosti,
               izboljšave besedila predloga zakona pa so tudi v nekaterih drugih členih. Predlagane
               spremembe zakona bodo za paciente pomenile večjo kakovost in varnost zdravstvene
               obravnave oziroma zdravstvenih storitev, povečala se bo transparentnost in
               preglednost zdravstvenega sistema ter omogočilo ohranjanje dostopnosti do celovite
               zdravstvene oskrbe oziroma do celovitih zdravstvenih storitev, ki jih nudijo javni
               zdravstveni zavodi.</p>
               <p>Iz navedenih razlogov je Vlada vztrajala pri pripravi predloga navedenega zakona,
               kljub temu da je bil tekom priprave in usklajevanja in je še vedno predlog zakona
               predmet nasprotovanj dela strokovne javnosti in tudi zdravniških organizacij. S
               predlogom zakona se predvsem želi ohraniti in kakovostno izboljšati javni zdravstveni
               sistem, ki temelji na načelu nacionalne solidarnosti, nepridobitnosti in
               zagotavljanja celovitosti zdravstvenih storitev. Kot pomembne izvajalce v okviru
               javne zdravstvene službe se ohranja koncesionarje, torej jih predlog zakona ne
               ukinja, kot se pogosto sliši. S predlogom zakona se le njihov vstop v sistem javne
               zdravstvene službe, položaj in pogoje izvajanja zdravstvene dejavnosti sistemsko
               ureja na transparenten način.</p>
               <p>Vlada kot predlagatelj zakona na podlagi prvega odstavka 138. člena Poslovnika
               Državnega zbora predlaga, da Državni zbor na isti seji opravi drugo in tretjo
               obravnavo predloga zakona. Hvala.</p>
            </sp>
            <sp xml:id="SDZ7-Redna-33-2017-09-19.sp71">

               <speaker>PODPREDSEDNIK MATJAŽ NEMEC:</speaker>

               <p>Predlog zakona je obravnaval Odbor za zdravstvo kot matično delovno telo.</p>
               <p>Za predstavitev poročila odbora dajem besedo podpredsedniku gospodu Branku Zormanu.
               Izvolite.</p>
            </sp>
            <sp xml:id="SDZ7-Redna-33-2017-09-19.sp72">

               <speaker>BRANKO ZORMAN (PS SMC):</speaker>

               <p>Gospod predsedujoč, hvala. Spoštovane kolegice, kolegi, še enkrat, ministrica z
               ekipo!</p>
               <p>Bom poizkusil v pet minut stlačiti tisto, kar sodi v petnajst minut, ker sem bil
               prej obtožen, da ne preberem poročila v celoti.</p>
               <p>Skratka, Odbor za zdravstvo je na svoji 24. seji dne 27. 6. 2017 in 25. seji dne 1.
               9. 2017 kot matično delovno telo obravnaval Predlog zakona o spremembah in
               dopolnitvah Zakona o zdravstveni dejavnosti, ki ga je Državnem zboru v obravnavo
               predložila Vlada in je objavljen na spletni strani Državnega zbora v Poročevalcu z
               dne 21. 4. 2017. V poslovniško določenem roku so bili vloženi amandmaji Poslanske
               skupine Levica in poslanskih skupin koalicijskih strank. Uvodno obrazložitev je v
               imenu predlagatelja podala ministrica za zdravje Milojka Kolar Celarc. Poudarila je,
               da so temeljni cilji predloga zakona o urejanju pogojev in postopkov za pridobitev
               dovoljenja za upravljanje zdravstvene dejavnosti, in sicer za vse izvajalce v
               Republiki Sloveniji, ki opravljajo zdravstveno dejavnost, ne glede na njihovo
               organizacijsko obliko. Z novelo zakona se vzpostavlja sistem, ki bo omogočal
               podeljevanje koncesij na transparenten način in s tem odpravljena nejasnost glede
               ureditev in postopkov glede koncesij. S predlogom zakona se ureja tudi izvajanje
               dejavnosti v določenih socialnovarstvenih in izobraževalnih institucijah ter preučilo
               teh programov.</p>
               <p>Predlog zakona prinaša tudi dopolnitev ureditve opravljanja zdravstvenih storitev
               zdravstvenih delavcev, ki so zaposleni v javnih zdravstvenih zavodih in njihovo delo
               izven teh zavodov, na kar so opozarjala številna priporočila Komisije za
               preprečevanje korupcije. Predlog zakona uvaja tudi različne oblike nadzora nad vsemi
               izvajalci zdravstvene dejavnosti in zdravstvenih storitev ter ureja oblike in načine
               oglaševanja zdravstvene dejavnosti in zdravstvenih storitev. Predlagane spremembe
               bodo predvsem za paciente pomenile večjo kakovost in varnost zdravstvenih
               storitev.</p>
               <p>Mnenje Zakonodajno-pravne službe sta predstavili mag. Sonja Bien Karlovšek in dr.
               Katja Triler Vrtovec. Zakonodajno-pravna služba je predlog zakona proučila z vidika
               njegove skladnosti z ustavo, pravnim sistemom in zakonodajno-tehničnega vidika in v
               svojem pisnem mnenju podala številne pripombe pravno-sistemske narave ter konkretne
               pripombe k posameznim členom. Uvodoma je opozorila na pomembna vprašanja v zvezi z
               določbami, ki opredeljujejo pravno naravo zdravstvene dejavnosti. Po mnenju
               Zakonodajno-pravne službe bi bilo potrebno natančneje opredeliti položaj in naloge
               odgovornega nosilca zdravstvene dejavnosti glede na različno statusno-pravno obliko
               izvajalcev te dejavnosti ter razmerje med odgovornimi nosilci posamezne vrste
               dejavnosti in strokovnim vodjo ter na kakšen način bo to vplivalo na poslovanje
               javnega zdravstvenega zavoda ter opredelitev javne zdravstvene službe kot
               negospodarsko dejavnost splošnega pomena.</p>
               <p>V nadaljevanju je na 25. seji odbora predstavnica Zakonodajno-pravne službe mag.
               Sonja Bien Karlovšek poudarila, da je z vloženimi amandmaji koalicijskih poslanskih
               skupin večina pripomb, ki so se nanašale na nedoločnost in nejasnost zakonske
               ureditve, sedaj ustrezno upoštevanih. V nadaljevanju je vsebinsko obrazložila in
               predstavila člene ter amandmaje k 3., 4., 11. in 20. členu.</p>
               <p>Mnenje Komisije Državnega sveta za socialno varstvo, delo, zdravstvo in invalide je
               predstavil mag. Peter Požun in poudaril, da komisija predlog zakona podpira.</p>
               <p>Stališče Zavoda za zdravstveno zavarovanje Slovenije, ZZZS, je podal direktor Janez
               Sušelj. Zavod podpira cilje za ureditev koncesij in celotno izvajanje javne
               zdravstvene službe, saj je praksa v zadnjih 25 letih pokazala slabosti pri izvajanju
               obveznega zdravstvenega zavarovanja.</p>
               <p>V razpravi so člani odbora s strani opozicije nasprotovali obravnavi predloga zakona
               in izrazili kritiko nad delom ministrstva in ministrice ter opozorili na dejstvo, da
               je veliko členov amandmiranih in da bi morala Vlada priti s sistemskim zakonom, ne pa
               s spremembami in dopolnitvami, na kar je opozorila tudi ZPS. Član odbora iz Poslanske
               skupine Levica je izrazil razočaranje nad zakonom v smislu, da je privatizacija
               zdravstva prišla tako daleč, da bi bile potrebne korenite spremembe v smeri uvedbe
               konkurenčne prepovedi dela zdravnikov iz javnega sektorja v zasebnem sektorju, uvesti
               bi bilo treba moratorij nad podeljevanjem novih koncesij in odvzeti vse koncesije, ki
               so bile podeljene neupravičeno ali nezakonito. Dober javni zdravstveni sistem je po
               njegovem mnenju tisti, v katerem ima prednost bolnik, torej tisti, ki je bolan, ne pa
               potrošnik, torej tisti, ki ima najglobljo denarnico, kar se kaže na primer v ZDA.</p>
               <p>Člani odbora s strani koalicije so izpostavili stališče, da v razpravi niso bili
               podani predlogi v smeri izboljšanja samega zakona in področja zdravstvene dejavnosti,
               ampak predlogi, kakšen koncept zdravstva si nekateri želijo ali si ga predstavljajo,
               ob tem da je med obema konceptoma bistvena razlika.</p>
               <p>Odbor je v skladu s 128. členom Poslovnika glasoval o vseh členih predloga zakona
               skupaj in jih sprejel. Hvala.</p>
            </sp>
            <sp xml:id="SDZ7-Redna-33-2017-09-19.sp73">

               <speaker>PODPREDSEDNIK MATJAŽ NEMEC:</speaker>

               <p>Ker je zbor na 30. seji opravil splošno razpravo o predlogu zakona, predstavitev
               stališč poslanskih skupin ni mogoča. Prehajamo na razpravo o členih in vloženih
               amandmajih, ki jo bomo opravili na podlagi pregleda vloženih amandmajev iz dne 18. 9.
               2017.</p>
               <p>V razpravo dajem 3. člen ter amandma poslanskih skupin SD in SMC. Želi kdo
               razpravljati? Ugotavljam, da ja.</p>
               <p>Gospod Miha Kordiš, izvolite, imate besedo.</p>
            </sp>
            <sp xml:id="SDZ7-Redna-33-2017-09-19.sp74">

               <speaker>MIHA KORDIŠ (PS Levica):</speaker>

               <p>Hvala za besedo, predsedujoči.</p>
               <p>Najprej okvirna opredelitev do te problematike, ker smo ravno pri prvem amandmaju,
               kot iztočnica, za kaj se v Levici zavzemamo. Zavzemamo se za javno zdravstvo,
               delujoče po načelu »vsak po svojih sposobnostih, vsakemu po njegovih potrebah«.
               Pošteno je, da tisti, ki ima višje dohodke, prispeva več, in tisti, ki zasluži manj,
               seveda tudi prispeva manj. Trenutno v našem zdravstvenem sistemu temu žal ni tako,
               vsaj ne dovolj. Kraljujejo oblike legalizirane korupcije, dopolnilno zdravstveno
               zavarovanje, javna sredstva odtekajo v privatne, koncesionarske žepe, tu je
               popoldansko delo zdravnikov pri privatnikih – tako imenovani zdravniki dvoživke – in
               to so vse prakse, ki spodnašajo osnovno solidarnost našega sistema.</p>
               <p>Za začetek dopolnilno zdravstveno zavarovanje … Upokojenec s povprečno pokojnino,
               nekdo, ki zasluži minimalno plačo, študent, ki dela za napotnico, vsi skratka
               prispevajo, prispevamo enako, ne glede na naše dohodke, pa je zaslužek nekega
               uradnika, politika, direktorja na najvišjih ravneh, pa vsi plačamo isto tistih 28
               evrov za dopolnilno zdravstveno zavarovanje. Zato je to zavarovanje neučinkovito in
               socialno nepravično in zato je treba dopolnilno zdravstveno zavarovanje ukiniti.
               Ukiniti. Komercialne zavarovalnice prestrežejo 60 milijonov evrov iz žepov
               zavarovancev popolnoma neupravičeno, ker ta denar, sem že pri prejšnji točki povedal,
               konča v napihnjenih režimskih stroških zavarovalnic, v njihovih dobičkih in tako
               naprej, ne gre pa v krepitev javnega zdravstvenega sistema. In tukaj se na hrbtih
               ljudi, na hrbtih bolnikov neposredno delajo dobički.</p>
               <p>Naprej. V Levici nasprotujemo vsem oblikam privatizacije zdravstvenega sistema,
               torej tudi popoldanskemu delu zdravnikov pri privatnikih in podeljevanju koncesij.
               Več kot bo privatizacije, več denarje bo ostalo v žepih lastnikov zdravstvenih
               podjetij – ja, prav ste slišali, zdravstvenih podjetij – in manj bo šlo sredstev za
               zdravje ljudi. Trenutno stanje je alarmantno. Nikoli še nismo dali tako veliko
               denarja za privatnike, kot ga damo sedaj, 16 odstotkov zdravstvenega proračuna javnih
               sredstev gre zasebnikom koncesionarjem. Ti zasebniki seveda ustvarjajo dobičke iz teh
               javnih sredstev, s katerimi prosto razpolagajo. Konkreten primer, koncesionar
               Medicor, kjer se je zdravil Igor Bavčar, ki je sicer v delni lasti ljubljanske
               nadškofije. Gospod Bavčar je sicer danes odromal kot težki center na Dob, okrepiti
               vrste košarkarskega kluba rešetke, ampak lastnik Medicorja še vedno prosto razpolaga
               z dobički. In denar, ki ga vsi državljani prispevamo za zdravljenje, se lahko
               uporablja za vse drugo, samo za zdravje ne. Recimo, za luksuzno rezidenco kardinala
               Rodeta oziroma drugo razkošno potrošnjo klerikov Rimskokatoliške cerkve. Moratorij,
               takojšen moratorij na podeljevanje novih koncesij je nujen, prepoved dela zdravnikov
               iz javnega v zasebnem sektorju je prav tako nujna. Na dolgi rok se pa seveda
               socialisti zavzemamo za zdravstvo brez koncesionarjev, da javni sistem razvijemo do
               te mere, da koncesionarsko mašenje lukenj, kot je temu tako sedaj, ne bo več
               potrebno.</p>
               <p>Tu so potem pa še nabave, kjer pa lahko govorimo o nelegalni korupciji; torej tisti
               korupciji v pravem smislu besede, kot jo priznavajo tudi, recimo, kolegi iz desne
               strani te dvorane. Torej, državni organi morajo ukrepati pri nabavi zdravstvenih
               materialov. Pa to ne kriminalisti oziroma ne samo kriminalisti. S kriminalističnimi
               preiskavami se ne da odpraviti visokih provizij. Tukaj mora država, predvsem
               Ministrstvo za zdravje, delovati proaktivno in v Levici predlagamo, da natančno to
               tudi storimo z ustanovitvijo javnega neprofitnega podjetja, ki bo aktivno iskalo
               najnižje cene zdravniških pripomočkov, ki bo izrezalo ven posrednike in skupaj z
               njimi seveda tudi njihovo smetano, morebitne dobičke bo pa vračalo nazaj v javni
               zdravstveni sitem. Enotno javno naročanje je seveda korak naprej v primerjavi s tem,
               da vsaka bolnišnica kupuje, nabavlja svojo opremo, ampak vendarle vidimo, kaj se
               dogaja. Preprosto se dobavitelji medsebojno zmenijo in cen nočejo spustiti. To je
               kapitalizem v zdravstvu, natančno tako izgleda! Javno neprofitno podjetje je pa v
               vlogi, da mu provizij ni treba zaračunavati.</p>
               <p>Imejte te iztočnice v mislih, ko obravnavamo aktualni vladni zakon. Ministrici smo
               jasno povedali, da gre zakon v pravo smer, ampak da je premalo odločen, da je
               polovičarski. Privatizacija v našem zdravstvenem sistemu, javnem, je napredovala tako
               daleč, da kozmetični popravki niso dovolj, da jo zabremzajo in razmere sanirajo.
               Zakon je pred nami, je tak kakršen je, ima svoje pluse in ima svoje minuse. Dobre
               stvari seveda podpiramo, tiste, ki so pa slabe, pa poskusimo zrihtati z amandmaji.</p>
               <p>Za začetek plusi, kaj je dobrega v tem zakonu. Prav je, da se zdravstvena dejavnost
               opredeli kot neprofitna javna služba. Zdravje ne sme biti blago; če je pa to že
               postalo, je pa treba to popraviti. Seveda zavračamo grožnje Zdravniške zbornice, da
               bo državo tožila pred Evropsko komisijo. Treba je državljankam in državljanom jasno
               povedati, da je Evropska unija neoliberalna organizacija, ampak niti ta neoliberalna
               nemška Evropska unija ni šla tako daleč, da bi zdravstveno varstvo opredelila kot
               tržno dejavnost. Na srečo.</p>
               <p>Zdaj pa, kaj je v tem zakonu slabega. Nesprejemljivo je, da ta zakon legalizira
               status zdravnikov dvoživk. Namesto da bi to popravili, namesto da bi popoldansko delo
               zdravnikov na fuš prepovedali, ga ta zakon legalizira. V nasprotju z vsemi uslužbenci
               javnega sektorja, za katere velja konkurenčna prepoved privatnega dela, za zdravnike
               to ne velja oziroma za zdravstvene delavce to ne velja, pa bi moralo; za vse javne
               uslužbence bi morala ta prepoved veljati. Na koncu koncev, ali je kdo od vas slišal
               kdaj že za kakšnega policijskega inšpektorja, ki ob treh popoldne v svoji pisarni na
               policijski postaji konča svoj šiht, pa gre delat privat popoldne kot detektiv.
               Mislim, po moje še niste slišali za takega inšpektorja ali pa za katerokoli
               ustreznico na drugih področjih. Ste pa vsi že slišali za zdravnika, ki oddela svoje v
               javnem sistemu, potem gre pa popoldne še malo fušat k privatniku. Najbolj
               problematično v praksi je to iz preprostega razloga, da zdravniki niso supermeni. Če
               delajo povsod okrog, potem jim zmanjka moči in koncentracije za kvalitetno delo v
               njihovem javnem zavodu. Ali ni škandalozno, da zavod plačuje zdravnike za delo pri
               koncesionarjih z našimi javnimi sredstvi, draga oprema v javnih bolnišnicah pa je v
               istem času nezasedena, ker ni nikogar, ki bi na njej delal? Ali ni noro, da mora
               Vlada plačevati zdravnikom iz javnega sektorja, da izvajajo program skrajševanja
               čakalnih dob pri koncesionarjih, namesto da bi ti isti zdravniki to svoje delo
               opravili v javni ustanovi?</p>
               <p>Te stvari se da vsaj do neke mere popraviti z amandmaji. V Levici smo vložili dva.
               Prvi k 15. členu, odpravlja avtomatsko podaljševanje koncesij. Tu že Vlada sama pravi
               – in v tem ima seveda prav –, da je koncesija izjema, ki se izdaja samo tam, kjer
               javni zavod res ne more poskrbeti za zdravje ljudi. To je vse v redu, problem pa je,
               ker se ta načelna pozicija ne prevaja v praksi. Ker ta zakon de facto predvideva, da
               se bodo koncesije podeljevale za 30 let; najprej 15 let po razpisu, koncesionar mora
               izpolniti vse pogoje in biti izbran in tako naprej. No, potem za drugih 15 let pa
               temu koncesionarju ni treba več iti preko javnega razpisa. In kje je tu kleč? Ja,
               noben javni zavod oziroma nobena občina ne bo vlagala sredstev v razvoj, če bodo
               vedeli, da se bo koncesija po 15 letih podaljšala. Pa bi morali vlagati v razvoj!
               Zakaj jim pa davke plačujemo, zakaj pa plačujemo državi toliko in toliko denarja? Ja,
               točno zato, da nam zagotovi pokritje osnovnih, antropoloških, če hočete, potreb, kot
               je to zdravstveno varstvo. Z amandmajem k 21. členu pa želimo preprečiti tiho
               privatizacijo našega zdravstvenega sistema. Tu vladni predlog omogoča direktorju
               bolnišnice, da odda izvajanje javnega zdravstvenega programa privatniku. Bom citiral:
               »Javni zdravstveni zavodi se lahko z drugim izvajalcem zdravstvene dejavnosti
               dogovorijo o opravljanju zdravstvenih storitev.« Konec citata. Kaj to pomeni? To
               pomeni, da privatna firma izvaja javno financiran program, ne da bi ji bilo treba
               sploh po koncesijo. Nekaj sem o tem govoril tudi že pri prejšnji točki, sicer v zvezi
               s koncesijami, pa vendar. In grožnja, da se bo sanacija javnih zdravstvenih zavodov
               opravila tudi na način, da se bo zaradi te javne zdravstvene dejavnosti preprosto
               razsekalo in odkoncesioniralo stan; oziroma pod pogoji te določbe celo najelo nekega
               privatnika, privatno firmo in so jim zavalili tak in tak kos javnega denarja, brez da
               bi ti ljudje morali čez kakršenkoli razpis.</p>
               <p>Skratka, Vlada regulira s tem zakonom postopek podelitve koncesij, ampak hkrati pa
               tisto sama uveljavlja bypass te ureditve. Meni je to popolnoma nerazumljivo in zato v
               Levici predlagamo amandma.</p>
               <p>Če povzamem. Predlagamo, da se na področju podaljševanja koncesij vrnemo k predlogu
               iz oktobra 2015, to je oktobru, ki ga je v prvi različici predlagala Vlada oziroma
               ministrstvo samo, in sicer to je, da se koncesije dajejo samo za 15 let brez možnosti
               avtomatskega podaljševanja. Če nekdo želi še vedno koncesijo ali pa na novo
               koncesijo, kakorkoli že, naj gre ponovno na razpis, ponovno se naredi ocena
               izvedljivosti, ali lahko sedaj občina, javni zdravstveni zavod, kakorkoli, to
               dejavnost že integrirajo vase, torej v javni zdravstveni sistem. Če je odgovor
               negativen, potem okej, v redu, naj se podeli koncesijo še za 15 let, sicer ne. To je
               ta naš prvi amandma.</p>
               <p>Drugi amandma pa pravi, da se outsourcing zdravstvenih storitev omogoči izključno na
               pomoč med posameznimi javnimi bolnišnicami in zdravstvenimi domovi. V takem slučaju
               bi celo temu težko rekel outsourcing. Če pa zraven spustimo tu privatne firme, ki se
               bodo zmenile z vodstvom javnih bolnišnic, pa to je outsourcing in privatizacija v
               najbolj pravem pomenu besede.</p>
            </sp>
            <sp xml:id="SDZ7-Redna-33-2017-09-19.sp75">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Nada Brinovšek.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-19.sp76">

               <speaker>NADA BRINOVŠEK (PS SDS):</speaker>

               <p>Hvala lepa.</p>
               <p>Bom na splošno. Ko sem nastopila ta mandat, sem sama sebi obljubila, da ne bom
               žaljiva do svojih kolegov poslancev ali do Vlade v svojih razpravah. Ampak, ko gre pa
               za področje zdravstva, mi pa verjemite, da ne morem preko tega. Če je tako, kot se
               danes pogovarjamo o nekih reformnih zakonih, sistemskih spremembah, ali se vam zdi to
               prav, da si je ministrica na samem matičnem odboru vzela 3 minute časa, da je
               obrazložila nek sistemski reformni zakon. Danes pa, kot vidimo, in pri tej točki in
               pri naslednji, Zakonu o pacientovih pravicah, si je za odgovore na naša vprašanja, na
               naša stališča, kakorkoli že, Vlada vzela 5 minut časa. 5 minut za reformni zakon za
               njene odgovore. 5 minut!</p>
               <p>Kaj koalicijske stranke menite o tej zdravstveni reformi, vas bom pa malo spomnila,
               kako ste razpravljali prejšnji teden ob interpelaciji. SD – ste rekli, sistem se nam
               sesipa, ampak interpelacije niste podprli, ker pač je to predlagala SDS, sistem se pa
               sesipa. Desus je rekel, da so zelo zelo nezadovoljni z delom te ministrice, ampak
               vidijo, da je predsednik Vlade v stiski. Zato so podprli ministrico; zato bodo danes
               tudi podprli vse te zakone. Gospa Alenka Bratušek je tudi rekla, »razmere so iz dneva
               v dan slabše«, ampak interpelacije ne bodo podprli, kljub temu da dela iz dneva v dan
               večjo škodo. Ministrica, pol leta imate še čas delati to škodo in koalicijske stranke
               in s pomočjo nekaterih bodo gledale in podpirale. Združena levica je bila pa povsem
               inovativna, pač so rekli, da ne bodo podprli interpelacije, ker so interpelacijo
               napisali zdravniški lobiji, katere del je tudi ministrica. Upam ministrica, da
               nazadnje ne bo prišlo ven, da smo mi skupaj, vi in mi, pisali to interpelacijo. Vsaj
               tako bi človek razumel Združeno levico. Še bolj inovativni so bili pa v SMC. Rekli
               so, da je naš zdravstveni sistem velik mozaik in ga je treba gledati od daleč. Se
               popolnoma strinjam. Če gledamo naš zdravstveni sistem od blizu, bomo videli, bi
               spregledali, če ga gledamo pa od daleč, od daleč pa lahko tudi gledamo tam na koncu
               oziroma na repu neke čakalne vrste.</p>
               <p>Tako spoštovani kolegi, to ste že tako pokazali prejšnji teden in še enkrat vas
               opozarjam na to, verjetno vam bo nekoč žal. Za vsako ceno za vaš politični obstoj
               podpirate to ministrico in podpirate vse zakone, reformne zakone, ki so res pomembni,
               samo zato pač, da ostanete, kot sem že rekla, do konca te vlade. In ne morem iti
               nekako mimo teh cvetk, ki jih je pa v splošni razpravi, se pravi, ko smo ta zakon
               prvič obravnavali tule v Državnem zboru, je ministrica rekla, da pač v SDS
               neupravičeno ji očitamo, da ni sodelovala s stroko. Poglejte, ministrica, vi ste
               takrat sami napisali v tisti obrazložitvi v uvodu, da pri pripravi zakonov niso
               sodelovali zunanji strokovnjaki.</p>
               <p>Če gremo naprej. Do novele oziroma do tega zakona so se negativno s svojimi
               pripombami odzvali Zdravniška zbornica, Mladi zdravniki, Združenje zdravnikov in
               zobozdravnikov, Zbornica delavnih terapevtov, sindikat zdravnikov medicine Praktikum,
               Gibanje za ohranitev in izboljšanje javnega zdravstva, Društvo za večjo rodnost,
               Fides – in da ne naštevam naprej. Zanimivo pri vsem tem je, da le Zbornica
               zdravstvene in babiške nege – okej, to se strinjam, to področje je sedaj v Zakonu o
               zdravstveni dejavnosti nekoliko urejeno oziroma urejeno –, za Združenje javnih
               zdravstvenih zavodov, to je tako znano, zakaj in kako se je strinjalo. Da se je pa s
               tem predlogom oziroma da se z Zakonom o zdravstveni dejavnosti strinja pa tudi
               Državni svet, to smo pa tako kot zadnjič tudi povedali, kako in kaj, kako je s članom
               te skupine znotraj Državnega sveta, Požunom, kakšne povezave so in tako naprej.</p>
               <p>Očitali ste nam tudi, da nekako zavajamo, da ko smo govorili o tem, da je ta zakon v
               nasprotju z zakonodajo, ustavo in pa tudi s pravom EU. Poglejte, na zadnji seji
               matičnega odbora, ko smo ta zakon obravnavali, v koaliciji niste dopustili
               predsednici Zdravniške zbornice, da bi se vključila v razpravo. Moram reči, da je to
               pač … Jaz sodelujem v petih odborih, sem članica petih drugih odborov, se še nikjer
               ni to zgodilo. Res je, da na nadaljevanje seje predsednica Zdravniške zbornice ni
               bila vabljena, vabljena je bila pa na prvi del. In če bi ji takrat prisluhnili, upam
               pa, da ste si prebrali, kaj je hotela dodatno obrazložiti, ker namreč po poslovniku,
               če nekdo od vabljenih želi neko stališče dodatno obrazložiti, ima to pravico.
               Predsednica Zdravniške zbornice je hotela samo nas seznaniti s sodbo delovnega in pa
               socialnega sodišča, ki je razsodilo, da se zavarovani osebi priznajo tudi pravice do
               povračila stroškov zdravstvene storitve, ki jo je nekdo uveljavljal pri privatnem
               zdravniku oziroma kot samoplačnik. Torej vemo, kaj to pomeni. Ampak vi ji pač niste
               hoteli prisluhniti, jaz vam toplo priporočam, preberite si to. Res je, da odločba
               tega delovnega in socialnega sodišča še ni pravnomočna, ampak močno verjamem, da ta
               sodba bo pravnomočna.</p>
               <p>Dalje, ko smo očitali, da ta zakon ni v skladu z zakonodajo. Pred sabo imate oziroma
               ste dobili tudi mnenje Inštituta za javno upravo pri Pravni fakulteti. Upam, da ste
               si tudi to mnenje prebrali, zaključke tega mnenja, ki govori, da je ta zakon v
               nasprotju z ustavo in tudi z direktivo EU.</p>
               <p>Kako se še je ta zakon sprejemal, reformni zakon? Poglejte, res je, ta zakon se
               nekako … Začetki tega zakona segajo v leto 2015, ko je ministrstvo dalo v javno
               razpravo v oktobru ta zakon, ampak zakon je zajemal – zakon, ki je bil v razpravi
               dobrih 14 dni 2015 – je obsegal 13 členov. 13 členov! No, ko smo pa dobili ta zakon
               za splošno oziroma prvo obravnavo, je imel pa 47 členov. Se pravi, iz 13 v javni
               razpravi je prišlo na 47 členov brez kakršnekoli javne razprave; brez tega, da bi
               sodelovala stroka, ob upoštevanju tega, da je bila stroka proti tem spremembam. In še
               na teh 47 členov je bilo kar 42 amandmajev. Pa ne se hecati, tako se ne sprejema
               zdravstvene reforme, sistemskih sprememb! Ne vem.</p>
               <p>Ministrica, vi ste tudi ob prvi obravnavi, ko smo tudi zakon sprejemali, rekli, da
               bo ta zakon ne bo odvisen od želja, temveč od potreb. Samo, jaz sem vas že takrat
               vprašala in sem rekla: »Ministrica, a vi veste, kake so potrebe? A vi veste, kake so
               potrebe, razen dolgih čakalnih vrst, če pa nimate javne zdravstvene mreže?« In po
               medijih, tudi mislim, da je to iz vašega intervjuja v Mladini, ste nekako očitali, da
               so se koncesije podeljevale v preteklosti po željah prosilcev, ne pa po potrebah
               ljudi. Kako ste vedeli, da ni bilo potreb? Oziroma ali lahko zdaj rečete, da nekdo,
               ki je dobil koncesijo, je polno zaposlen, zaradi tega pa nek javni zdravstveni zavod
               nima dela? Mislim, da tega nikakor ne morete trditi. Po drugi strani pa tako ali tako
               se ne čudim, da je temu tako, ker na ministrstvu še zdaj nimate razčiščeno, ali imate
               javno zdravstveno mrežo ali je nimate. Po eni strani, zdaj še vaša bivša sekretarka
               je na odboru rekla, da znotraj delovnih skupin ministrstva v sodelovanju s
               strokovnjaki pripravljate to mrežo, vi trdite, da jo imate; no, v tej obrazložitvi
               oziroma v mnenju Vlade iz aprila pa je navedeno, da bo Vlada v zvezi z mrežo
               izvajalcev zdravstvene dejavnosti – Vlada pojasnjuje oziroma da Ministrstvo za
               zdravje bo to s tehnično pomočjo službi Evropske komisije izdelalo vsa ta orodja.
               Zdaj pa, če me je kdo zastopil. A imamo mrežo ali je nimamo ali kako naprej?</p>
               <p>Nikakor pa ne sprejemam očitkov, da so se koncesije podeljevale kar na neke lepe
               oči, kot da potem tisti koncesionar ali pa javni zavod zaradi tega, ker se je neka
               koncesija podelila, pač ni imel dela. Rekla bi, da je škoda, da nekako ne razumete
               oziroma nekateri nočete razumeti, kaj je javno zdravstvo. Poglejte, vsa Evropa razume
               neko to kot financiranje zdravstvenih storitev, pa naj to zdravstveno storitev
               opravlja ali zasebnik, ali koncesionar, ali pa javni zdravstveni zavod. In dejstvo
               je, da so taki javni zavodi, kot jih poznamo v Sloveniji že več kot 25 let, da so to
               res unikum v Evropi. Mislim, da ta zakon nam ne prinaša nič kaj dobrega. Bojim se, da
               se bodo čakalne dobe še podaljšale, ampak vam je to popolnoma vseeno; vaš glavni in
               edini cilj je samo, da ostanete še teh devet, šest ali kolikor mesecev je pač še do
               konca tega mandata. Žal. Hvala lepa.</p>
            </sp>
            <sp xml:id="SDZ7-Redna-33-2017-09-19.sp77">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želi še kdo razpravljati na 3. člen? Ne. Hvala lepa. Potem zaključujem razpravo.</p>
               <p>V razpravo dajem 15. člen ter amandma Poslanske skupine Levica. Želi kdo
               razpravljati?</p>
               <p>Gospod Miha Kordiš, izvolite.</p>
            </sp>
            <sp xml:id="SDZ7-Redna-33-2017-09-19.sp78">

               <speaker>MIHA KORDIŠ (PS Levica):</speaker>

               <p>Hvala za besedo, predsedujoči.</p>
               <p>Naš amandma k 15. členu je eden izmed dveh amandmajev, ki smo jih na ta zakon
               pripravili. Oba amandmaja gresta v smeri, da se preseka s praksami legalizirane
               korupcije.</p>
               <p>Zakaj pri amandmaju k 15. členu gre? Ministrstvo je že oktobra 2015 predlagalo
               osnutek zakona, po katerem bi koncesije omejili na 15 let. To je pozitivna sprememba,
               ker so se do sedaj koncesije lahko podeljevale za nedoločen čas, tudi dosmrtno. Če se
               spomnimo Janševega ministra Bručana, ta je, recimo, podelil koncesijo za nedoločen
               čas firmi MD Medicina, kjer se je zdravil aktualni predsednik Vlade Miro Cerar.</p>
               <p>Pod pritiskom koncesionarjev in Zdravniške zbornice je Vlada ta člen spremenila. Na
               slabše. Vpeljala je možnost, da se koncesionarjem po izteku petnajstletnega roka
               njegove koncesije podaljša ta koncesija po poenostavljenem postopku. Se pravi, ne bo
               posredi nobenega javnega razpisa in nobene možnosti, da koncesijo pridobi kdo drug.
               Zato se bojo koncesije de facto podeljevale za 30 let; dvakrat dlje oziroma ravno
               enkrat dlje, kot tudi samo ministrstvo misli, da je to sploh potrebno. Socialisti
               zatorej predlagamo, da se v parlamentarni obravnavi vrnemo k prvotnemu predlogu. Če
               se že gre v podeljevanje koncesij, naj se ta koncesija podeli za petnajst let, v tem
               času pa je seveda na javnem zavodu, da sam zagotovi javno službo. Če bo ta predlog
               sprejet … Pardon, če bo sprejet vladni predlog, nobena občina ne bo zainteresirana za
               to, da bi vlagala v zdravstveni dom in razvijala svojo zdravstveno infrastrukturo.
               Ali pa država v javne bolnišnice, saj je vseeno, isti pes, isti mehanizem je na delu.
               Vedeli bojo: aha, koncesija je že obljubljena staremu koncesionarju in to je to. In
               se bo proces razgradnje javne zdravstvene mreže nemoteno naprej nadaljeval, nemara
               celo stopnjeval. To pa seveda ni sprejemljivo.</p>
               <p>Državljanke in državljani plačujemo davke občinam, državi, da nam zagotavljajo
               oziroma zagotavljata zdravstveno varstvo. Ne plačujemo jim za to, da gradita fontane
               na križiščih, da nabavljata patrie za 200 milijonov in podobni brezvezni stroški,
               plačujemo davke za to, da nam država, občina zagotovi in pokrije neke osnovne
               potrebe, ki jih imamo kot ljudje. Potreba po zdravju je zagotovo ena izmed teh
               najbolj temeljnih.</p>
            </sp>
            <sp xml:id="SDZ7-Redna-33-2017-09-19.sp79">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želi še kdo razpravljati?</p>
               <p>Gospod Marijan Pojbič, izvolite.</p>
            </sp>
            <sp xml:id="SDZ7-Redna-33-2017-09-19.sp80">

               <speaker>MARIJAN POJBIČ (PS SDS):</speaker>

               <p>Hvala lepa, gospod predsedujoči!</p>
               <p>Bom kratek. Moram povedati, da tega amandmaja ne bom podprl, ker kolega Kordiš, ki
               razpravlja, absolutno na pamet, govori popolne nebuloze, popolne neumnosti in popolne
               norije. Sploh ne ve, kaj so koncesionarji, da so koncesionarji del javne zdravstvene
               službe. Govori o nekih privatnikih in tako dalje in tako dalje. Mislim, da bi ga bilo
               treba najprej podučiti, da ve, kaj so koncesionarji, in da se zaveda in zave, da so
               to del javne zdravstvene službe in da v tem trenutku v zdravstvenem sistemu, če kaj
               funkcionira, funkcionirajo koncesionarji. Tam ni korupcije, tam ni svinjarij in vse,
               kar se tam dela – in povprašajte, lepo prosim, paciente, ki hodijo h koncesionarjem,
               kako so oskrbljeni in ali so zadovoljni z delovanjem koncesionarjev. Mislim, da je
               absolutno velikanska večina zadovoljna. Ne vidim nobenega razloga in resnično
               nobenega razloga, da bi se zdravstveni zavodi privilegirali. Ne vidim nobenega
               razloga. In prav je in absolutno podpiram tisti del, da se vsi skupaj, ki se spoznamo
               na zdravstveni sistem, zavemo tega, da so koncesionarji del javnega zdravstva, ne pa
               tam neki privatniki in tako dalje in da nek denar zapravljajo na račun pacientov in
               tako dalje. Veste, kdo zapravlja denar na račun pacientov? Korupcije, ki se dogajajo
               v zdravstvenih sistemih in zdravstvenih zavodih in v kliničnih centrih in tako dalje.
               Korupcija. Tam se dogaja korupcija in tam gre denar v nepravo smer. Tam se krade
               denar, pri koncesionarjih ne. Ali pa lepo prosim gospoda Kordiša, če ima take
               informacije, naj pove, pri katerem koncesionarju se je dogajala korupcija. Medtem ko
               pa je dokazano, da se v kliničnih centrih in v javnih zdravstvenih zavodih pa to
               dogaja.</p>
               <p>Gospa Jelka, ki vodi preiskovalno komisijo, je prišla do zelo zelo pomembnih
               ugotovitev. Če bi to gospod Kordiš prebral pa slišal tisto, kar je bilo povedano,
               danes ne bi govoril take popolne bedarije in neumnosti. Resnično, človek, ki ne
               razume bistvenih stvari.</p>
               <p>Še enkrat povem, gospod Kordiš, lepo prosim, da poveste, ali veste, da so
               koncesionarji del javne zdravstvene službe. Če veste to. In ne lupajte o nekih
               privatnikih in ne žalite ljudi, ne žalite privatnikov, ker privatniki so tisti, ki
               vas plačujejo, da sedite tukaj v parlamentu in ne delajte sramote tem privatnikom, ki
               krvavo garajo, in tistim delavcem, ki delajo pri privatnikih, plačujejo vas, da tukaj
               sedite in danes govorite nebuloze, popolne neumnosti in tolčete po tistih, ki vam
               dajejo plačo. Naj vas bo sram pred vso slovensko javnostjo! Naj vas bo sram, ker
               žalite privatnike. Tega nimate pravice, še najmanj kot poslanec Državnega zbora te
               pravice nimate in tega ne počenjajte tukaj v Državnem zboru. Resnično še enkrat, naj
               vas bo sram, da si dovolite kaj takega, da o ljudeh, ki za vas delajo in vam dajejo
               plačo, govorite na tak način. Sramotno za poslanca Državnega zbora! Upam, da nikoli
               več ne boste videli notranjost Državnega zbora, razen z balkona, ker si ne zaslužite
               drugega, ker delate sramoto slovenskemu ljudstvu, oprostite.</p>
            </sp>
            <sp xml:id="SDZ7-Redna-33-2017-09-19.sp81">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Miha Kordiš, izvolite, replika.</p>
            </sp>
            <sp xml:id="SDZ7-Redna-33-2017-09-19.sp82">

               <speaker>MIHA KORDIŠ (PS Levica):</speaker>

               <p>Hvala.</p>
               <p>Po besedah kolega Pojbiča očitno nimam pojma o zdravstvenem sistemu, sam pa pravi,
               da je zanj strokovnjak – ne dvomim, zagotovo je največji pacient v Državnem zboru.</p>
               <p>Kar se tiče pa koncesij in korupcije, poglejte. Vztrajam pri stališču, da koncesije
               so oblika legalizirane korupcije. Ker kaj je korupcija po definiciji? Je vdor
               zasebnega interesa v javni interes. In kaj se nam dogaja v koncesijskem režimu? Javna
               sredstva - privatni žepi. Potem imamo pa zdravniška podjetja, kot je, recimo,
               Medicor, z enim izmed lastnikom ljubljanske nadškofije, ki si mirno iz te svoje
               dejavnosti izplačuje dobičke. In to je strukturno vzeto, je strukturno vzeto
               korupcija po točki definicije. Samo zaradi tega, ker jo zakon dovoljuje, še ne
               pomeni, da je prav.</p>
            </sp>
            <sp xml:id="SDZ7-Redna-33-2017-09-19.sp83">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Prosil bi, da se umirimo, kar se teh izrazov tiče o tem, kaj kdo zna in kaj kdo in
               kaj kdo ni.</p>
               <p>Izvolite, prosim, če ima še kdo kakšno resno razpravo o amandmaju na 15. člen
               Poslanske skupine Levica. (Ne.) Hvala lepa. Zaključujem razpravo.</p>
               <p>Gospa Jelka Godec, izvolite.</p>
            </sp>
            <sp xml:id="SDZ7-Redna-33-2017-09-19.sp84">

               <speaker>JELKA GODEC (PS SDS):</speaker>

               <p>Se strinjam s kolegom Kordišem. Treba je ukiniti vse koncesije, definitivno, ker
               koncesionarski sistem, kot ga pozna Republika Slovenija, ga ne poznajo v Evropi. Zato
               se strinjam s takšno izjavo, vendar pa v nadaljevanju – javna sredstva, ki jih dajemo
               državljani za zdravstvo, se naj porabijo tam, kjer bodo učinkovito porabljena. To
               pomeni odpreti zdravstveni sistem za vse tiste, ki omogočajo skrajševanje čakalnih
               dob, kvalitetno obravnavo bolnikov, ne glede na to, ali je javna bolnišnica ali
               zasebnik. Z vsemi revizijami, z vsemi pregledi, za vse enako. Javne in zasebne. Ne
               rabimo koncesionarjev, se strinjam. Ker noben bog več ne ve, kam kdo spada. In
               sodelujte, to je tudi ministrica povedala, ker njej bolj verjamete kot celi vesoljni
               Sloveniji in zdravstvenemu sistemu: koncesionarji so del javne mreže in konec. Pika.
               V takšnem sistemu, ki ga danes imamo. Ukinimo koncesije, javna sredstva pa naj bodo
               namenjena tistim, ki lahko kvalitetno, s kvalitetnim materialom, ne vem, kakorkoli
               želite, torej z neko regulativo, opravijo zdravstvene storitve, tako da ne bomo
               čakali po toliko in toliko let za določene zadeve.</p>
               <p>Kar se tiče koncesionarjev, imajo del tudi zasebnega. Ja, je res. In iz tistega dela
               si plačujejo dobičke in nihče ne more očitati nekomu, ki opravi neko dejavnost, ali
               je to avtoličarstvo ali je to ne vem kdo, če opravi svoje delo kvalitetno, si za to
               zasluži tudi plačilo. Ne glede na to, kje je. Ne glede na to! In kolega Kordiš,
               neodgovorno je res govoriti o tem, da si nekdo izplačuje velike dobičke. Zdaj vam bom
               pa povedala! V javnih zavodih si poglejte zdravnike z jahtami, vikendi in ne vem čim.
               Pri zasebnikih ne boste videli toliko tega, pri teh koncesionarjih. Če bi bili zraven
               tudi pri preiskovalki, bi videli, kaj se dogaja. Ne trdim, sama ne trdim, da pri
               koncesionarjih ne prihaja do določenih mahinacij. Tega ne. Vendar pa v manjši meri.
               Do sedaj pokazano. In še enkrat: ne oporekajte ljudem, ki delajo dobro, kvalitetno,
               ki delajo cele dneve, ne glede na to, v katerem poklicu, da se jim oporeka, da za to
               zaslužijo. In javno zdravstvo, se strinjam, mora biti dostopno vsem, ker tako kot ste
               rekli, plačujemo vsi in mora biti vsem dostopno. Vendar pa to, kar zdaj vi govorite,
               v takšnem razsutem sistemu javnega zdravstva, ki ga imamo v Sloveniji in ki ga ta
               vlada še poglablja, kmalu za ta denar, ki ga imamo, ki ga danes plačujemo, ne bomo
               imeli več teh kvalitetnih storitev. In ja, v tujini dajo več denarja za zdravstvo,
               ampak v tujini so tudi materiali cenejši. To pa nobenega ne zanima. V javnih
               bolnišnicah in pri zasebnikih so nižje, nižje, nižje cene materiala.</p>
               <p>Torej še enkrat, ne oporekajte in ne dajajte ven en del medicine, ki ni bila edina,
               ki je dobila za nedoločen čas, ker takrat ni bilo zakona, da bi bile omejitve edine,
               ki nima koncesije in pogodbe za vse! Koncesijo ima, odločbe nima, pa pogodbe. To
               ministrica ve in to je velik problem. In ne izpostavljajte drugih privatnih pa
               povejte za vse koncesionarje v Sloveniji, da so pač takšni, da imajo veliko … /
               izklop mikrofona/</p>
            </sp>
            <sp xml:id="SDZ7-Redna-33-2017-09-19.sp85">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa!</p>
               <p>Gospod Miha Kordiš, replika.</p>
            </sp>
            <sp xml:id="SDZ7-Redna-33-2017-09-19.sp86">

               <speaker>MIHA KORDIŠ (PS Levica):</speaker>

               <p>Hvala za besedo.</p>
               <p>To, kar kolegica Godec opisuje, tak režim zdravstvenega sistema imajo v Združenih
               državah. Pa imajo najdražji sistem na svetu, ki je verjetno, primerjalno vzeto, daleč
               najmanj učinkovit, in po smrtnosti novorojenčkov in po obči dostopnosti. 28 milijonov
               ljudi tam je brez zdravstvenega zavarovanja.</p>
               <p>Kar se tiče pa o korupcijskih tveganjih zasebni-javni sektor, je pa, glejte,
               zaslužkarstvo v javnem sistemu je prepovedano. Zato se lahko dogaja samo po nekih
               temačnih hodnikih, kuloarjih z zlorabami. In temu rečemo korupcija! A tem istim
               scenam v zasebnim sektorju, ki so legalne, pravimo dobra poslovna praksa. Tako
               govoriti o korupciji pa malverzacijah nekaj v zasebnem sektorju pa potem v javnem
               sektorju – glejte. Mislim korupcija v zasebnem sektorju sploh ne more biti, ker po
               definiciji zasleduje zasebni interes. Dočim javni sektor je pa zavezan javnemu
               interesu in kjer se tam pojavi individualni pač interes kot malverzacija sistema, ga
               seveda lahko preganjamo. In je to deviacija, ne pa osnovni obrat delovanja.</p>
            </sp>
            <sp xml:id="SDZ7-Redna-33-2017-09-19.sp87">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Zaključujem razpravo.</p>
               <p>Prehajam na 21. člen, da v razpravo dajem torej 21. člen ter amandma Poslanske
               skupine Levica. Želi kdo razpravljati?</p>
               <p>Gospod Miha Kordiš, izvolite.</p>
            </sp>
            <sp xml:id="SDZ7-Redna-33-2017-09-19.sp88">

               <speaker>MIHA KORDIŠ (PS Levica):</speaker>

               <p>Hvala za besedo, predsedujoči.</p>
               <p>Kaj v tem členu predlaga Vlada? Naslednje: »Javni zdravstveni zavodi se lahko z
               drugim izvajalcem zdravstvene dejavnosti dogovorijo o opravljanju zdravstvenih
               storitev.« Prevod: Vlada predlaga možnost tihe privatizacije javne zdravstvene
               službe. Tu gre za outsourcing javnih zdravstvenih programov, ki jih financira zavod,
               na privatna zdravniška podjetja. Te možnosti do zdaj v zakonu ni bilo. Javni zavod je
               lahko sklenil pogodbo z zdravnikom ali pa z drugim zdravstvenim delavcem, se pravi,
               na povsem individualni ravni, ni pa smel outsourcati cele dejavnosti na neko drugo
               podjetje. Posebej problematično tu je, da ta zakon ne predpisuje nobenih pogojev za
               tak outsourcing. Se pravi, čista diskrecija, samo pičimo. Pri izdajanju koncesij – za
               primerjavo – je treba, denimo, pridobiti soglasje zavoda in ministrstva, koncesije se
               lahko izdaja samo izjemoma in tako naprej. No, tukaj – tukaj pa nič! To je ne samo
               obvod javnega sistema, to je še obvod koncesijskega režima! Če ne sprejmete, kolegice
               in kolegi, amandmaja Levice, boste izničili vse, kar je dobrega v tem zakonu, ker se
               bo vsa ta dobra določila in pozitivne korake dalo skozi 21. člen obhoditi in bo
               privatizacija privršala še na zadnja vrata. Kaj ti pomagajo strožji predpisi pri
               podeljevanju koncesij, če bo lahko direktor zdravstvenega doma ali pa kakšne
               bolnišnice podpisal pogodbo s privatnim podjetjem o izvajanju zdravstvenega programa,
               ki ga plačuje zavod? Konec koncev lahko to pogledamo tudi z druge vstopne točke –
               zakaj bi privatnik čakal na razpis za koncesijo, če pa lahko gre in se zmeni z
               direktorjem tiste bolnišnice, da mu podeli del svojega programa in tisti del
               sredstev, ki temu programu pripadajo. Kako to saniramo z amandmajem – da se lahko
               pogodba sklene samo z drugim javnim zavodom. Se pravi, podpiramo možnost sodelovanja
               med javnimi zdravstvenimi zavodi, da se lahko med seboj podpirajo, si pomagajo, kjer
               manjka kader, lahko nekdo nekje vskoči in tako naprej, brez da se hkrati spusti poleg
               še privatizacijo. V vsakem primeru pa to ne sme biti stalna praksa, dopustno je samo,
               če se na ta račun skrajšujejo čakalne dobe.</p>
               <p>Bi pa rad slišal opredelitev Vlade, glede na to, da je nekako molčeča.</p>
            </sp>
            <sp xml:id="SDZ7-Redna-33-2017-09-19.sp89">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želi še kdo razpravljati? (Ne.) Zaključujem… / oglašanje iz dvorane/ Prosim?</p>
               <p>Izvolite, gospod Miha Kordiš.</p>
            </sp>
            <sp xml:id="SDZ7-Redna-33-2017-09-19.sp90">

               <speaker>MIHA KORDIŠ (PS Levica):</speaker>

               <p>Hvala. Še enkrat sem se prijavil zaradi tega, ker se Vlada ni oglasila.</p>
               <p>Mislim, da v tem zakonu ni nobene varovalke pred zlorabami, pred outsourcingom javne
               zdravniške službe privatnim podjetjem. To je ta 21. člen, pri katerem smo. Rad bi
               slišal utemeljitev Vlade, zakaj se jim to zdi dobra ideja. V Levici vam že tri leta
               podajamo roko, da stopimo na vrat legalizirani korupciji, tu pa, kot kaže, zadeve še
               stopnjujete in puščate direktorjem zdravstvenih zavodov proste roke, da lahko
               sklepajo pogodbe z drugimi zasebnimi izvajalci.</p>
               <p>S tem amandmajem predlagamo varovalko pred neutemeljenim outsourcingom, in sicer da
               se lahko ta pogodba sklepa samo, če bolnišnica ne more z lastnimi sredstvi zagotoviti
               zdravstvenega varstva in z drugimi javnimi zavodi.</p>
            </sp>
            <sp xml:id="SDZ7-Redna-33-2017-09-19.sp91">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želi še kdo razpravljati? (Ne.) Zaključujem razpravo o predlogu v celoti.</p>
               <p>O amandmajih bomo v skladu s časovnim potekom seje zbora odločali danes v okviru
               glasovanj, pol ure po prekinjeni 19. točki dnevnega reda.</p>
               <p>S tem prekinjam 15. točko dnevnega reda.</p>
               <p>Prehajamo na <title>16. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA
                  O SPREMEMBAH IN DOPOLNITVAH ZAKONA O PACIENTOVIH PRAVICAH, V OKVIRU REDNEGA
                  POSTOPKA </title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
               obrazložitev predloga zakona dajem besedo predstavnici Vlade. Gospa Milojka Kolar
               Celarc, ministrica, boste predstavili? Ne? Hvala lepa.</p>
               <p>Predlog zakona je obravnaval Odbor za zdravstvo kot matično delovno telo. Za
               predstavitev poročila odbora dajem besedo podpredsedniku, gospodu Branku Zormanu.</p>
               <p>Izvolite. / oglašanje iz dvorane/ Ne bo? Dobro.</p>
               <p>Ker je zbor na 31. seji opravil splošno razpravo o predlogu zakona, predstavitev
               stališč poslanskih skupin ni mogoča.</p>
               <p>Prehajamo na razpravo o členih in vloženih amandmajih, ki jih bomo opravili na
               podlagi pregleda vloženih amandmajev z dne 18. 9. 2017. V razpravo dajem 6. člen ter
               amandma poslanskih skupin SMC, Desus in SD.</p>
               <p>Želi kdo razpravljati? Prosim za prijavo.</p>
               <p>Gospod Miha Kordiš, imate besedo.</p>
            </sp>
            <sp xml:id="SDZ7-Redna-33-2017-09-19.sp92">

               <speaker>MIHA KORDIŠ (PS Levica):</speaker>

               <p>Ali sem danes edini zares zgovoren? Hvala za besedo, predsedujoči!</p>
               <p>Ta zakon bomo v Levici podprli, podprli bomo tudi amandmaje. Zakaj? Zato, ker je
               slabo vodenje evidenc dejansko problem, ki umetno napihuje čakalne dobe. Ne trdim, da
               čakalne dobe ne obstajajo. Obstajajo, ja, so hud problem, se jih pa zlasti v
               številkah in statistikah zato dodatno potencira iz čisto pač političnih – oziroma še
               huje – lobističnih in politikantskih razlogov. Prav je, da se te evidence sčistijo.
               Ne razumem sicer, zakaj je Ministrstvo za zdravje revidiralo svojo pozicijo in zdaj
               trdi, da ta zakon ne bo skrajšal čakalnih dob. Po vsej logiki bi jih moral skrajšati.
               Če so na nekemu čakalnemu seznamu, denimo, tam 20 odstotkov ljudi, ki na neko
               operacijo iz xyz razloga ne morejo priti, in če imamo sedaj te evidence ažurno,
               seveda ostalih 80 odstotkov ljudi pride prej na vrsto. Ne vem, zakaj je tukaj
               ministrstvo v argumentaciji pač popustilo pritiskom z desne.</p>
               <p>V Levici pričakujemo tudi, da bo ta zakon onemogočil preskakovanje vrst. Saj vemo,
               kaj se zdaj dogaja. Zdravniki dvoživke v javnem sistemu sprejme pacienta, potem ga pa
               napoti v samoplačniško ambulanto, kjer mu omogoči hitrejšo obravnavo kot ostalim
               bolnikom. In se tukaj pač dogajajo čisto klientelistične prakse, če institucije
               samoplačništva niti ne omenjam, kjer ljudje prihajajo na obravnavo – mislim, ki
               obravnava ljudi po principu, da tisti, ki lahko plača, bo dobil zdravljenje, tisti,
               ki ne, tisti pa kar mirno lahko čaka, kar je seveda popolnoma narobe in je zavrženo.
               Zavrženo je. Namesto da bi zdravstvo delalo po potrebah, dela po globini denarnice
               ljudi. In tisti, ki je najtežje bolan, bi moral najprej priti na vrsto, ne pa tisti,
               ki je najbolj bogat. Take prakse je treba strogo prepovedati, vpeljati inšpekciji
               nadzor nad seznami, za preskakovalce pa vpeljati brezkompromisne kazni; take, ki bojo
               zares bolele.</p>
               <p>Od ministrice zahtevamo, da v pravilniku o čakalnih seznamov vnese tudi varovalko za
               bolnike z rakom. V veljavnem pravilniku je namreč v 3. členu predpisano, da morajo
               biti ti bolniki obravnavani najpozneje v enem mesecu. No, v novem pravilniku te
               varovalke ni. Tukaj pričakujemo od ministrstva, da jo dopolni v neki obliki, recimo,
               da je bolnike z rakom treba obravnavati najpozneje v 14 dneh, da prejmejo napotnico
               oznako zelo hitro. Mislim, da je to pričakovanje pač popolnoma na mestu in bi želel
               slišati opredelitev, predvsem gospe ministrice do tega predloga.</p>
               <p>Potem so pa tu še druge stvari, ki jih moramo pokreniti, zato da bodo ljudje
               pravočasno prišli do zdravljenja. S tem zakonom se urejajo administrativni pogoji za
               skrajševanje čakalnih vrst; se pravi, imamo sezname, bodo ti seznami vodeni boljše
               oziroma sploh bodo zares vodeni, ker je zdaj pač totalen teksas in kaos in pod vsako
               kritiko. Ampak, če hočemo zares omogočiti ljudem, da pridejo do brezplačnega
               zdravljenja v nekem normalnem roku, bo treba pa narediti še kaj drugega. V prvi vrsti
               zagotoviti dovolj zdravstvenega kadra, zagotoviti pravično in stabilno financiranje
               zdravstvenih storitev. Ta dva pogoja je treba izpolniti, se jima približati, sprejeti
               ukrepe, iti po poti proti temu cilju, če hočemo, da se bodo potem čakalne vrste
               dejansko skrajšale. Ker samo malo bolj gladko in malo bolj pošteno vodenje seznama
               tega, žal, ne bo storilo.</p>
               <p>Na to temo je treba povedati, da smo na prejšnji seji sprejeli Zakon o zdravniški
               službi, ki bo prenesel načrtovanje specializacij z Zdravniške zbornice na
               ministrstvo, kar je že dobra stvar. Zbornica je v tej svoji vlogi predpisovanja
               specializacij popolnoma zatajila. Ene specialnosti je planirala premalo in zaradi
               tega imamo, recimo, v tem trenutku probleme v UKC v Mariboru. Hkrati se je v tem
               istem ukrepu določila obveznost zdravnika, da vsaj štiri oziroma šest let po
               specializaciji dela v Sloveniji, kar je spet pravilna odločitev. Nismo tako bogata
               država, da lahko izobražujemo zdravnike za izvoz, in edino prav je, da vračajo ljudje
               nazaj slovenski družbi, ki jih je spravila do zdravniškega kruha.</p>
               <p>Toliko na kadrovsko noto. Na finančno noto je Zakon o zdravniški službi zagotovil
               dodatna proračunska sredstva za zdravstveni sistem. Ko se bo začel v celoti izvajati
               – to, mislim da, je v treh letih –, bo to 80 milijonov evrov letno. S tem smo
               popravili, smo sanirali varčevalni ukrep prve Janševe vlade, ki je dodatno šla
               dodatno v obremenjevanje Zavoda za zdravstveno zavarovanje, s tem da je moral poleg
               storitev plačevati tudi specializacije. No, to se je zdaj preneslo nazaj na
               integralni proračun.</p>
               <p>Prejle smo obravnavali tudi zakon o sanaciji izgub bolnišnic, to je teh 136
               milijonov evrov interventnih sredstev. Še enkrat ponavljam, da ne gre za
               subvencioniranje izgubarjev, minusarjev, če hočete. Bolnišnice niso bile tiste, ki so
               lahko vplivale na cene storitev ali pa na plače zdravnikov, ne glede na to, da
               zagotovo niso poslovale optimalno. Ampak pod črto je jasno, da so izgube, minusi,
               luknje v slovenskem javnem zdravstvenem sistemu posledica varčevalnih ukrepov Janševe
               in Pahorjeve vlade, ki so znižali prihodke bolnišnic, potem naprej Cerarjeve vlade,
               ki s tem stanjem ni presekala. Še več, šla je v separaten dvig plač zdravnikom in se
               pustila izsiliti zdravniško-zavarovalniškemu lobiju. Dolgoročno, hočeš nočeš, bo
               treba za zdravje nameniti več javnih sredstev. Za začetek s tem, da ukinemo
               dopolnilno zdravstveno zavarovanje, s čimer v sistem vrnemo 60 milijonov evrov. To pa
               verjetno navsezadnje ne bo dovolj, zato bo treba dvigniti prispevke delodajalcev za
               zdravstveno varstvo.</p>
               <p>Kar se pa tiče investicij, ki se financirajo iz proračuna, ni treba, da se delamo
               lepe. Če hočemo ljudem zagotoviti dober zdravstveni sistem, bo treba ta denar nekje
               vzeti. Zdaj, desnica predlaga, da ne zarežemo v njihove žepe, ampak da uvedemo
               doplačila in komercialna zavarovanja. Skratka, problem manka sredstev se reši na tak
               način, da vse skupaj skomercializiramo, sprivatiziramo in končni strošek obesimo na
               ljudi. Kaj to pomeni z vidika dostopnosti in pravičnosti, mi najbrž ni treba posebej
               razlagati. Kolikor te lahko plačajo, kolikor si zmožen plačati, toliko zdravja boš pa
               imel. Zakaj je to narobe, tudi ne rabim verjetno pretirano poudarjati. No, v Levici
               predlagamo obratno; zmanjšamo investicije v represivni aparat, zlasti v oborožitvene
               sisteme. Zmanjšamo subvencije, ki se izplačujejo multinacionalkam tipa Magne Steyr,
               Revoz, Riva in tako naprej. Ta denar, vse te subvencije kapitala, je treba
               preusmeriti v nabavo medicinske opreme in izobraževanja zdravstvenih delavcev. Če
               poprimemo na tak način, zelo hitro ugotovimo, da je denarja mnogo, da je naša družba
               pravzaprav bogata. Zelo bogata. Samo vsa ta sredstva, ves ta izplen gospodarske
               rasti, presežka na tekočem računu plačilne bilance se kopičijo v par privilegiranih
               žepih in ne končajo v družbenem javnem dobrem; se ne odrazijo v plačah, pa se ne
               odrazijo v kvalitetnejšem zdravstvu, pa v boljšem šolstvu.</p>
               <p>S takimi ukrepi, s tako razvojno vizijo zelo hitro ne dobimo notri samo sredstev za
               izboljšanje javnega zdravstvenega sistema, pa tudi sredstev za vse ostalo, za
               razvojne projekte tipa drugi tir. Poglejte, Vlada sedajle meče 200 milijonov evrov za
               nabavo novih patrij, a pri drugem tiru zmanjka ravno tistih 200 milijonov, za katere
               se je zraven priklopila Madžarska, ki bo plačala eno malenkost, torej teh 200
               milijonov, upravičena bo pa do polovice celotnega zaslužka.</p>
            </sp>
            <sp xml:id="SDZ7-Redna-33-2017-09-19.sp93">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Vidim, da je še želja po razpravi. Najprej bom dal besedo ministrici gospe Milojki
               Kolar Celarc.</p>
            </sp>
            <sp xml:id="SDZ7-Redna-33-2017-09-19.sp94">

               <speaker>MARIJA MILOJKA KOLAR CELARC:</speaker>

               <p>Hvala za besedo, gospod podpredsednik. Spoštovane poslanke in poslanci!</p>
               <p>Zakon o pacientovih pravicah je bil sprejet v Sloveniji leta 2008 in je takrat
               predstavljal najpomembnejšo pridobitev za področje varstva pacientov v naši državi,
               saj so bile prvič definirane in opredeljene 14 temeljnih in univerzalnih pacientovih
               pravic. Vendar se je tekom let izkazalo, da nekatere rešitve v tem zakonu niso
               najbolj domiselne oziroma najbolje opredeljene. Zaradi tega imate danes na klopi
               novelo oziroma spremembe in dopolnitve tega zakona. Predvsem s to novelo dopolnjujemo
               področje izvajanja pravice do spoštovanja pacientovega časa, torej do čakalnih
               seznamov in do čakalnih dob. Zaradi tega je prvi in najpomembnejši cilj te novele, da
               zagotavljamo transparentnost in boljše upravljanje čakalnih seznamov, kar je po našem
               prepričanju v največjem interesu tako pacientov kakor tudi vseh izvajalcev
               zdravstvene dejavnosti. A hkrati z novelo urejamo tudi na primeren sistemski način
               celostni nadzor nad zagotavljanjem pacientovih pravic, saj je tudi praksa sedanja
               pokazala, da na žalost brez predvidene zakonske sankcije, žal, bi rekla, spoštovanje
               vseh določb pri vseh izvajalcih ni učinkovito.</p>
               <p>Dodala bi, kaj so najpomembnejše novosti oziroma vsebinske pridobitve tega zakona.
               Prva je vsekakor to, da bo uveden 30-minutni čakalni čas na vseh treh ravneh
               zdravstvene dejavnosti. Zelo pomembno je povedati, da uvajamo poleg že sedanjih treh
               stopenj nujnosti dodatno stopnjo nujnosti, to je zelo hitro, ki bo zlasti olajšala
               napotitev rakovih bolnikov. Zakaj? Ker danes imamo stopnjo nujnosti nujno, to je v
               okviru 24 ur, in stopnja nujnosti hitro, kjer je 3 mesece. Sedaj pa uvajamo dodatno
               stopnjo zelo hitro in bo to 14 dni.</p>
               <p>Nadalje uvajamo tudi jasne roke, kako uvrstiti in kdaj uvrstiti paciente na čakalni
               seznam, urejamo elektronsko vodenje čakalnega seznama, ureditev in predložitev
               napotnih listih. Je pa seveda dodano, kar do sedaj ni bilo v zakonu, tudi nekaj
               obveznosti za vse nas, za paciente, da pravočasno, v primeru, da ne moremo priti na
               pregled ali opravljen poseg, javimo zavodu in s tem omogočimo nekomu, ki je za nami
               na čakalnem seznamu, da v tem prostem terminu pride na pregled.</p>
               <p>Prav tako je pomembno povedati, da se uvaja še posebno sodno varstvo pacientov,
               kadar gre za hude telesne poškodbe ali smrt pacienta, nadalje definiramo prekrškovne
               organe in tudi popravljamo dosedanjo neustrezno rešitev glede določitve pogojev za
               imenovanje zastopnikov.</p>
               <p>Torej, prepričani smo, da bo predlagana novela zakona imela pozitivne neposredne
               učinke in spoštovanje pacientovega časa in pa tudi primernejše in ustreznejše
               obvladovanje čakalnih seznamov. Vlada kot predlagatelj predlaga, da Državni zbor na
               isti seji opravi tudi drugo in tretjo obravnavo zakona.</p>
            </sp>
            <sp xml:id="SDZ7-Redna-33-2017-09-19.sp95">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Vem, da je še želja po razpravi, prosim, da se prijavite. Besedo ima gospod Tomaž
               Lisec.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-19.sp96">

               <speaker>TOMAŽ LISEC (PS SDS):</speaker>

               <p>Hvala podpredsednik, za dano besedo. Spoštovana ministrica s kolegicama, kolegi,
               kolegice, vsem skupaj lep pozdrav!</p>
               <p>Me mika, da bi polemiziral s poslanskim kolegom iz skrajne levice, ampak
               polemizirati s človekom, ki nima pojma, kaj je javno-zasebno, ki ne ve, kaj so
               koncesionarji oziroma kaj so njihove naloge, kaj sploh ti koncesionarji počnejo, kako
               vsi samo kradejo in podobno – popolnoma brez zveze, kajti razprave takšnih poslancev
               kažejo, da so ideal določenih poslancev zdravstvene storitve, ki izvirajo iz
               Venezuele in ostalim podobnim državam.</p>
               <p>Sam osebno se bom dotaknil predvsem teh členov, h katerim so tudi amandmaji vloženi
               tako s strani poslanskih skupin koalicije kot pa tudi nas v SDS, to pa so členi, kjer
               se razprava dotika vprašanj, kot so čakalni čas in čakalni seznami. Iz ene izmed
               prejšnjih razprav, mislim, da je bilo pri interventnem zakonu, se je ministrica
               pohvalila, kako je, če sem prav razumel, samo v letu 2017 bilo dano za skrajšanje
               čakalnih dob 41 milijonov evrov. Na drugi strani pa imamo mnenje varuha pacientovih
               pravic, ki pravi, da se čakalne dobe podaljšujejo. In tudi morda vse modre želje in
               pa napovedi, kako bomo s tem zakonom pa morda še s kakšnim drugim zakonom, tudi
               tistim, ki smo ga malo prej obravnavali, rešili čakalne vrste – če preberemo zakon,
               je toliko ohlapnosti, spoštovani in spoštovane, da niti pod razno ne moremo govoriti
               o tem, da se bodo čakalne vrste znižale. Morda pa lahko govorimo, da namen je dober,
               o izvedbi pa se bomo verjetno prepričali čez kakšnega pol leta spet na kakšni nujni
               seji, ko bomo vsi skupaj ugotavljali, da zakoni ne sledijo tistemu, čemur mi rečemo v
               Sloveniji pacienti. Skratka, da bodo pacienti še vedno kljub dobronamernim razlogom
               pri tem zakonu imeli probleme.</p>
               <p>Pa, če dovolite, sam osebno mislim, da pri 5. členu, ko uvajamo novo stopnjo, to pa
               je stopnjo zelo hitro, da se ne bo nič spremenilo v praksi. Kdor gre vsaj poredko, pa
               upam, da državljani grejo čim manjkrat, k zdravniku, pride kdaj v čakalno vrsto, mu
               nič ne pomaga, če ima tam napisano zelo hitro ali pa hitro. Čisto nič. Predvsem na
               sekundarni ravni, pa da ne govorim o stanju v obeh urgentnih centrih, kjer je stanje
               katastrofično, ne bodo s tem nič hitreje na vrsti. Kajti, tako kot je že v zakonu
               napisano, bodo vedno neki nenapovedani, neki ekstremni dogodki, ki bodo tistega
               pacienta, ki bo imel napotnico za zelo hitro – bodo njegovo stanje podaljšali. Že
               zadnjič sem govoril o osebnem oziroma konkretnem primeru. Kolega po možganski kapi
               pol leta čaka, rekli so mu septembra boš šel pod hitro na zdravljenje, ko je
               septembra klical, kako kaže z njegovim vpoklicem, so mu rekli, da ima srečo, ker ga
               niso prenaročili na junij 2018, ampak samo na januar 2018. Toliko o teh željah po
               skrajševanju čakalnih dob, v poslanskih skupinah pa naletimo na primere, ko gredo
               zgodbe na žalost ravno v nasprotno smer.</p>
               <p>Druga stvar, poleg tega, da karkoli bo na napotnici pisalo, se v praksi ne bo nič
               spremenilo, je člen, ki govori o tem, da izvajalec zdravstvene dejavnosti v
               zdravstveni mreži, izvajalec zdravstvene službe zagotovi, da je delo organizirano,
               tako da je čakalni čas čim krajši oziroma ne presega trideset minut. Seveda potem
               piše, da omejitev ne velja, če se izvaja nujna medicinska pomoč, zaključuje
               zdravstvena storitev in tako naprej. Skratka, zakaj v zakon pisati nekaj, s čimer
               bomo naredili samo eno stvar – razdražili slovenske paciente, ki jih ne bo zanimalo,
               ali ima Janez Novak ali Franci Novak, ki je bil pred njim v vrsti, kakšen nujni
               poseg, nujno zadevo, ampak bo rekel: »Glejte, zakon, 14.a člen, čakalni čas čim
               krajši …«. Kar je itak neumnost, čim krajši. Za nekoga, ki ga je kap zadela, je čim
               krajše pet minut, za drugega pa 30 minut, pa bo rekel, da fino, bo vsaj malo s kom
               podebatiral. Skratka, zakaj pisati v zakone dikcije, ki v praksi ne bodo nič
               prinesle, le razjezile bodo državljane, ker jim je ministrica obljubila, da več kot
               pol ure ne boste čakali. Kot rečeno, Janez Novak, ko bo šel k zdravniku in bo čakal
               pol ure, eno uro, dve uri, včasih tudi na primarni ravni tri ure, štiri ure, na
               sekundarni ravni v UKC pa, kot rečeno primer od včeraj, en kolega me je klical – osem
               ur. Pa je imel napotnico nujno. Osem ur! Kot da se mi malo hecamo tukaj v Državnem
               zboru, malo govorimo, kako bo vse super fino, ko bodo ti zakoni začeli veljati, bo pa
               popolnoma drugače. Ne bo! Zdravnikov ni več, jih tudi veliko več ne bo. Kolegi bi iz
               Združene levice najraje kar ukinili sistem koncesionarstva.</p>
               <p>Če samo pogledamo na primarni ravni in tudi na sekundarni, koliko imamo
               koncesionarjev, in če se želimo znebiti teh koncesionarjev, ki jih imate za nekaj
               najgršega, kar obstaja na področju zdravstvenega sistema, spoštovani, lahko takšen
               zakon, prvič, vržemo v smeti; kajti, ne samo da se bodo čakalne vrste podaljšale, da
               bodo čakalni seznami veliko daljši, ampak bomo imeli razpad zdravstvenega sistem.
               Zato res prosim predvsem ministrico, da ko se boste, pa se pri prejšnjem zakonu nisem
               hotel oglašati, razpravljali o koncesionarstvu, tako tudi na tisti primarni ravni,
               kjer moraš vedno biti oziroma mora biti blagoslov ministra, da poslušate tisto, kar
               ste tudi zapisali – potrebe ljudi. Niso vsi tisti, ki želijo biti koncesionarji,
               nekaj nevarnega, motečega za slovenski zdravstveni sistem, ki želijo samo zaslužiti.
               To so ljudje, ki so strokovnjaki, ki želijo delati in želijo pomagati, da bodo
               čakalne vrste čim krajše, da bodo čakalni seznami čim tanjši.</p>
               <p>Zakaj sem se še oglasil? Ker resnično moram reči, da po tistem, ko smo v Poslanski
               skupini SDS predlagali zmanjšanje birokratskih nesmislov, ki jih je potrebno imeti,
               pa se vedno soočamo z nekimi novimi neumnostmi, ki si jih sproti izmišljujemo.
               Primer, morda malo izven zdravstva, potem pa bom šel na konkretnega. Za soglasje za
               volilne odbore. Včasih je bilo dovolj ime, priimek, naslov, EMŠO. Ne! Sedaj rabimo še
               davčno številko, sedaj rabimo še TRR. Vsak uradnik, pa če bi mu dali dovoljenje, bi
               vedel o meni čisto vse. Čisto vse! Moj EMŠO, davčno, TRR pa morda še kaj drugega,
               morda tudi kaj takega, česar jaz še o sebi ne vem. Vse je na razpolago.</p>
               <p>Poglejmo novi 15. člen, Čakalni seznam: »Na čakalnem seznamu se vodijo naslednji
               podatki …« Ne boste verjeli, 23 podatkov! Kot da zdravniki, predvsem pa medicinsko
               osebje, ki je poleg zdravnikov, komaj čakajo, da bodo spet vse to izpolnjevali.
               Pojdite, spoštovana ministrica, kdaj vprašat medicinske sestre, kaj počnejo. Pišejo,
               pišejo, pišejo podatke, ki so vsepovsod dostopni, in jih pošiljajo sem in tja,
               velikokrat v fizični obliki. Ko sem bil nazadnje pri zdravniku, sva se z medicinsko
               sestro pogovarjala, kako je dobro, da imamo optiko, kako sistem poteka vsaj na
               primarni ravni, kako je zdravstveni dom v sistem lažjega e-naročanja dal 12 tisoč
               evrov, in ravno v tistem zdravnik reče: »Evo, pa je spet sistem padel.« Spoštovana
               ministrica, tu je vprašanje za vas. Ali imate podatke, kako je organiziran
               informacijski sistem na primarni ravni, na sekundarni ravni, na terciarni ravni
               oziroma kako so ti podatki povezani? Da ne bomo spet govorili na kakšni seji Odbora
               za notranje zadeve in javno upravo, kako imamo mi oblakce, kjer podatki šibajo levo,
               desno, gor, dol in ni nobenega problema. Ljudje pa doma še vsi nimajo hitrega
               interneta, na žalost, zdravstveni domovi, bolnišnice se pa ukvarjajo z informacijskim
               sistemom. Mi pa tu pišemo, kako bo vse super in fino, fizično ne bo čakanja več kot
               pol ure in e-naročanje, e-recepti bodo vse rešili. V praksi smo, na žalost,
               spoštovana ministrica, še daleč od ideala, ki ga morda zasledujete, ampak s takšnimi
               pavšalnimi zakoni, na žalost, ničesar ne rešujemo.</p>
               <p>Še enkrat; kaj pomaga pacientu, če piše pol ure, če ve, da je pol ure velikokrat
               znanstvena fantastika, in kaj pomaga, če na napotnici piše zelo hitro, če čaka osem
               ur pri nujnem, takoj v urgentnem centru. Spoštovana ministrica, včasih smo rekli,
               začne se od spodaj, pa bom vam rekel, začnite od zgoraj. Končno naredite tisto, kar
               piše minister Židan na Twitterju, ne podpira pa tistega – naredite red v UKC
               Ljubljana, pa se bodo začele zadeve tudi dolvodno hitreje reševati. Če pa boste
               pisali zakone, zato da bodo ščitili le svoje tako ali drugače bližnje sodelavce,
               potem pa, kot rečeno, nam takšni zakoni, predvsem tistim, ki tu pa tam zaidemo k
               zdravnikom, ne bodo čisto nič pomagali.</p>
               <p>Za zaključek, spoštovana ministrica, naslednjič, ko bom čakal več kot pol ure v
               zdravstvenem domu, prosim, da mi osebno odgovorite na elektronski naslov, zakaj tega
               zakona zdravniki ne morejo upoštevati, vi ste jim ga dali pa kot obvezno nalogo.
               Hvala.</p>
            </sp>
            <sp xml:id="SDZ7-Redna-33-2017-09-19.sp97">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Vlasta Počkaj.</p>
            </sp>
            <sp xml:id="SDZ7-Redna-33-2017-09-19.sp98">

               <speaker>VLASTA POČKAJ (PS SMC):</speaker>

               <p>Hvala lepa. Spoštovani gospod podpredsednik, gospa ministrica, poslanke in poslanci!</p>
               <p>Cilj Predloga zakona o spremembah in dopolnitvah Zakona o pacientovih pravicah je
               zagotoviti transparentnost, boljše upravljanje čakalnih seznamov in čakalnih dob ter
               zagotavljanje pacientovih pravic in obveznosti.</p>
               <p>Kot je bilo že neštetokrat povedano, novela Zakona o pacientovih pravicah neposredno
               ne skrajšuje čakalnih dob, temveč s spremembami ureja nekatere podrobnosti. Prva taka
               je transparentnost pri vodenju čakalnih seznamov, boljši nadzor vodenja teh seznamov
               ter odgovornost tako izvajalcev kot pacientov pri naročanju. Naj izpostavim samo
               nekatere spremembe členov. Čakalne dobe – z novelo zakona se neposredno ne skrajšuje
               čakalnih dob, temveč se jih samo ureja. Uvaja se namreč načrtovano elektronsko
               vodenje čakalnih seznamov ter elektronski način uvrščanja na seznam in črtanja s
               seznama ter način informiranja pacientov. Nekateri že sedaj uporabljajo e-napotnico,
               e-naročanje, uporablja se že kar nekaj časa e-recept in ta sprememba pomeni zanje le
               dopolnitev njihovemu delu. Za tiste druge pa to pomeni novost, ki bo optimizirala
               njihovo delo in hkrati omogočila preglednost celotnega sistema na nacionalni ravni.
               Dovolite, da naštejem nekaj primerov dobre prakse tako v zdravstvenih domovih kot v
               bolnišnicah, kjer so z informacijsko tehnologijo poenostavimo komunikacijo. En tak
               primer je Zdravstveni dom Sežana, ki je s programom Gospodar zdravja aktivno vključil
               tudi paciente pri svojem zdravljenju. Tudi tak primer sta bolnišnici Izola in
               Jesenice, ki sta avtomatizirali sprejem in obveščanje bolnikov z vrstomatom in tako
               poenostavili nadzor nad čakalno vrsto in odpravili nepotrebno čakanje. In še bi lahko
               naštevala.</p>
               <p>Tretje tako poglavje je čakalni čas. Usklajevanje in razprava širše javnosti
               predloga Zakona o pacientovih pravicah je privedla tudi do dopolnitve členov, ki se
               nanašajo na čakalni čas, kateri na vseh treh ravneh izvajanja zdravstvene dejavnosti
               ne sme biti daljši od 30 minut. To zakonsko omejitev na 30 minut nikakor ni nerealen
               ukrep, kot ga želijo prikazati nekateri, saj je že sedaj mogoče to omejitev dosegati,
               a le z dobro organizacijo delovnega časa in z odgovornostjo do pacientov. Bodimo
               iskreni, prevečkrat in marsikdaj po nepotrebnem pacienti čakajo pred ambulanto in so
               zato tudi nezadovoljni.</p>
               <p>Še nekaj besed o drugem mnenju. Ena od zahtev deležnikov pri obravnavi mnenj je tudi
               ureditev uveljavljanja pravice do drugega mnenja, ki v predpisih s področja
               zdravstvenega zavarovanja trenutno ni urejena in v smislu financiranja ni krita iz
               obveznega zdravstvenega zavarovanja kot samostojna zdravstvena pravica. Trenutno
               velja, da pravico do drugega mnenja pridobi pacient kot samoplačnik kadarkoli,
               kjerkoli in kolikorkrat si to želi, brezplačno drugo mnenje pa le pri tistem
               izvajalcu, pri katerem se pacient zdravi v okviru obravnave in se zavodu za
               zdravstveno zavarovanje ne zaračunava. To s to novelo zakona spreminjamo. Zaradi
               uveljavljanja pravice pacientov do strokovne in kakovostne zdravstvene obravnave se
               do sprejema novega Zakona o zdravstvenem varstvu in zdravstvenem zavarovanju v noveli
               Zakona o pacientovih pravicah natančneje določa slednje: pacient lahko sam izbere
               zdravnika, ki mu bo podal drugo mnenje na vseh treh ravneh zdravstvene dejavnosti.
               Zdravnik lahko poda drugo mnenje na podlagi obstoječe zdravstvene dokumentacije, po
               pregledu pacienta oziroma po opravljenih dodatnih preiskavah. Z novelo zakona se
               uvajajo še nekatere manjše spremembe in dopolnitve, ki so se pokazale smiselne, kot
               so posebni varovalni ukrep, pogoji za imenovanje zastopnika pacientovih pravic,
               trajanje, vnaprej izražena volja pacienta, prednostna obravnava sodišča ob nastanku
               hujše telesne poškodbe, invalidnosti ali pa smrti pacienta.</p>
               <p>Novela zakona bo imela pozitivne učinke na naš zdravstveni sistem in zato mislimo,
               da je prav, da se ta zakon podpre. Hvala.</p>
            </sp>
            <sp xml:id="SDZ7-Redna-33-2017-09-19.sp99">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Irena Grošelj Košnik.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-19.sp100">

               <speaker>IRENA GROŠELJ KOŠNIK (PS SMC):</speaker>

               <p>Hvala, predsedujoči. Pozdravljene predstavnice Vlade, kolegice in kolegi!</p>
               <p>Veliko smo že slišali o tem Zakonu o pacientovih pravicah, ki ga danes obravnavamo.
               Jaz bi se ustavila najprej tu, kjer je kolega na moji levi končal, in sicer da so
               stopnje nujnosti neke administrativne kategorije, ki nimajo nobenega vpliva na to,
               ali nekdo čaka dlje ali manj časa. Sigurno smo že kdaj bili v situaciji, najbrž vsi,
               sama sem bila v taki situaciji, ko sem na lastni koži zelo občutila, kaj pomeni, če
               ti osebni zdravnik obkroži stopnjo nujnosti hitro, redno ali nujno. Vse tri sem že
               okusila na lastni koži in govoriti o tem, da je to nek larifari, se mi zdi, da res ni
               okusno. Menim, da bo tudi ta nova stopnja nujnosti zelo hitro odigrala svoj namen,
               ker bo primerna predvsem za tiste, ki so huje zboleli.</p>
               <p>O drugih ciljih tega zakona smo tudi danes že dosti slišali. Jaz bi se ustavila
               predvsem pri upravljanju čakalnih seznamov. Res je, da smo, ko se je preverjalo pri
               bolnicah, ko je Ministrstvo za zdravstvo preverjalo vsebinsko in statistično stanje
               in na kakšen način nastajajo ti čakalni seznami, se pravi tudi postopke, da se je v
               teh čakalnih seznamih ugotovilo mnogo administrativnih anomalij. In sicer se je
               ugotovilo, da je v tem kupu podatkov mnogo tudi tistih, ki ne želijo k drugemu
               izvajalcu, ki hočejo določenega izvajalca za storitev in so zato sami pripravljeni
               čakati dlje časa, da so v teh čakalnih seznamih tudi tistih, ki so zdravstveno
               nesposobni za poseg in so še kar uvrščeni na to čakalno listo. Seveda je to potrebno,
               da take stvari očistimo, da te kategorije ločimo. Tudi sama se zavedam, da to ne bo
               zmanjšalo čakalnih vrst, vendar pa imamo vsi mi, ki smo potencialni pacienti, in
               tisti, ki so že pacienti, pravico in javnost ima pravico, da ima resnične podatke o
               tem, takšne, ki ustrezajo dejanskemu stanju. Elektronsko upravljanje in način, kakor
               je tu predpisan za te čakalne sezname, pa bo po mojem mnenju tudi precej onemogočil
               malverzacije oziroma korupcijo, ki se je spominjamo, ki je nastajala v zvezi z
               luknjami glede postopkov upravljanja čakalnih seznamov.</p>
               <p>Sama bi se tudi dotaknila še pomembnosti tega, da imamo pacienti zdaj možnost
               dostopa do drugega mnenja na vseh treh nivojih, se pravi, na primariju, sekundariju
               in terciarnem nivoju. Zelo pomembno je tudi, da ni potrebno, da se tisti strokovnjak,
               tisti zdravnik, ki se ukvarja z drugim mnenjem, opredeljuje samo do teh podatkov in
               teh izvidov, ki jih pacient prinese oziroma mu jih priskrbi lečeči zdravnik, ampak se
               lahko odloči tudi za svoje preiskave.</p>
               <p>Še enkrat bi poudarila, da je ta zakon en delček celotnega mozaika sprememb
               zdravstvenega sistema, čeprav ga hočejo nekateri vreči v vrečko nepomembno,
               nepotrebno, pesek v oči. Seveda pa bo pomemben tudi zakon o zdravstvenem varstvu in
               zdravstvenem zavarovanju, to smo že večkrat tu, v tej dvorani povedali, in se bo
               nanašal tudi na ta zakon, o katerem sedaj govorimo. Kajti takšno zavarovanje, kot je
               sedaj, je res skoraj nemogoče. Za dopolnilno zdravstveno zavarovanje plačujemo vsi
               enako, tisti s 15 tisoč evri neto plače in tisti s 500 evri pokojnine. Sigurno je to
               treba to preurediti, tako da bo pravičnejši in da bo temeljil na solidarnosti, kar
               Stranka modernega centra še kako zagovarja, nikakor pa ne, da bi bil usmerjen v to,
               da bi zavarovalnice konkurirale med seboj, katera bo obstala, katera ob ustvarila iz
               tega naslova več dobička, se pravi na konceptu komercializacije, kar pa je videti iz
               pogovorov in razprav, da zagovarja opozicija. Hvala.</p>
            </sp>
            <sp xml:id="SDZ7-Redna-33-2017-09-19.sp101">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želi še kdo razpravljati? Prosim za prijavo.</p>
               <p>Gospa Jelka Godec, izvolite.</p>
            </sp>
            <sp xml:id="SDZ7-Redna-33-2017-09-19.sp102">

               <speaker>JELKA GODEC (PS SDS):</speaker>

               <p>Zanimiva so danes stališča SMC iz razprav o tem zakonu o pacientovih pravicah, namreč
               v prvi obravnavi so nas vsi prepričevali, da bo to skrajšalo čakalne dobe, danes nas
               vsi prepričujejo, da ta zakon ne bo skrajšal čakalnih dob. In zdaj jaz, zaboga, več
               ne vem, komu naj verjamem, ministrica pa sama pove, da ta zakon bo skrajšal čakalne
               dobe. Tako smo zadnjič poslušali, meni je zelo žal, ampak danes smo od dveh vaših
               kolegic slišali, »ta zakon definitivno ne bo skrajšal čakalnih dob«. To obračanje je
               zdaj že pa malo tako, ampak dobro, spremenite lahko mnenja, ni problema.</p>
               <p>Vprašanje je seveda pri teh stopnjah nujnosti, ki ste jih dodali že več, čes, da
               zdaj se bodo pa z novim zakonom upoštevale nujno, zelo hitro, hitro, redno, tako, kot
               je potrebno. Jaz bom še enkrat povedala svoj osebni primer in odgovor Ministrstva za
               zdravstvo, ki mi je dejalo, naj se prijavim tistemu zdravniku, ki mi je ponujal pod
               hitro 6-mesečni rok čakanja. Ministrstvo po zakonu zahteva spoštovanje pacientovega
               časa, zahteva kvalitetno delo zdravnika, mene kot pacienta pa Ministrstvo za
               zdravstvo napoti k izvajalcu, ki mi ponuja 6-mesečno čakalno dobo za hitro, kar
               pomeni v treh mesecih. To je popolnoma neresno s strani ministrstva. In potem, češ,
               nesramnost od gospe Godec, ker se pač ta noče prijaviti. Ne, zato ker meni piše,
               pacientove pravice in tako naprej in jaz uveljavljam moje pravice po zdajšnjem
               zakonu, po novem zakonu pa itak, ker po novem zakonu se bodo seveda pacientove
               pravice spoštovale. In zato mene zanima, kako ministrstvo zahteva od državljanov
               nekaj, od zdravnika je seveda tudi, hkrati pa samo napotuje ljudi na čakalne dobe.
               Dajte se vi zdaj malo na ministrstvu odločiti, kaj je zdaj s tem zakonom oziroma s
               temi pacientovimi pravicami. Zanimivo je brati potem to, kar je pred zakonom,
               obrazložitve zakona, kjer piše glede predlogov strokovne in zunanje javnosti,
               zainteresirane javnosti. Predlogi so bili upoštevani večinoma. Katere predloge ste
               upoštevali pri tem zakonu? Od koga ste jih upoštevali? Ker v naslednji alineji
               Bistvena mnenja, predlogi in pripombe, ki niso bili upoštevani ter razlaga za
               neupoštevanje je pa na pol strani. Katere predloge ste upoštevali, pa niste napisali?
               Kako naj zdaj vemo mi v Državnem zboru, katere predloge je dala strokovna javnost,
               širša javnost v teh javnih razpravah oziroma v razgrnitvi zakona? Nič ne poveste.
               Povejte pa, kaj niste upoštevali. No, o drugih anomalijah znotraj tega, kar ste
               spredaj napisali, ne bi govorila, tudi o tem, da se niste strinjali, to smo že
               večkrat povedali, z novim zelo hitro napotitvami nujnosti, pa ste ga vseeno v zakon
               dali.</p>
               <p>Naš amandma smo dali na 7. člen oziroma k spremenjenemu novemu 15.b členu, kjer
               prosimo, da se doda oziroma da izglasujete sedmi, osmi in deveti odstavek. Gre namreč
               za amandma, ki omogoča izvajalcem zdravstvene dejavnosti, ki so vključeni v mrežo
               javne zdravstvene službe, da mesečno sporočajo NIJZ statistiko, in sicer da se
               sporoča število čakajočih po stopnji nujnosti iz 2., 3. in 4. alineje člena, kjer
               določa te stopnje nujnosti, ki ga zdaj ne bom ravno takoj našla. Ta amandma daje tudi
               pravno podlago, da NIJZ to izvaja. Ker menimo, da se v novem zakonu se ukinja javni
               pregled nad vsemi temi dejavniki, torej da ne bo več možen vpogled v število
               čakajočih po stopnji nujnosti, število čakajočih nad najdaljšo dopustno čakalno dobo
               po stopnji nujnosti iz petega odstavka 14.b člena, ne bo več možno pogledati
               pričakovane čakalne dobe po stopnji nujnosti in pa realiziranih čakalnih dob po
               stopnji nujnosti. Amandma gre v tej smeri, da omogoča elektronsko izmenjavo podatkov
               med izvajalci, ministrstvom, NIJZ in pa ZZZS, tako da se torej ohrani ta javni
               vpogled. Ne gre za isto kot vpogled, če ga ti kot pacient zahtevaš pri izvajalcu
               zdravstvene dejavnosti, ampak da bo to objavljeno tudi na spletnih straneh NIJZ, tako
               kot je bilo to do sedaj, ne glede na e-naročanja in pa e-napotnica. In pa da se k 27.
               dodata drugi in tretji odstavek, ki omogočata tudi nek prehodni čas za uskladitev teh
               evidenc.</p>
               <p>Več nas je na to opozorilo, da v 17. členu, ki ga sedaj spreminjate, ni več
               zapisano, da NIJZ javno objavlja te podatke, zato tudi ta amandma k 15.b členu. Jaz
               upam, da se tudi v koaliciji strinjate s tem, da so ti podatki še vedno javni, da so
               ljudje seznanjeni s statistiko NIJZ tako kot do sedaj oziroma od leta 2011 naprej,
               kajti od sprejetja tega zakona, če ne bodo ti amandmaji sprejeti, se bo ta statistika
               v bistvu ukinila in ne bo več možno pregledovati tako, kot se lahko danes. To je pa
               seveda lahko namen ministrstva, da v Državnem zboru ne bomo mogli več uporabljati te
               statistike, ki se je zdaj skozi »Na čas« na NIJZ tudi lahko pokazala.</p>
               <p>Končno se strinjamo s koalicijo, da ta zakon ne bo skrajšal čakalnih dob, da je
               seveda vprašljivo tudi – no, tu se pa ne strinjamo –, vprašljivo je to e-naročanje,
               e-napotnice. V teh dneh od interpelacije, pa tudi že prej, no, že od tega samega
               zakona jaz mislim, da ste tudi s strani koalicije dobili veliko veliko pisem,
               dopisov, mejlov ali esemesov državljanov, ki razlagajo, kako se ne spoštujejo
               pacientove pravice, da komisija za ugotavljanje teh pacientovih pravic rešuje zelo
               počasi drugostopenjske pritožbe, ker enostavno se ne more sestati, administrativne
               ovire so. Te administrativne ovire pa nastanejo zaradi ministrstva, ker
               administrativno ne podpira dovolj dobro ali dovolj ažurno te komisije.</p>
               <p>Jaz mislim, da s tem zakonom ne bomo nič kaj veliko rešili, bomo pa ukinili javni
               pregled čakalnih dob. To pa definitivno, če bo tako sprejet, brez predloga našega
               amandmaja. Hvala.</p>
            </sp>
            <sp xml:id="SDZ7-Redna-33-2017-09-19.sp103">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospod Jani Möderndorfer.</p>
               <p>Izvolite.</p>
            </sp>
            <sp xml:id="SDZ7-Redna-33-2017-09-19.sp104">

               <speaker>JANI (JANKO) MÖDERNDORFER (PS SMC):</speaker>

               <p>Bom začel od zadaj, ne, bom od spredaj začel. Gospod Lisec je s svojo razpravo v
               resnici sporočil dvoje. Prvič, da v resnici, pa me bo potem kasneje popravil, če bo
               to želel, da pri nas sistem ne funkcionira in da je zakon v resnici spisek želja, ki
               v resnici, v praksi, ko bo prišlo do implementacije, ne bodo funkcionirale. Potem pa
               opiše primer gospoda znanca, kogarkoli pač že, ki je imel težave z možgansko kapjo
               oziroma verjetno je mislil, da jo je imel oziroma je kasneje imel težave s srcem,
               skratka, z napotnico nujno je prišel na pregled. Po splošni oceni je sicer težko
               reči, zakaj pravzaprav gre, ampak če lahko sklepamo, da napotnice za splošnega
               zdravnika ne potrebujemo, predvidevam, da je prišel na pregled k specialistu. Če ne
               na sekundarni, pa vsaj na terciarni, ampak verjetno na sekundarni, verjetno na
               urgenco, ne vem, kamorkoli že. Moram reči da je večni problem pri vseh naših
               državljanih, in to vsi tisti, ki so bili vsaj enkrat na urgenci, da zelo slabo
               poznajo urgenco. Vejo samo to, da je urgenca nekaj, kar se mora hitro zgoditi in da
               je nekaj za nujne primere. V resnici pa na urgenci najdemo marsikaj in različne
               službe, od primarne ravni do sekundarne ravni, lahko vas tudi strokovnjaki iz
               terciarne celo sprejmejo kar v bolnico in tako naprej. Problem je tudi to, ker
               pacienti ne ločijo, ne vedo, ali so prišli k internistu, ali so prišli h kirurgu, ali
               so prišli k splošnemu zdravniku. Dejstvo pa je, da je prišel na urgenco, in to
               dostikrat sprašujejo, da pacient pride s plavo lučjo, ker je nekaj nujnega, na
               urgenco, ga pripeljejo, potem pa kar na enkrat tam pacient na urgenci čaka po osem,
               deset ur in se čudijo, zakaj je prišel tja s plavo lučjo, če pa mora zdaj tam čakati.
               Gre pač za neke določene procese, ki so zelo pomembni in nujni, da jih razčistimo
               zato, da ne bomo učili krive vere. Treba je vedeti, da tisti edini pacient ali pa
               tisti pacient, o katerem govorimo, ni edini, ki je prišel na urgenco. Verjetno so še
               kakšni pacienti, ki so prav tako istočasno v obravnavi in se jih pet na enkrat ne da
               pregledati, razen če ne gre za reanimacijo oziroma za ohranjanje življenjskih
               funkcij. In drugo, tudi določena diagnostika se mora opraviti, ko pride pacient tja.
               Za to diagnostiko je treba počakati, ker se pač preprosto ne da in se ne more zgoditi
               v eni uri, da ne govorim o laboratorijskih izvidih, slikanju in vsem ostalem. In
               tretje, kar je še bolj pomembno, dostikrat je del diagnostike tudi opazovanje. Včasih
               so pacienta gladko sprejeli v bolnico in so ga opazovali, so ga imeli 24 ur v
               bolniški sobi, danes dostikrat tega prostora ni in je bolj enostavno, da pacienta
               opazuješ na urgenci. Sam osebno vem, pri mojem primeru, pri očetu se je opazovalo v
               opazovalnici, zato imate na urgenci sobe, ki se jim rečejo opazovalnice. Tam se
               določene stvari preprosto v neki fazi morajo razviti. Ne gre drugače. Je pa res, da
               pacienta to ne zanima. Nikoli. In tudi ni on kvalificiran za to, da bi to ocenjeval.
               On samo ve, da je moral nekje čakati. In žal na urgenci imamo še vedno preveč
               primerov, ko v resnici pacienti pridejo tja vsaj v tridesetih, ali pa bom rekel zelo
               poenostavljeno, v eni tretjini po nepotrebnem, bodisi zaradi tega, ker nočejo iti k
               svojemu splošnemu zdravniku, ker vedo, da morajo tam čakati in se jim zdi bolj
               elegantno, da gredo na urgenco. In zdaj, ko so urgentni centri posodobljeni, novi, je
               še toliko bolj enostavno in lepše tam čakati kot pa v nekem zdravstvenem doku, kjer
               se srečuješ s svojim osebnim zdravnikom, ki ga poznaš že dvajset let in on tebe pozna
               in točno ve približno, vsaj v 50 %, kaj boš ti od njega želel. Nekateri pač enostavno
               prihajajo na urgenco tudi, ker sami ocenijo, da je tako nujno in prav, v resnici se
               pa kasneje izkaže, na srečo, da ta obisk urgence sploh ni bil potreben in da bi to
               lahko razrešil zdravnik na primarnem nivoju. Skratka, gre za kopico enih vprašanj
               oziroma stvari, ki pa jih seveda med drugim delno ureja tudi ta zakon.</p>
               <p>Zakaj in kako? Ureja jih predvsem v tistem delu, ko v resnici neke določene čakalne
               vrste vsaj v vidiku odgovornosti prenaša tudi na samega pacienta. Vi dobro veste, da
               dostikrat pacienti sami, ko se naročajo, prestavljajo oziroma preprosto ne pridejo in
               kasneje pokličejo, da bi radi še enkrat šli na poseg in so potem obveščeni, da so jih
               čakali, vendar oni so še vedno v čakalni vrsti. No, to pot je seveda temu primerna ta
               odgovornost zdaj malce drugačna in je s tem zakonom možno pacienta odsloviti s
               čakalne vrste oziroma ga prestaviti dol. Druga stvar, ki se mi zdi pomembna. je
               predvsem to, da smo prekrškovni del prestavili iz pravilnika na zakon. Kar seveda
               pomeni, da bo moč s strani inšpektorja tudi pregledovati ne samo čakalne vrste, ampak
               predvsem čakalne knjige. Vi dobro veste, da v bolnici imajo seveda vsi svoje čakalne
               knjige, ki jih ne moremo enačiti z elektronskimi čakalnimi vrstami, ki jih imamo in
               gredo preko naročanja eNapotnic, ker je tam v čakalnih knjigah še vedno dovolj
               prostora tudi za vse tiste posege, ki lahko pridejo nujno oziroma z vidika
               bolnišnične dejavnosti, ki jo opravljajo, da jih lahko specialist opravlja. Kje je
               bila do zdaj ta manipulacija? Manipulacija je bila predvsem v tem, da je lahko
               marsikateri zdravstveni delavec danes preko teh čakalnih knjig sam spreminjal, ne da
               bi seveda kdorkoli vedel, kaj se pravzaprav dogaja v tej čakalni vrsti, in to dobro
               veste. Res pa je, da danes inšpektor na podlagi obstoječe zakonodaje tega ne more
               niti pregledati. In zato so se čakalne knjige oziroma veljavnost oziroma arhiviranje
               teh čakalnih knjig spremenila iz šestih mesecev na tri leta, kar seveda pomeni tudi
               lažji vpogled inšpektorjem in nenazadnje tudi sankcioniranje z vidika upravnega
               postopka, da je v resnici možno izpeljati določene sankcije za tiste, ki to počnejo
               oziroma kjer se ta nepravilnost ugotovi.</p>
               <p>Je pa tudi res nekaj drugega – paciente je treba osveščati in pacienti se morajo
               vedno bolj in bolj zavedati, kaj so njihove pravice. Nenazadnje zato, da te pravice
               lahko tudi uveljavljajo. Če pa ne poznaš pravic, potem jih tudi uveljavljati ne
               moreš. In ta nevednost je dostikrat pripeljala do tega, da se tepeta dva interesa. En
               interes bolnika je, da si pozdravljen oziroma da iščeš in dobiš prvo pomoč, in drugo
               je, da uveljavljaš svoje pravice. In kje se tepeta ti dve pravici? Ko se pacient
               pritoži zaradi nekega zdravnika, je pacienta strah, da bo na nek način sankcioniran
               in bo zato slabše obravnavan s strani tega istega zdravnika. Vendar jaz mislim in sem
               prepričan, da je v prvi vrsti poslanstvo in funkcija zdravnikov, da pomagajo ljudem.
               Zagotovo so pa ekstremi in ekscesi in ti zdravniki morajo imeti vedno tudi na drugi
               strani palico, ki jih opozarja, da ne smejo posegati v polje nedovoljenega. Zato se
               mi zdi ta zakon zelo pomemben, da se določene stvari uredijo.</p>
               <p>Se pa strinjam z gospodom Liscem in upam, da bomo dokazali, da to ni tako, kar je
               rekel gospod Lisec. Zakon ne more biti spisek želja, zato se zakon vedno
               implementira. Vendar, če je zakon brez zob in nima sankcij, potem seveda nima
               nobenega efekta. Zato mora sodelovati več deležnikov pri implementaciji tega zakona,
               ne samo ministrstvo, tudi izvajalci zdravstvene dejavnosti in nenazadnje tudi
               uporabniki, v tem primeru pacienti. In to se mi zdi tudi najbolj učinkovito in
               varovano. Pacient se lahko pritoži direktno, neposredno sam, če tega ne zna, če ne
               zmore, ima pa tudi varuha pacientovih pravic, bolnikovih pravic. In to je instrument,
               s katerim pravzaprav lahko pacient prihaja do svojih pravic, ki jih plačuje preko
               zdravstvene blagajne.</p>
               <p>Jaz ne bi bil tako črnogled, ker ta zakon prinaša še drugo stvar, ki je zelo v redu,
               to je uvedba tako imenovanega varovalnega ukrepa. Vi dobro veste, da se je
               zdravstveno osebje srečevalo tudi z bolniki, ki so, po domače povedano, bili nergači
               oziroma se jih enostavno ni dalo niti umiriti in so bili lahko v določenih primerih
               celo nevarni za zdravstveno osebje. No, zdaj imamo to zelo jasno opredeljeno in na ta
               način skrbimo tudi za to, da lahko zdravstveni proces poteka nemoteno.</p>
               <p>Je pa dejstvo, če je bila dilema in razmislek, kako dve poslanki iz SMC govorita, da
               zakon ne bo vplival na čakalne vrste, neposredno zagotovo ne, posredno pa zelo. In to
               je tista razlika, o čemer je treba govoriti. Neposredno ne samo preko tega zakona,
               ampak tudi s tem zakonom in ostalimi zakoni, ki jih zdaj obravnavamo in sprejemamo.
               Čakalne vrste niso samo to, da se postaviš v vrsto in rečeš, zdaj bom pa skrajšal
               čakalne vrste. Treba se je zavedati, da je za to treba imeti organizacijo, denar,
               spoštovanje pravil igre in nenazadnje tudi normativno zadevo tako urejeno, da lahko
               tudi popravljaš. Zakon ni nekaj, kar vklešeš kot deset božjih zapovedi v kamen in
               potem to stoji. Zakon je predvsem dokument in akt, ki ga je treba implementirati in
               po potrebi, če se ugotovijo nepravilnosti, tudi takoj popraviti in narediti
               spremembo. Gre za živo materijo in pacienti in zdravstveni sistem so zagotovo ena
               najbolj živih materij v našem sistemu. Hvala.</p>
            </sp>
            <sp xml:id="SDZ7-Redna-33-2017-09-19.sp105">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želi še kdo razpravljati?</p>
               <p>Gospa Anja Bah Žibert, izvolite.</p>
            </sp>
            <sp xml:id="SDZ7-Redna-33-2017-09-19.sp106">

               <speaker>ANJA BAH ŽIBERT (PS SDS):</speaker>

               <p>Hvala lepa, predsedujoči, za besedo.</p>
               <p>Samo nekaj na predhodno izvajanje. Mislim, da je danes predvsem interes in si
               želimo, da bi kakršenkoli zakon priromal v Državni zbor, ki bi koristil in bil dodana
               vrednost.</p>
               <p>Jaz se ne morem strinjati s poslancem Janijem. V njegovi razpravi je bilo čutiti,
               pacienti so krivi. Pacienti so krivi, ker čakajo v čakalnih vrstah zato, ker ne znajo
               poiskati prave pomoči. Pacienti so krivi, ker ne vedo, h kateremu zdravniku gredo.
               Pacienti so krivi, ker se ne znajo pritožiti. Spoštovani tisti, ki ste res iskali
               kdaj nujno pomoč, verjetno se takrat težko ukvarjate s tem, kje boste iskali pravico
               pa na kakšen način se boste pritožili. Edino, kar vas zanima, je, kdaj boste na vrsti
               in da boste čim prej na vrsti, da zato, ker ne boste na vrsti, to ne bo vplivalo na
               vaše življenje v prihodnje ali pa celo na samo življenje. Primer, ki ga je že povedal
               kolega Lisec – tudi tukaj se mi zdi zelo neodgovorno, da en poslanec govori, »misli,
               da ga je zadela kap«. Glejte, ljudje povedo svoje osebne zgodbe. Osebne zgodbe je
               zelo težko deliti, ampak jih delijo zato, da bi se v sistemu nekaj spremenilo, da bi
               bil v poduk vsem nam tukaj notri, ki sprejemamo zakonodajo, in predvsem tistim, ki so
               odgovorni, da učinkovito zakonodajo sprejemajo.</p>
               <p>Jaz bom tudi povedala nekaj primerov. Urgenca v Ljubljani, tri ure, tri ure, da si
               obravnavan. To je realnost. Glejte, to ni zdaj neko natolcevanje. Še huje! Marsikdo
               počaka tri ure, so pacienti, ki pridejo in rabijo še hitrejšo pomoč. Ampak ali se vam
               zdi človeško in dopustno? Ali v tej državi rabimo sploh kakšen zakon, da pacienti ne
               bi ležali po hodnikih? Izvedela sem za primer, da so pacienta morali dati v toaleto,
               ker ga niso imeli kam postaviti. Ne zavijajte oči. Glejte, to so primeri, takšno
               stanje imamo! In zato ni kriv pacient in tudi zdravnik ne! Tudi zdravstveno osebje
               ne! Za to je kriv sistem. Za to je kriv izključno sistem. Zadnjič, ko je bila
               interpelacija, sem celo videla nekatere tvite, ki so ne vem kako hvalili, kako zelo
               učinkovite so e-napotnice. Še enkrat, primer e-napotnice – ljudje se spravijo in se
               poskušajo prijaviti preko tega sistema eNapotnice. Zadeva se je dogajala v juliju.
               E-sistem odgovori, da je mogoče glede na pregled možnosti, ki jih ima, priti v UKC
               Ljubljana na vrsto nekje oktobra meseca. Pacient se s tem zadovolji, češ, dva meseca
               bom počakal, ne zdi se mi, da je tako moja stvar akutna. Čaka in konec avgusta dobi
               domov pošiljko in v tej pošiljki naslednje obvestilo: Na vrsti boste aprila prihodnje
               leto. Kdo se zdaj tu zajebava? Kdo se zdaj tu dela norca? Povejte mi … / oglašanje iz
               dvorane/ Prosim, ne prekinjajte me. Ne prekinjajte me! / oglašanje iz dvorane/</p>
            </sp>
            <sp xml:id="SDZ7-Redna-33-2017-09-19.sp107">

               <speaker>PODPREDSEDNIK PRIMOŽ HAINZ:</speaker>

               <p>Prosim, da se obnašate, kot se spodobi.</p>
            </sp>
            <sp xml:id="SDZ7-Redna-33-2017-09-19.sp108">

               <speaker>ANJA BAH ŽIBERT (PS SDS):</speaker>

               <p>Kdo se tukaj delanorce, glede na to, da je bilo najprej rečeno, da je lahko in da bo
               na vrsti v roku dveh mesecev, potem pa praktično po enem letu skoraj, glede na to, da
               je postopek potekal konec junija, v začetku julija? Glejte, to pove samo po sebi, da
               nekaj ni v redu. In da pač moramo reševati stvari od tam, kjer se natančno vidi, od
               problemov navzgor, ne od nekega ideala navzdol, če stvari ne funkcionirajo. Rečeno je
               bilo tudi, da v primarnem zdravstvu ni čakalnih dob. Ni res! Danes ljudje pokličejo
               svojega osebnega zdravnika in jih naroči čez teden dni. Zdaj jaz se seveda zavedam,
               da zdravnik pač ima polno ordinacijo, da ne zmore, da pregoreva, da več kot delati ne
               more, ampak predstavljajte si, da bo nekaj narobe s tem pacientom, ko bo prišel šele
               čez teden dni. Čakalne dobe so tudi že na tem nivoju.</p>
               <p>Samo za zaključek, da še preberem in prosim za čas, ki ste mi ga, predsednik, vzeli.
               Zdaj se je oglasila medicinska sestra. Poslušajte naslednje. Poslala je sporočilo
               Tomažu Liscu glede na njegovo razpravo. Ukvarjamo se izključno s čakalnimi seznami,
               bolnika ne utegnemo niti pogledati več in samo čakamo še, kdaj me bo eden preko
               okenca dobesedno malo počil, tako so razdraženi. Kako naj vpišemo v čakalni seznam
               nekoga pod hitro ali zelo hitro, če je čakalna lista pod redno polna do aprila 2018?
               2018. In še zaključuje … / izklop mikrofona/</p>
            </sp>
            <sp xml:id="SDZ7-Redna-33-2017-09-19.sp109">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa. / oglašanje iz dvorane/ Za grdo govorjenje seveda predsednik ne vzame
               časa, ampak samo prosi, da lepše govorite. To je bila edina moja prekinitev. Pa vas
               nisem prekinil, ampak sem samo … / oglašanje iz dvorane/ Dobro, želi še kdo
               razpravljati?</p>
               <p>Izvolite, gospod Jožef Horvat.</p>
            </sp>
            <sp xml:id="SDZ7-Redna-33-2017-09-19.sp110">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik. Spoštovani predstavniki Vlade, gotovo nas tudi
               gospa ministrica kje posluša, dragi kolegice in kolegi!</p>
               <p>Bil sem zraven, ko smo leta 2008 sprejemali, seveda prvič, takrat novi zakon o
               pacientovih pravicah. In povsem normalno je, da je treba po desetletju ta zakon
               novelirati, ampak to seveda na tak način, da bodo učinke sprememb zakona resnično
               čutili pacienti, bolniki. Nekdo je prej govoril, da je potrebno paciente ozaveščati
               in tako dalje. Veste, ko si bolan, se ukvarjaš samo z eno zadevo, kako ozdraveti in
               kako čim prej ozdraveti, ne pa da bi se nekaj ozaveščal, izobraževal, kaj moram
               vedeti, in tako naprej. Vse to je brez veze, oprostite tako trdi retoriki. In prej
               sem bil tudi s strani poslanca SMC kritiziran, da citiram prof. dr. Igorja Gregoriča
               in tukaj predstavljam njegove ideje izpred dveh let. Ta poslanec se je zmotil za 400
               %, ker sem prebral mnenje prof. Gregoriča iz meseca marca. Mislim, da od meseca marca
               pa do danes nista pretekli dve leti. Če ima kdo takšno orientacijo, časovno, jaz tudi
               nisem kriv. Da pa mi v Novi Sloveniji ali pa, če hočete, v desnem bloku opozicije
               tukaj izvajamo zadnje krike in vpitje po nujnosti privatizacije zdravstvenega
               sistema, glejte, to je pa zloraba. Od poslanke ali poslanca Nove Slovenije nikoli
               niste slišali in nikoli ne boste slišali, da je treba zdravstveni sistem
               privatizirati. Novo Ljubljansko banko ja, ker vas sicer čaka druga luknja. V javni
               zdravstveni sistem, to pa govorimo, pa je treba vključiti potenciale zasebnikov.
               Javni. Mi smo za javni in samo za javni zdravstveni sistem, kar pa seveda pomeni, da
               pa ima država strogi nadzor nad tem zdravstvenim sistemom. Tega seveda tisti, ki
               nočejo slišati, pač ne slišijo in potem dobijo veliko idej, kako zlorabljati naše
               rešitve. In žal mi je, obžalujem, da tukaj s strani tega poslanca SMC mi v desnem
               bloku opozicije ali pa opozicije nasploh doživljamo kritike, namesto da bi
               predstavljal svoje rešitve. Mi smo napisali na papir rešitve za naš zdravstveni
               sistem v skladu s priporočili OECD, v skladu s priporočili, ki jih že nekaj let
               dobivamo iz Bruslja od Evropske komisije. To smo dali ministrici in smo prosili,
               gospa ministrica, poglejte, ali je kaj uporabnega za vas pri vašem delu ali ni. In
               nas je ministrica dala v čakalno vrsto. Eno leto smo bili v čakalni vrsti. Nismo
               umrli, smo živi, še več, ta sistem smo še izboljšali, ravno zato, ker pač poslušamo
               strokovnjake, domače in tuje, in naše slovenske, ki delajo v tujini, da bi iz
               njihovih izkušenj naredili kar najboljši sistem na svetu tukaj za Slovenijo, za
               Slovenke in Slovence, za državljanke in državljane te države. Ampak smo tako brutalno
               zavrnjeni. Vse, kar rečete vi v Novi Sloveniji, je narobe. Mi verjamemo, da ni.
               Enkrat bomo imeli večji politični vpliv in bomo tudi te naše ideje realizirali, to
               vam zagotavljam. Zato, da ne bo treba 20 tisoč ljudem, to so zdaj uradni podatki, ki
               pa jih menda spet mi v opoziciji ne smemo artikulirati, da ne bo treba 20 tisoč
               ljudem več kot je dopuščena čakalna doba, čakati na prvi pregled. In še, trend je
               slab. Jaz bi bil tiho o teh podatkih, če bi se te številke zmanjševale, pa se ne, na
               žalost. Na žalost je ta številka v mesecu avgustu narastla glede na julij za 3 tisoč
               220 pacientov. V juliju je narastla za 2 tisoč 215 pacientov glede na junij in junija
               za 903 glede na maj in tako dalje in tako dalje. Jaz vem, da smo naporni v opoziciji,
               ko pridemo ven s številkami – čeprav ljudje in bolniki nismo številke –, ampak
               številke pač povedo, kako sistem deluje.</p>
               <p>Še enkrat, tako kot sem danes že povedal, ni v našem zdravstvenem sistemu vse slabo.
               Imamo pa potenciale, imamo ljudi, imamo osnovna sredstva, imamo zgradbe in imamo
               opremo. In z vsemi temi potenciali bi lahko bil naš zdravstveni sistem boljši in naša
               družba bolj zdrava. Srce se mi trga, ko država izšola zdravnika, morda celo
               specialista in potem ta iz raznih razlogov, morda najmanjkrat iz finančnih, enostavno
               zapusti to državo in odide nekam drugam, kjer se lahko razvija, kjer so dobri odnosi
               znotraj kolektiva in tako naprej.</p>
               <p>Kolegice in kolegi v vladi oziroma v koaliciji, neznanje o javnih zdravstvenih
               sistemih jutri ne bo dobro opravičilo za napačne politične poteze. To so kolegice
               tudi iz SMC zelo korektno povedale, kot pač vsak, ki malo razmišlja, ve, da vi
               enostavno samo z administrativnim ukrepom, da na napotnico napišete, da je nujno,
               zelo nujno ali kakorkoli že, da se preprosto s tem ne da skrajšati čakalnih dob. Da
               je treba v sami organizaciji, v samem sistemu izvesti korenite spremembe, korenite
               premike. In ne vem, zakaj ta vlada in koalicija preprosto zavrača dobronamerna
               priporočila, ki jih dobivamo s strani Evropske komisije, če že pač priporočil s
               strani opozicije ne morete poslušati. Ne vem, zakaj potem sem vlečemo v to dvorano
               generalnega sekretarja OECD Angela Gurrio, ki nam je dobrohotno povedal, saj smo
               vendarle člani OECD, ki nam je dobrohotno povedal, kaj moramo v Sloveniji narediti,
               da nam bo boljše. Lahko bi zdaj na dolgo govoril o naših demografskih problemih. Mi
               smo družba, ki se v Evropi najhitreje stara. A to komu kaj pove? Moralo bi. Politika
               bi morala imeti odgovore na to. Saj cela Evropa ima demografske probleme. Družba se
               stara, Evropa se stara in tukaj je na žalost Slovenija rekorder. Za to ni kriva ta
               vlada, bog ne daj, da bi kdo to tako razumel, ampak ta vlada je tukaj zato, da vlada
               tej državi. In ko zazna nek problem, ga mora rešiti učinkovito. Enostavno mi v Novi
               Sloveniji pogrešamo rešitve, ki bi dejansko povečale učinkovitost našega
               zdravstvenega sistema. Med drugim to tudi pomeni, da bi dale več pravic pacientom ali
               da sem bolj konkreten, te rešitve bi morale skrajšati predolge, rekordno dolge
               čakalne vrste. Hvala.</p>
            </sp>
            <sp xml:id="SDZ7-Redna-33-2017-09-19.sp111">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želi še kdo razpravljati o 6. členu? Ne. Se zahvaljujem in zaključujem razpravo.</p>
               <p>V razpravo dajem 7. člen ter amandma Poslanske skupine SDS. Želi kdo razpravljati?
               Ne. Zaključujem razpravo.</p>
               <p>V razpravo dajem 15. člen ter amandma Poslanskih skupin SMC, Desus in SD. Želi kdo
               razpravljati? Ne. Zaključujem razpravo.</p>
               <p>V razpravo dajem 27. člen ter amandma Poslanske skupine SDS. Želi kdo razpravljati?
               Ne. Hvala lepa. Zaključujem razpravo.</p>
               <p>O amandmajih bomo v skladu s časovnim potekom seje zbora odločali danes v okviru
               glasovanj, pol ure po prekinjeni 19. točki dnevnega reda.</p>
               <p>S tem prekinjam 16. točko dnevnega reda.</p>
               <p>Prehajamo na <title>18. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA
                  O PREŠERNOVI NAGRADI V OKVIRU REDNEGA POSTOPKA. </title>Predlog zakona je v obravnavo
               zboru predložila Vlada. Za dopolnilno obrazložitev predloga zakona dajem besedo
               predstavniku Vlade gospodu Antonu Peršaku, ministru za kulturo.</p>
               <p>Izvolite, prosim.</p>
            </sp>
            <sp xml:id="SDZ7-Redna-33-2017-09-19.sp112">

               <speaker>ANTON PERŠAK:</speaker>

               <p>Spoštovani gospod podpredsednik, spoštovani poslanci, poslanke!</p>
               <p>Sedaj veljavni zakon, ki je bil sprejet leta 1991, je v pretežni meri povzel
               ureditev, ki je veljala že od leta 1982. Ta podatek je pomemben zato, ker je seveda
               zakon glede na tedanje razmere v skoraj vsakem členu ali pa vsaj vsakem drugem
               navajal organe, ki jih že dolgo ni več, od Skupščine Republike Slovenije do Izvršnega
               sveta in tako naprej, poleg tega je pa seveda izhajal iz tedanjih razmer na področju
               kulture ali pa umetnosti, kar pomeni, da cele vrste danes že dokaj razširjenih in
               propulzivnih vrst umetnosti tedaj še ni bilo. Glede na to je Odbor Državnega zbora za
               kulturo, ko so bile lani v začetku leta predlagane spremembe statuta Prešernovega
               sklada, ki so se skušale odzvati na nekatere zaplete, ki so nastali ob delovanju
               sklada oziroma v zvezi s podelitvami nagrad v zadnjih letih, predlagal pač določene
               spremembe, je odbor zavrnil obravnavo teh sprememb in naložil Ministrstvu za kulturo,
               da pripravi spremembe oziroma nov Zakon o Prešernovi nagradi.</p>
               <p>Ministrstvo je to nalogo opravilo in je predlagalo zakon. Cilj tega zakona je seveda
               po eni strani ohraniti podeljevanje najvišjih nagrad na področju ustvarjalnosti
               oziroma umetnosti in na ta način podpirati in spodbujati vrhunskost posameznikov, ki
               posebej veliko in pomembno prispevajo k bogatenju in prepoznavnosti slovenske
               kulture. Obenem pa gre seveda tudi za znak priznanja posamezniku, ki to vrhunskost
               dosega. Zakon sledi načelom, kot pravim, spodbujanja ustvarjalnosti in je tudi v
               funkciji priznanja pomembnosti te dejavnosti za celotno, celovito življenje
               nacionalne skupnosti. Zakon določa najvišje nagrade na področju ustvarjalnosti
               oziroma umetnosti, ki se podeljujejo za dosežke na vseh področjih umetnosti. Določa
               torej vrste nagrad, se pravi dve Prešernovi nagradi in nagradi Prešernovega sklada za
               posamezne dosežke v zadnjih treh letih. Nagrade se lahko podelijo posameznikom,
               izjemoma skupini ustvarjalcev, kadar gre za take vrste umetnost, da je skupinsko delo
               tudi običajno. Potem podeljuje pravico podeljevanja nagrad oziroma odločanja o tem
               upravnemu odboru Prešernovega sklada, ki opravi izbor na podlagi javnega poziva za
               podelitev nagrad in predlogov strokovnih komisij. Tu je tudi sprememba, do zdaj je
               bilo število komisij omejeno na štiri. Prav zaradi tega, kar sem omenil na začetku,
               da seveda danes obstajajo nove vrste umetnosti, ki so se že v določenih primerih zelo
               razmahnile, je smiselno število teh komisij povečati, tako da se predvideva zdaj
               šest. Glede na to, da je prišlo v preteklosti do tega, da se je obseg dela posamezne
               strokovne komisije in tudi raznolikost vrst umetnosti, ki so jih obravnavale, zelo
               povečalo, kar je pripeljalo do tega, da po neki logiki, če tako rečem, inercije, te
               novejše vrste nekako niso bile v enakopravnem položaju. Upravni odbor sestavlja 15
               članov, ki jih imenuje Državni zbor. Eno izmed vprašanj, ki je bilo tudi zelo
               aktualno v razpravi na odboru, je vprašanje tako imenovane sorazmerne obravnave
               predstavnikov različnih spolov, v zvezi s tem je še enkrat vložen amandma, ki bi pa
               ob popolnem spoštovanju tega načela vendarle lahko povzročil tudi določene težave
               kakšno leto, dve. Hvala.</p>
            </sp>
            <sp xml:id="SDZ7-Redna-33-2017-09-19.sp113">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa, gospod minister.</p>
               <p>Predlog zakona je obravnaval Odbor za kulturo kot matično delovno telo. Za
               predstavitev poročila odbora dajem besedo podpredsednici odbora gospe Mariji Antoniji
               Kovačič.</p>
               <p>Prosim.</p>
            </sp>
            <sp xml:id="SDZ7-Redna-33-2017-09-19.sp114">

               <speaker>MARIJA ANTONIJA KOVAČIČ (PS DeSUS):</speaker>

               <p>Hvala za besedo, gospod podpredsednik. Lep pozdrav vsem!</p>
               <p>Odbor za kulturo je na 22. redni seji 1. 9. 2017 obravnaval Predlog zakona o
               Prešernovi nagradi, ki ga je Državnemu zboru v obravnavo predložila Vlada.</p>
               <p>Predloženi zakon je z vidika njegove skladnosti z ustavo in pravnim sistemom ter z
               zakonodajno-tehničnega vidika proučila Zakonodajno-pravna služba in k njemu podala
               pripombe. Njena predstavnica je povedala, da amandmaje koalicijskih poslanskih skupin
               sledijo njihovemu mnenju, ob nekaterih členih predloga zakona pa je imela še nekaj
               pripomb. Opozorila je na premalo splošen naslov predloga zakona, glede na način
               ugotavljanja okoliščine posmrtnih podelitev Prešernovih nagrad, na neurejenost
               temeljnih vprašanj ustanovitve in delovanja nalog organizacijskega ustroja ter
               financiranja sklada na nedoločeno višino denarnih nagrad nagrajenca Prešernovega
               sklada in na potrebno ureditev delovanja strokovnih komisij in dokončanje tekočih
               postopkov predlaganja. Svoje mnenje je podala tudi komisija Državnega sveta za
               kulturo, znanost, šolstvo in šport, ki je predlog zakona podprla.</p>
               <p>V poslanski skupini so amandmaje vložile poslanske skupine SMS, Desus, SD in
               poslanska skupina Levica.</p>
               <p>Uvodoma je predlog zakona predstavil predlagatelj, minister za kulturo, gospod Anton
               Peršak.</p>
               <p>Sledila je razprava, ki je potekala predvsem o naslovu predloga zakona, posmrtnem
               podeljevanju nagrad, enakopravnosti zastopanosti spolov pri Prešernovih nagradah in o
               nominacijah strokovnih komisij. Pri predvidenem naslovu so nekateri opozorili, da bi
               se moral spremeniti tako, da bi bil bolj splošen. Menili so namreč, da bo zakon poleg
               Prešernove nagrade urejal tudi druge nagrade Prešernovega sklada. Nekaj govora je
               bilo tudi o enakovredni zastopanosti spolov pri podeljevanju nagrad. Članica odbora
               je pri tem menila, da statistika kaže, da je med prejemniki slednjih mnogo več moških
               kot žensk, kar pa ne odslikava razlik v kakovosti ali količini kulturne produkcije,
               ampak patriarhalne družbene vzorce. S strani koalicijskih poslanskih skupin pa je bil
               predlagan amandma k 8. členu novele, s katerim se bo načelo spolne uravnoteženosti
               zagotovilo že na ravni nominacij strokovnih komisij. V nadaljevanju so bila podana še
               nekatera druga mnenja s strani članic in članov odbora.</p>
               <p>Po končani razpravi o posameznih členih predloga zakona je odbor sprejel amandmaje
               poslanskih skupin SMC, Desus in SD, ni pa sprejel amandmaja Poslanske skupine Levice.
               Na podlagi osmega odstavka 131. člena Poslovnika Državnega zbora je oblikoval in
               sprejel tudi amandma odbora k 8. členu.</p>
               <p>Odbor je v skladu s 128. členom Poslovnika Državnega zbora glasoval še o členih
               predloga zakona in jih sprejel.</p>
               <p>Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerega so
               vključeni sprejeti amandmaji. Hvala.</p>
            </sp>
            <sp xml:id="SDZ7-Redna-33-2017-09-19.sp115">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin. Besedo ima Poslanska skupina
               nepovezanih poslancev, zanjo dr. Mirjam Bon Klanjšček.</p>
            </sp>
            <sp xml:id="SDZ7-Redna-33-2017-09-19.sp116">

               <speaker>DR. MIRJAM BON KLANJŠČEK (PS NP):</speaker>

               <p>Hvala lepa. Lepo pozdravljeni!</p>
               <p>Umetnost in kultura sta pomembna dejavnika, s katerima posameznik pridobiva
               vrednote, norme, prepričanja. Skozi umetnost se človek vključuje v družbeni svet in
               se nauči prevzemati in opravljati vloge, ki so značilne za družbo, v kateri deluje in
               ji pripada. Prešernove nagrade in nagrade Prešernovega sklada so najvišja priznanja
               Republike Slovenije za dosežke na področju umetnosti v naši državi. In prav je, da je
               zakon, ki podelitev teh nagrad opredeljuje, v skladu s časom, v katerem živimo.
               Trenutno veljavni zakon, ki ureja podeljevanje Prešernove nagrade in nagrad
               Prešernovega sklada, temeljite prenove ni doživel že dobrih 20 let, zastarela
               terminologija, ki jo vsebuje, pa to še dodatno potrjuje.</p>
               <p>Na matičnem delovnem telesu smo o zakonu, ki je pred nami, razpravljali kar nekaj
               časa. Želja predlagatelja je odpraviti težave, ki so se pojavljale pri delovanju
               upravnega odbora in njegovih strokovnih komisij, te pa so mnogokrat zasenčile svečano
               podelitev nagrad ob našem kulturnem prazniku. Tako predlog zakona določa
               organiziranost, delovanje in pristojnosti upravnega odbora Prešernovega sklada ter
               vlogo strokovnih komisij pri izbiri prejemnikov nagrad izmed predlogov, ki prispejo
               na upravni odbor po objavi razpisa.</p>
               <p>Predlog pa se dotika še ene izjemno pomembne tematike, in sicer enakovredne
               zastopanosti spolov pri podeljevanju nagrad. Problem neenake obravnave žensk je
               večplasten in na mnogih področjih smo že storili prve korake k zmanjšanju
               diskriminacije na podlagi spola. Premalo pa se zavedamo, da so ženske diskriminirane
               tudi na področju kulture, zato me veseli, da predlog zakona pri odločanju o
               nagrajenkah in nagrajencih predvideva zagotovitev načela spolne uravnoteženosti že na
               ravni nominacij strokovnih komisij, kajti s tem dajemo umetnicam pa tudi umetnikom
               pomemben signal, da neenake obravnave žensk ne bomo dopustili in to na nobeni ravni.</p>
               <p>Zakon bomo v naši poslanski skupini podprli. Hvala lepa.</p>
            </sp>
            <sp xml:id="SDZ7-Redna-33-2017-09-19.sp117">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo gospod Saša Tabaković.
           </p>
            </sp>
            <sp xml:id="SDZ7-Redna-33-2017-09-19.sp118">

               <speaker>SAŠA TABAKOVIĆ (PS SMC):</speaker>

               <p>Spoštovani predsednik, ministrstvo, kolegice in kolegi!</p>
               <p>Zakon o Prešernovi nagradi vse od objave leta 1991 dalje ni bil spremenjen ali
               dopolnjen. Za sprejetje novega zakona obstaja več razlogov, tako formalnih kot
               vsebinskih. Na področju umetnosti se je namreč od takrat pa do danes veliko
               spremenilo, pojavile so se nove umetnostne oblike, nekatere že prej obstoječe pa so
               se zelo razvile. Tako so imele določene strokovne komisije upravnega odbora, ki
               obravnavajo prispele predloge nominirancev, vse večji obseg področij, ki so jih
               morale pokrivati. Posledično so se v kulturni javnosti pojavljali očitni, da so
               nekatere umetnostne zvrsti zaradi tega kdaj tudi neenakopravno obravnavane. Pred nami
               je zato rešitev, ki s predlogom novele zakona širi število strokovnih komisij s
               sedanjih štiri na največ šest. Predlog zakona prinaša tudi nekatere druge pomembne in
               potrebne novosti, med drugim tudi to, da bo upravni odbor odločitve o nagrajencih
               sprejemal zgolj na podlagi nominacij strokovnih komisij. Tako se bomo izognili
               peripetijam v preteklosti, ko je upravni odbor mimo strokovne komisije podelil
               nagrado in na ta način diskvalificiral strokovno delo komisije, katere člane je,
               poudarjam, celo sam izbral. Na ta način se izognemo tudi nepotrebnim javnim
               polemikam, da so nagrade pod vplivom vladajoče politike.</p>
               <p>Novela prinaša tudi novosti, da se pri izbiri nagrajenca Prešernega sklada podaljša
               obdobje, v katerem se štejejo vrhunski dosežki, z dveh let na tri, pri sestavi
               komisij pa se upošteva tudi vidik spolne uravnoteženosti članov.</p>
               <p>V Stranki modernega centra se nam zdi debata o spolni uravnoteženosti na vseh ravneh
               družbe izjemno pomembna, konec koncev je spolno uravnoteženost poslank in poslancev v
               Državnem zboru dosegla viden napredek tudi zaradi sestave poslanske skupine SMC, zato
               nas veseli dejstvo, da je Odbor za kulturo potrdil koalicijski predlog, s katerim se
               načelo spolne uravnoteženosti zagotovi že na ravni nominacij strokovnih komisij, kar
               je bila do sedaj prej izjema kot pravilo. Menimo, da nagrade v tem smislu nikakor
               niso odražale dejanskega stanja v kulturi, saj imamo mnogo vrhunskih umetnic na vseh
               področjih. Upravnemu odboru je na ta način omogočeno izbiranje med spolno
               uravnoteženimi predlogi, ki pa jih mora pri nadaljnji obravnavi presojati avtonomno,
               na podlagi umetniškega presežka in ne spolne identitete posameznega umetnika.</p>
               <p>Zaradi vsega navedenega bomo prenovljeni vladni zakon o Prešernovih nagradah v
               Poslanski skupini SMC tudi potrdili. Hvala.</p>
            </sp>
            <sp xml:id="SDZ7-Redna-33-2017-09-19.sp119">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo gospa Anja Bah
               Žibert.</p>
            </sp>
            <sp xml:id="SDZ7-Redna-33-2017-09-19.sp120">

               <speaker>ANJA BAH ŽIBERT (PS SDS):</speaker>

               <p>Lep pozdrav!</p>
               <p>Na klopi poslank in poslancev je končno priromal Predlog zakona o Prešernovi
               nagradi, ki ga je pripravila Vlada oziroma Ministrstvo za kulturo. Naj ob tem
               spomnim, da je do predloga zakona prišlo na moj osebni poziv, saj sem na seji, ki je
               potekala že 8. 3. 2016, torej že pred letom in pol, opozorila na zastarelo zakonodajo
               še iz leta 1991, kjer se uporabljajo še vedno pojmi in institucije, ki sploh več ne
               obstajajo. Seveda pa so ključni tudi vsebinski razlogi, saj se je od takrat do danes
               že mnogo tega spremenilo. Kljub temu, da si je za dve strani dolg zakon oziroma za
               zakon, ki ima zgolj šestnajst členov, ministrstvo vzelo ogromno časa, torej leto in
               pol, je pred nami predlog zakona, ki je precej nedorečen in tudi pomanjkljiv.
               Samozadosten odnos ministra na matičnem odboru pove pravzaprav vse, niti najmanjšega
               posluha ni izkazal do predlogov poslancev, ki smo opozarjali na pomanjkljivosti, ki
               bi jim pa bilo vredno prisluhniti. Več kot pomenljivo je tudi dejstvo, da je
               Zakonodajno-pravna služba imela pripombe na kar polovico predlaganih členov, ki jih
               je, kot sem že povedala, zgolj šestnajst. Najmanj kar lahko očitamo predlagatelju pa
               je, da se je na nek način tega zakona lotil precej površno. Pri Prešernovih nagradah
               in nagradah Prešernovega sklada gre za najvišje oblike nagrad na področju ustvarjanja
               in umetnosti. Zato je nerazumno, da v konstruktivni razpravi, ki je potekala na
               pristojnem odboru, minister ni želel prisluhniti predlogom, da se v imenu zakona
               upoštevata obe vrsti nagrad. Na ta način bi se izognili manjvrednemu položaju nagrad
               Prešernovega sklada, ki so na ta način potisnjene v ozadje. Pomisleke glede
               primernosti naziva zakona pa je tudi izrazila sama Zakonodajno-pravna služba.</p>
               <p>Iz same vsebine pa sledi, da se je minister oziroma koalicija predvsem posvetila
               kadrovski nadvladi tudi pri Prešernovih nagradah, kjer bi, po našem mnenju, moral
               izključno veljati strokovni vidik. Zakon bi namreč moral zasledovati en sam cilj, to
               je spodbujanje vrhunske ustvarjalnosti na področju umetnosti, in to brez politične
               konotacije. Po tem zakonu pa bo minister, spoštovani, objavil javni poziv, torej bo
               zainteresirana javnost podala predloge za upravni odbor, ki je na nek način najvišji
               organ. A kaj bo sledilo temu? Vlada pri oblikovanju predloga za upravni odbor ne bo
               vezana na prejete predloge, ki bodo prispeli na podlagi javnega poziva. To pravzaprav
               pomeni, da vladi ni treba upoštevati predlogov, pravzaprav niti enega samega
               predloga, ki bo prišel s strani zainteresirane javnosti pa tudi strokovne javnosti,
               in bo upravni odbor seveda izključno priredila ali pa ustanovila na podlagi lastne
               podobe. Glede na to, da je v preteklosti že prihajalo do zapletov pri imenovanju
               Prešernovih nagrajencev, je predlaganje takšne rešitve na nek način neodgovorno.
               Predvsem pa v ospredje upravičeno postavlja vprašanje: Bodo Prešernovi nagrajenci in
               nagrajenci Prešernovega sklada nagrajeni zaradi izjemnih dosežkov ali političnih
               simpatij vladajoče koalicije? Takšne rešitve so, po našem mnenju, slabe, saj
               posledično pomenijo razvrednotenje podeljenih nagrad, ki tako ne bodo temeljile na
               izjemnih dosežkih na področju ustvarjalnosti, na področju umetnosti, ampak predvsem
               kot neka oblika politične zahvale. To pa tudi pomeni, da bomo med nagrajenci videvali
               vse več posameznikov tipov Svetlana Makarovič, ki s širjenjem najhujše oblike
               sovražnega govora narod razdvajajo in ne združujejo, na ta način ne predstavljajo
               prav nobene dodane vrednosti najvišjim oblikam nagrad, ki jih ima ta država. Hvala
               lepa.</p>
            </sp>
            <sp xml:id="SDZ7-Redna-33-2017-09-19.sp121">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina demokratične stranke upokojencev Slovenije, zanjo
               gospod Primož Hainz.</p>
            </sp>
            <sp xml:id="SDZ7-Redna-33-2017-09-19.sp122">

               <speaker>PRIMOŽ HAINZ (PS DeSUS):</speaker>

               <p>Hvala lepa za besedo, gospod predsednik. Gospod minister, lep pozdrav! Kolegice in
               kolegi!</p>
               <p>Dovolite, da preberem stališče Poslanske skupine Desus do Predloga zakona o
               Prešernovi nagradi.</p>
               <p>Premalokrat se zavemo, kako pomemben del naše družbe in slovenske zgodovine je
               kultura. Ravno kultura in slovenski jezik sta Slovence kot narod povezovala in ga
               ohranila vse do danes. Dan kulture imamo celo za državni praznik, zato ne smemo
               pozabiti na vse tiste posameznike, ki bogatijo slovensko kulturno zakladnico.</p>
               <p>Pred nami je predlog novele Zakona o Prešernovi nagradi. Spomnimo, da so Prešernove
               nagrade in nagrade Prešernovega sklada najvišje priznanje v Republiki Sloveniji za
               dosežke na področju umetnosti. Prve prejmejo ustvarjalci, ki so z vrhunskimi
               umetniškimi dosežki ali življenjskim opusom trajno bogatili slovensko kulturo,
               nagrade Prešernovega sklada pa romajo v roke ustvarjalcem za pomembne umetniške
               dosežke, ki so bili javnosti predstavljeni v zadnjih dveh letih pred podelitvijo.</p>
               <p>Sedanji zakon je v veljavi že od leta 1991, kultura pa se seveda ves čas spreminja
               in razvija, tako tudi ta zakon po takšnem času kliče po spremembah. Ne glede na zgolj
               formalne popravke, je treba sedaj veljavni zakon tudi vsebinsko dopolniti, zaradi
               razmaha umetnosti je treba razširiti število strokovnih komisij. Le tako bodo
               enakopravno obravnavana vsa področja umetnosti.</p>
               <p>Posebej pa velja poudariti, da člani strokovnih komisij, ki naj bi jih bilo po tem
               zakonu več, opravljajo svojo funkcijo častno, kar je velika izjema v našem političnem
               prostoru.</p>
               <p>Ena pomembnejših dopolnitev zakona pa prinaša tudi enakovredno zastopanost spolov
               med predlogi nagrajencev. Slovenske zgodovine niso pisali samo moški, prav tako v 21.
               stoletju ženskega spola ne smemo več prezreti in njihovo delo postaja vedno bolj
               poznano in pripoznano. Zato se seveda zavzemamo za varianto, ki je v zakonu
               predlagana, da ta kvota, če lahko tako rečem, ostane na nivoju predloga komisij.</p>
               <p>V Poslanski skupini Desus bomo predlog novele zakona seveda podprli. Hvala lepa za
               pozornost.</p>
            </sp>
            <sp xml:id="SDZ7-Redna-33-2017-09-19.sp123">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo Marija Bačič.</p>
            </sp>
            <sp xml:id="SDZ7-Redna-33-2017-09-19.sp124">

               <speaker>MARIJA BAČIČ (PS SD):</speaker>

               <p>Hvala za besedo, spoštovani predsednik. Spoštovani minister, kolegice in kolegi!</p>
               <p>Prešernova nagrada in nagrade Prešernovega sklada so najvišja priznanja Republike
               Slovenije za dosežke na področju umetnosti. Postopek izbora nagrajenk in nagrajencev
               ter promocijo njihovih vrhunskih dosežkov na osrednji proslavi opredeljuje zakon iz
               leta 1991. Njegova terminološka zastarelost ter elastičnost posamičnih določb, ki so
               v preteklosti botrovale prenekaterim zapletom, sta povod za predlagano posodobljeno
               besedilo.</p>
               <p>V Poslanski skupini Socialnih demokratov bomo predlog novega zakona o Prešernovi
               nagradi podprli. Verjamemo namreč, da omogoča krepitev uglednega instituta ter hkrati
               izčiščuje razmerja med vlogami strokovnih komisij in upravnega odbora v postopku
               podeljevanja nagrad. A vseh razmerij in nesporazumov, ki v preteklosti niso bili
               izjema, zakon ne more odpraviti. Zato od vsakega posameznika, ki je kakorkoli povezan
               z izvajanjem postopka in podelitvijo, pričakujemo, da bo najprej varoval integriteto
               institucije in v ospredje postavljal nagrajenke in nagrajence, ne pa skrbel za svojo
               medijsko promocijo in ustvarjanje škandalov.</p>
               <p>Na seji matičnega delovnega telesa se je razprava osredinila na še eno vprašanje, ki
               je za Socialne demokrate ne le v kontekstu Prešernove nagrade, pač pa širše izrednega
               pomena, to je položaj žensk. Kot smo lahko slišali, je bilo v zadnjih petnajstih
               letih med vsemi prejemniki najvišjih nagrad v umetnosti zgolj 18 % prejemnic. Ne
               glede na navedeno dejstvo menimo, da mora glavni razlog za prejem nagrade ostati
               dosežek, a očiten spregled izjemnih rezultatov žensk v umetnosti vendarle kaže, da
               ima spol nadvse pomembno vlogo pri odločanju o nagrajencih, zato menimo, da je treba
               v nadaljevanju krepiti mehanizme za promocijo dosežkov žensk na tem področju. Spolna
               uravnoteženost sestave upravnega odbora ter spolna uravnoteženost predloženih
               nominacij v odločanje upravnemu odboru sta koraka v tej smeri. A ni le kulturni svet
               zelo moški svet, kot je bila upravičena opazka na seji Odbora za kulturo. Socialni
               demokrati smo pregledali sezname prejemnikov najvišjih nagrad na področju znanosti in
               športa. Odstotek nagrajenk med vsemi nagrajenci je tako v znanosti kot v športu
               skoraj popolnoma identičen sistemu kulturi. V zadnjih 15 letih njihov delež skupno
               namreč ne presega niti 20 %, zato pričakujemo, da bo Vlada v prihodnje aktivnosti za
               promocijo dosežkov žensk stopnjevala tudi na področju znanosti in športa.</p>
               <p>Kot rečeno, v Poslanski skupini Socialnih demokratov bomo Predlog zakona o
               Prešernovi nagradi podprli. Hvala lepa.</p>
            </sp>
            <sp xml:id="SDZ7-Redna-33-2017-09-19.sp125">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Nove Slovenije – krščanskih demokratov, zanjo gospod
               Jožef Horvat.</p>
            </sp>
            <sp xml:id="SDZ7-Redna-33-2017-09-19.sp126">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovani gospod minister s sodelavko, dragi kolegice
               in kolegi!</p>
               <p>Krščanski demokrati smo v svoj temeljni program zapisali: »Slovenska kultura pomeni
               zakladnico narodovega ustvarjanja skozi stoletja, zato smo nanjo ponosni in jo želimo
               ohranjati, hkrati pa z ustrezno zakonodajo spodbujati ustvarjalnost in kulturno
               udejstvovanje sodobnih ustvarjalcev. Za sedanjost in prihodnost naroda, katerga
               identiteta ne temelji niti na zgodovinsko poudarjeni državotvornosti niti na izredni
               gospodarski ali vojaško-politični moči njene elite, je kultura nepogrešljiva. Brez
               slovenske kulture ne bi bilo ne slovenske države ne slovenske politike. Prešernove
               nagrade in nagrade Prešernovega sklada so najvišja priznanja Republike Slovenije za
               dosežke v umetnosti, ki jih podeljuje Prešernov sklad. Kot navajajo predlagatelji, je
               Prešernova nagrada namenjena ustvarjalcem, ki so z vrhunskimi umetniškimi dosežki ali
               s svojim življenjskim opusom trajno obogatili slovensko kulturno zakladnico. Nagrado
               Prešernovega sklada pa prejmejo ustvarjalci za pomembne umetniške dosežke, ki so bili
               javnosti predstavljeni v zadnjih dveh letih pred podelitvijo in pomenijo obogatitev
               slovenske kulturne zakladnice.</p>
               <p>Kot je razumeti predlagatelja, Ministrstvo za kulturo, so spremembe Zakona o
               Prešernovi nagradi posledica nesoglasij pri delovanju upravnega odbora s strokovnimi
               komisijami in pri režiji proslave v zadnjih letih. Takšni in podobni dogodki so res
               nesprejemljivi in jih je treba preprečiti. Sprašujemo se, ali bo omenjeni zakon
               nesoglasja in takšne neljube dogodke zares preprečil. Predlagano besedilo tretjega
               odstavka 8. člena zakona se nam ne zdi najboljše. Očitno je nastalo pod vtisom
               polemike, ko je upravni odbor Prešernovega sklada pred nekaj leti mimo predlogov
               strokovnih komisij podelil Prešernovo nagrado patru Marku Ivanu Rupniku za mozaik v
               Vatikanu in je Svetlana Makarovič zato priznanje zavrnila. Zdaj predlagana pravna
               ureditev se po našem mnenju približujejo nasprotni skrajnosti. Strokovni odbori so po
               določbi prvega odstavka novega 8. člena sicer ustanovljeni za pomoč, ta je potrebna
               že zaradi obsežnosti umetniškega gradiva, ki ga je treba pregledati in ovrednotiti,
               hkrati se pristojnost upravnega odbora krči na začetno imenovanje članov strokovnih
               komisij, v nadaljevanju mandata pa na koordinacijo in administrativno-protokolarna
               opravila predstavitev 3. decembra in slovesne podelitve na proslavi 8. februarja. Kot
               organ odločanja ima upravni odbor zelo omejen prostor, potrjevanje nominacij iz
               strokovnih komisij, vprašanje javne odgovornosti pa kljub temu ostaja v celoti na
               njegovih ramenih. Mislimo, da bi moral zakon jasneje določiti, da upravni odbor
               predlog strokovne komisije lahko zavrne ali izjemoma celo brez njene pomoči izbere
               nagrajenca, seveda pa mora tako odločitev posebej utemeljiti in zanjo res
               odgovarjati.</p>
               <p>Poslanci Nove Slovenije – krščanskih demokratov bomo zakon podprli.</p>
            </sp>
            <sp xml:id="SDZ7-Redna-33-2017-09-19.sp127">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Levica, zanjo Violeta Tomić.</p>
            </sp>
            <sp xml:id="SDZ7-Redna-33-2017-09-19.sp128">

               <speaker>VIOLETA TOMIĆ (PS Levica):</speaker>

               <p>Spoštovani predsednik, hvala za besedo. Spoštovani minister!</p>
               <p>Vsi smo se strinjali, da je Zakon o Prešernovi nagradi potreben temeljite prenove.
               Namreč podeljevanje Prešernovih nagrad in nagrad Prešernovega sklada nam zanimivo
               razkriva zakoreninjeno patriarhalnost slovenske družbe. Od leta 1947, ko je bila
               prvič podeljena Prešernova nagrada, je bilo vsega skupaj 354 prejemnikov, od tega
               nagrajenk le 32, to pomeni samo 9 %. Od 511 podeljenih nagrad Prešernovega sklada je
               bilo ženskih nagrajenk 89 oziroma dobrih 16 %. Statistična neenakost ni le posledica
               miselnosti nekega drugega obdobja, saj primerjava prejemnikov v zadnjem desetletju
               pokaže, da so ženske pri nagradah ves čas odrinjene na rob. Med leti 2007 in 2017 kar
               7 let sploh ni bilo ženske nagrajenke, čeprav se praviloma podeljujeta dve nagradi.
               Tudi pri nagradah Prešernovega sklada je razmerje močno nagnjeno v škodo prejemnic.
               Ta statistika pa nikakor ne odraža dejanskih obstoječih razlik v kakovosti ali
               količini kulturne produkcije, temveč razkriva zgolj patriarhalne vzorce. Na področju
               kulturne produkcije med samozaposlenimi namreč prevladujejo ženske, ki navkljub za
               njih izjemno nespodbudnemu okolju, spomnimo samo na mlade matere ali samohranilke,
               vendar dosegajo prepoznavne rezultate tako doma kot v tujini. Torej to, da nimamo
               dovolj dobrih umetnic, enostavno ne drži, drži pa, da nimamo dovolj nagrajenih
               umetnic.</p>
               <p>Vladni predlog problema neenakovredne zastopanosti spolov med prejemniki ni reševal.
               Predvideval je zgolj uvedbo enakovredne zastopanosti med člani upravnega odbora in
               med člani strokovnih komisij. Na srečo smo na odboru sprejeli amandma, ki zagotavlja
               enakovredno zastopanost med nominiranci, ki jih predlagajo posamezne strokovne
               komisije. Na ta način bodo ženske za Prešernovo nagrado sploh lahko predlagane in
               bodo tako dobile možnost, da jim bodo te nagrade tudi podeljene. Toda v Levici smo
               vseeno prepričani, da je treba narediti še en korak naprej. Glede na porazno
               statistiko, ki kaže na neupravičeno neenakovredno zastopanost spolov pri podeljevanju
               Prešernovih nagrad in nagrad Prešernovega sklada, je treba enakovredno zastopanost
               spolov vezati tudi na podeljevanje nagrad in ne zgolj na nominacijo. Le na ta način
               lahko takoj zagotovimo dejansko zastopanost obeh spolov med prejemniki nagrad.</p>
               <p>Zato bomo v Levici zakon sicer podprli, vztrajamo pa pri amandmaju k 4. členu, ki
               vnaša določbo o enakovredni zastopanosti spolov pri obeh nagradah. Sistem zadrge je v
               luči očitnosti neenakega položaja ženskih umetnic po našem mnenju edina učinkovita
               rešitev. To bi bil tudi pomemben korak k enakosti spolov, pomemben signal, da
               vendarle v 21. stoletju postajamo bolj enakopravna družba. Hvala.</p>
            </sp>
            <sp xml:id="SDZ7-Redna-33-2017-09-19.sp129">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Prehajamo na razpravo o členu in vloženem amandmaju, ki jo bomo opravili na podlagi
               pregleda vloženega amandmaja z dne 28. 9. 2017. V razpravo dajem 4. člen ter amandma
               Poslanske skupine Levica. Želi kdo razpravljati? Prosim za prijavo.</p>
               <p>Besedo ima gospod Saša Tabaković.</p>
            </sp>
            <sp xml:id="SDZ7-Redna-33-2017-09-19.sp130">

               <speaker>SAŠA TABAKOVIĆ (PS SMC):</speaker>

               <p>Spoštovani predsednik, hvala za besedo.</p>
               <p>Strinjam se, ko se pogovarjamo o statistiki podeljenih nagrad tako za življenjsko
               delo kot tudi za nagrado Prešernovega sklada, je ta skozi prizmo zastopanosti spolov
               slaba. To zagotovo ni posledica tega, ker ne bi bilo dovolj umetnic v našem
               slovenskem prostoru, ali pa še manj, da umetnice premalo doprinesejo k slovenski
               kulturni krajini. Predlagan amandma zahteva, da bi bile spolne kvote upoštevane tudi
               ob sami podelitvi nagrad.</p>
               <p>Vseeno menim, da je boljša rešitev, ki je bila tudi izglasovana na odboru, da je
               sestava strokovnih komisij spolno uravnotežena in da se prav tako z zakonom zahtevajo
               spolno uravnoteženi predlogi s strani strokovnih komisij, torej tako za nagrado
               Prešernovega sklada kot tudi za nagrado za življenjsko delo, ti predlogi morajo biti
               spolno uravnoteženi. Torej 1 : 1 za obe nagradi. Na tak način bo tudi upravni odbor
               dobil v odločanje enako število predlogov umetnic in umetnikov in se bo potem
               avtonomno odločil, komu podeliti nagrado. Namreč, ko so predlogi enkrat pred upravnim
               odborom, ki nima izključno protokolarne vloge, kot je bilo rečeno v stališču Nove
               Slovenije, se bo potem lahko avtonomno odločil na podlagi umetniškega dosežka in ne
               na podlagi spolne identitete posameznika, komu bo nagrado dejansko podelil.</p>
               <p>Če bi predlog Levice obveljal, četudi, kot rečeno, ga razumem popolnoma
               dobronamerno, bi potem seveda dobili situacijo, da bi umetnice in umetniki skozi
               kvoto v resnici kandidirali izključno med sabo po spolu, torej umetniki posebej in
               umetnice posebej. In to pomeni, da bi kandidirali na podlagi spolne identitete in ne
               na podlagi umetniškega dosežka. Osebno menim, da to nikakor ni namen nagrade, ker se
               mi zdi, da razumevanje umetnosti izključno skozi spol, na kar v resnici napotuje
               predlog amandmaja, ne more biti v duhu razsvetljenstva, ki ga v resnici najvišje
               državno priznanje nosi.</p>
               <p>V končni konsekvenci bo moral seveda upravni odbor na podlagi sprejetega zakona tudi
               nekako nositi neko moralno obvezo, da pomen nagrade tudi v tem najširšem smislu
               ohranijo.</p>
               <p>V Poslanski skupini SMC amandmaja ne bomo podprli, ker v končni fazi tudi ne želimo,
               da bi sčasoma kateregakoli od nagrajencev diskreditirali na način, da je nagrado
               dobil izključno zaradi tega, ker je moški ali ženska. Hvala lepa.</p>
            </sp>
            <sp xml:id="SDZ7-Redna-33-2017-09-19.sp131">

               <speaker>PREDSEDNIK DR. MILAN BRGLEZ:</speaker>

               <p>Besedo ima Violeta Tomić.</p>
            </sp>
            <sp xml:id="SDZ7-Redna-33-2017-09-19.sp132">

               <speaker>VIOLETA TOMIĆ (PS Levica):</speaker>

               <p>Hvala za besedo, spoštovani predsednik.</p>
               <p>Jaz se ne strinjam s kolego Sašo Tabakovićem, da bi potem umetniki kandidirali med
               sabo po spolu, kajti strokovna komisija bo v bazen dala enako število ženskih in
               moških kandidatov. In kaj nam potem brani, če je strokovna komisija že določila, da
               so kandidatke in kandidati enako dobri, da so lahko kandidirani, da se izbere, če se
               podeljuje nagrada dvema nagrajencema, da je to ena ženska in eden moški. Skratka, ne
               gre za razumevanje umetnosti skozi spol, kot navaja, gre za razumevanje umetnosti po
               kvaliteti. Do zdaj je bilo razumevanje umetnosti očitno skozi spol, če opažamo, da so
               bile ženske kandidatke tako pičlo zastopane pri nagradah. In sama nominacija jim
               zagotavlja samo, da bodo pri izboru lahko prišle dlje, nikakor jim pa ne zagotavlja,
               da bodo dejansko izbrane. In v Levici smo podprli amandma, ki zagotavlja, da bodo
               umetniki nominirani s strani strokovnih komisij, spolno uravnoteženi. Ja, to je en
               korak v pravi smeri, ker bo posamezna strokovna komisija upravnemu odboru podala dva
               predloga, torej enega moškega in enega za žensko umetnico. Ampak spet poudarjam, v
               luči porazne statistike, ki smo ji vsa ta leta priča, se nam zdi, da to enostavno ni
               dovolj, kajti amandma k 8. členu, ki smo ga sicer mi podprli, ne pomeni nikakršne
               garancije, da bodo ženske dejansko enakovredno zastopane in da bodo na koncu dejansko
               dobile to nagrado. To še ne pomeni, če je v komisiji enako število žensk kot moških,
               da bodo ženske zaradi tega pač podprle predstavnice in spet poudarjam, ne po spolni
               kvoti. Prej smo ugotavljali, da je umetnic, kvalitetnih umetnic dovolj in ne bi
               dobile nagrade samo, zgolj in samo zato, ker so ženske. Zato, ker so dovolj dobre in
               predvsem zato, ker so na vrsti, da končno dobivajo nagrade v moškem svetu, ki je,
               kakorkoli obrnemo, vendarle svet umetnosti. Verjemite mi, vem kaj govorim, ker sem ga
               izkusila na lastni koži.</p>
               <p>Zato v Levici predlagamo ta amandma, ki bi enakost zagotovil na celi črti, se pravi
               tudi na koncu pri podeljevanju nagrad. Predlog je sicer podalo Društvo Asociacija, mi
               smo ga podali naprej in zato mislimo, da je zadrga edina pravična rešitev in
               vztrajamo pri amandmaju k 4. členu, ki enako zastopstvo zagotavlja neposredno.
               Dosedanji amandmaji koalicije zagotavljajo posredno uresničitev načela pravičnosti,
               nihče nam ga pa ne garantira. Z našim amandmajem pa ga dobimo takoj in sigurno.
               Hvala.</p>
            </sp>
            <sp xml:id="SDZ7-Redna-33-2017-09-19.sp133">

               <speaker>PREDSEDNIK DR. MILAN BRGLEZ:</speaker>

               <p>Če želi še kdo razpravljati, prosim za prijavo.</p>
               <p>Besedo ima gospod Saša Tabaković.</p>
            </sp>
            <sp xml:id="SDZ7-Redna-33-2017-09-19.sp134">

               <speaker>SAŠA TABAKOVIĆ (PS SMC):</speaker>

               <p>Ja, hvala lepa.</p>
               <p>Tako kot zakon ne zagotavlja, kot je govorila kolegica Violeta, da bi ženska dobila
               nagrado, tako seveda zakon ne zagotavlja, da jo dobi moški. Ko govorimo o umetniškem
               presežku, ne moremo govoriti o definiciji umetniškega presežka skozi spolno
               identiteto. S predlogom zakona vzpostavljamo spolno uravnoteženost tako umetnic kot
               umetnikov, ki bodo seveda predlagani upravnemu odboru, in na tej ravni je njihov
               umetniški dosežek enak oziroma enakopraven, če želite, in potem upravni odbor, na
               podlagi umetniškega presežka podeli nagrado. In ni prav, da bi upravni odbor
               podeljeval nagrado na podlagi spolne identitete. Ker definicijo umetniškega presežka
               enostavno ne more uokvirjati spol.</p>
               <p>Zato predloga ne bomo podprli. Hvala lepa.</p>
            </sp>
            <sp xml:id="SDZ7-Redna-33-2017-09-19.sp135">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospa Anja Bah Žibert.</p>
            </sp>
            <sp xml:id="SDZ7-Redna-33-2017-09-19.sp136">

               <speaker>ANJA BAH ŽIBERT (PS SDS):</speaker>

               <p>Hvala lepa za besedo.</p>
               <p>Predlog levice je seveda na nek način populističen, je tudi všečen. Več žensk,
               povsod več žensk, enakost in tako naprej, ampak dajmo pa stvar pogledati čisto iz
               enega praktičnega in logičnega pogleda.</p>
               <p>Če bi zadevo zreducirali, nagrajevanje, v smislu, ki je prvoten, to je se pravi
               dodeljevanje nagrad za najvišje ali pa največje prispevke v umetnosti. In zdaj bi na
               drugi strani to zreducirali na spol. Kaj to pomeni? To pomeni v praksi, da bi v nekem
               letu, če bi res morali podeljevati eno Prešernovo nagrado za žensko in drugo za
               moškega, lahko bile dve več kot upravičene nagrajenke oziroma kandidatke za nagrado,
               pa je ne bi dobile. Ne bi je dobile zato, ker bi bile istega spola. Lahko obrnem
               situacijo, rečem dva moška, dva kandidata, ravno tako izjemna na svojem ustvarjalnem
               področju, pa ne bi smela dobiti nagrade, ker sta napačnega spola. Zdaj mi pa povejte,
               če je to enakopravnost ali pa če je to pravičnost. Jaz trdim, da ne. Jaz tudi mislim,
               da s tem, če bi to zakonsko določili, bi vedno znova ostal pri podeljevanju nagrad
               grenak priokus, da je nekdo nagrado dobil samo zato, ker je določenega spola. Saj jaz
               tudi ne pristajam načeloma na neke kvote v tem smislu, da je nekdo nekje samo zato,
               ker je drugega spola. Jaz mislim, seveda se lepo sliši, le v manjšini so ženske
               zastopane v družbi na nekih pomembnih funkcijah, ampak, da kdorkoli reče, da je nekdo
               na tej funkciji zgolj zato, ker je ženskega spola. Jaz mislim, da s tem ne delamo
               nobene koristi, kvečjemu zbujamo še nek manjvrednosti položaj v smislu »ne gre za
               sposobnost, gre za to, ker si drugega spola«.</p>
               <p>V SDS na takšno razmišljanje ne pristajamo. Jaz verjamem, da vsak pri sebi intimno
               tudi ne pristaja na to. Kajti biti nagrajen, pomeni, da si vrhunski, da si sposoben
               in da si dal nek doprinos tej državi, da menijo tisti, ki odločajo, da si primeren za
               najvišjo obliko nagrade. In ne zato, ker si nekega spola.</p>
               <p>Še nekaj pri teh zadevah, ko govorimo o spolu. Zdaj bo pač neka uravnoteženost v
               smislu tega, ko bo upravni odbor oziroma te komisije sestavljale, ampak jaz vendarle
               upam, da te komisije ne bodo delovale na podlagi tega, da bodo pa zdaj zaprisežene
               temu, da morajo pa strogo upoštevati spolno strukturo in zdaj bomo gledali za nazaj,
               koliko nagrad je dobil posameznik, ali je bilo več žensk ali moških. Je pa nekaj
               drugega, kjer pa mislim, da se moramo pa vsi zamisliti glede na preteklo pridobivanje
               nagrad: Ali imamo dejansko sistem na splošno, ki omogoča vsem v umetnosti enake
               možnosti, ki daje enake možnosti za udejstvovanje, ki v bistvu tudi tako
               samozaposlene kot ostale zaščiti takrat, ko so ranljivi? Mi zagotovo vemo, da na
               nekem umetnostnem izražanju ali pa v neki umetnostni kategoriji ali pa področju zna
               biti, ne vem, samo porodniška velik problem. To pa je tisto drugo, kjer mislim, da je
               osnovni problem, zakaj seveda potem posamezna kategorija, in v tem primeru govorimo o
               ženskah glede na do sedaj dodeljene nagrade, dobijo dejansko možnost. In še nekaj:
               Ali se dejansko na področju kulture zavedamo in nagrajujemo tiste, ki so dejansko
               sposobni in prinašajo velik doprinos? Mene blazno boli, ko morajo ustvarjalci
               zapuščati to državo in drugje, daleč stran od rodne zemlje dosegajo izjemne dosežke.
               Smo jim tukaj omogočili, da so delovali? In tukaj je bilo pa tisto izhodišče, o
               katerem sem govorila v stališču, da me moti to, da tudi ta način pridobivanja, ki bo
               sedaj sestava teh upravnih odborov in vsega ostalega, da ne bo prevladovala politična
               konotacija, ker to je slabo. Saj v končni fazi je slabo, ker potem pride do škandala
               tudi ob samih podelitvah Prešernovih nagrad. To ne koristi nobenemu, še najmanj
               nagrajencem, še najmanj tistim, ki so bili do sedaj nagrajenci. S tem ne delamo
               nobene dodane vrednosti. Jaz srčno upam, da bomo v prihodnje zmožno preseči ta
               politični okvir in dejansko gledati strokovnost in nagrajevati tudi tisto, kar imajo
               Slovenke in Slovenci radi. Nagrajujmo tisto, kar Slovenke in Slovenci spoštujejo in
               kar imajo radi. Predvsem pa, naredimo vse, da bo v sami kategoriji predlaganja nagrad
               prišlo do različne strukture spolov, ampak ne zaradi spola samega, ampak zato, ker
               bodo omogočeni pogoji, da bosta oba spola lahko sploh na tem umetniškem, bom rekla,
               odru, kakršnekoli oblike že je, lahko delovala enakopravno in imela enake možnosti in
               seveda tudi pomoč takrat, ko jo bosta potrebovala. Verjamem, da bo takrat na seznamu
               Prešernovih nagrajencev mnogo več tudi žensk. Hvala lepa.</p>
            </sp>
            <sp xml:id="SDZ7-Redna-33-2017-09-19.sp137">

               <speaker>PREDSEDNIK DR. MILAN BRGLEZ:</speaker>

               <p>Želi še kdo razpravljati?</p>
               <p>Ker ne želi nihče več razpravljati, zaključujem razpravo.</p>
               <p>O amandmaju bomo v skladu s časovnim potekom seje zbora odločali danes v okviru
               glasovanj, pol ure po prekinjeni 19. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>19. TOČKO DNEVNEGA REDA, NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O SOCIALNEM VARSTVU V OKVIRU REDNEGA POSTOPKA.
               </title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade,
               ministrici za delo, družino, socialne zadeve in enake možnosti dr. Anji Kopač Mrak.
           </p>
            </sp>
            <sp xml:id="SDZ7-Redna-33-2017-09-19.sp138">

               <speaker>DR. ANJA KOPAČ MRAK:</speaker>

               <p>Spoštovani predsednik, hvala za besedo. Dragi poslanke in poslanci!</p>
               <p>Predlog zakona o spremembah in dopolnitvah Zakona o socialnem varstvu ste poslanke
               in poslanci obravnavali v prvem branju na junijski seji Državnega zbora ter na 45.
               redni seji Odbora za delo, družino, socialne zadeve in invalide. V obeh primerih je
               bil predlog zakona sprejet z večinsko podporo, na seji dobra celo brez glasu proti,
               za kar se vam že na začetku iskreno zahvaljujem. S tem se jasno kaže tudi, da
               poslanci prepoznavate pomembnost dela centrov za socialno delo ter s tem tudi dajete
               veljavo predlogu Vlade, da centrom za socialno delo zakonsko zagotovimo čim bolj
               učinkovito možnost dela. Ministrstvo je predlog zakona začelo pripravljati v lanskem
               letu, v javno razpravo pa smo ga posredovali decembra lani. V vmesnem času smo
               opravili številne aktivnosti, predvsem pa smo v pripravo zakonskega besedila
               vključili vse deležnike, vključno s stroko, lokalno skupnostjo in sindikate. Stroka,
               sindikati in tudi Državni svet so izkazali podporo predlaganemu konceptu reforme.</p>
               <p>Na ministrstvu menimo, da nov zakon nudi dobro vsebinsko podlago za reformo centrov
               za socialno delo. Predlog zakona pripravlja spremembo mreže 62 centrov za socialno
               delo, ki ni bila spremenjena zadnjih 25 let, čeprav so se v vmesnem času močno
               povečale in vsebinsko spremenile njihove naloge. Glavni cilji reorganizacije so:
               poenotenje dela centrov za socialno delo; poenostavitev upravnih postopkov in s tem
               razbremenitev strokovnih delavcev, kar bo imelo za posledico več možnosti za
               strokovno delo in povečanje učinkovitosti; ter seveda približevanje centrov za
               socialno delo uporabnikom in uporabnicam.</p>
               <p>Ključno izhodišče predloga zakona je, da 62 enot centrov za socialno delo še vedno
               ostaja glavni nosilec socialne politike v lokalnem okolju. Z zakonom je določeno, da
               enote izvajajo strokovne naloge. Reorganizacija prinaša spojitev več centrov za
               socialno delo v območni center za socialno delo, ki bo pokrival večje teritorialno
               območje. Predvidenih je 16 centrov za socialno delo. Za celotno območje se na tem
               mestu izvaja vodenje in upravljanje. Za organizacijo in vodenje strokovnega dela in
               poslovanja centrov za socialno delo je odgovoren direktor. Znotraj vsakega izmed 16
               centrov za socialno delo bo delovala skupna splošna služba, ki bo zajemala
               računovodstvo, administrativne naloge, pravno in kadrovsko službo. Na območnih
               centrih za socialno delo bosta oblikovani še skupna služba ter odločanje o pravicah
               iz javnih sredstev, torej dejansko centraliziramo zgolj in le administrativne in
               splošne službe in predvsem pomembno z ločitvijo enote, ki bo odločala o enoletnih
               pravicah, zmanjšujemo administrativno obremenitev centrov za socialno delo, medtem ko
               bo vse strokovno delo potekalo na enotah, torej na obstoječih centrih za socialno
               delo. Dosežemo s tem večjo mobilnost strokovnega kadra, da bomo lažje zagotavljali
               multidisciplinarno obravnavo najtežjih primerov, ki so žal vedno pogostejši, in bo za
               16 območij mnogo lažje zagotavljati z obstoječim kadrom večjo strokovnost pri
               obravnavi najzahtevnejših primerov.</p>
               <p>Ob reorganizaciji je pomembno je tudi, da ta podlaga, ki je danes pred vami, govori
               o organizacijski spremembi centrov za socialno delo, ki je, kot sem rekla, dobra
               podlaga za reorganizacijo dela centrov za socialno delo. Ne pozabite pa, da so
               pomembni procesi tudi socialna aktivacija, ki pomeni aktivnejšo socialno politiko,
               programi za razreševanje socialne problematike dolgotrajnih prejemnikov denarne
               socialne pomoči na eni strani in – verjetno najpomembnejši projekt za državljanke in
               državljane – uvedba informativne odločbe o enoletnih pravicah, ki pa bo bistveno
               razbremenila centra za socialno delo tega administrativnega dela.</p>
               <p>Treba je poudariti, da smo poskušali doseči čim širše soglasje tako vseh vključenih
               v mrežo kot tudi stroke in drugih deležnikov, predvsem tudi lokalnih skupnosti. Treba
               pa je poudariti, da centrov za socialno delo ni moč primerjati z organizacijo Gursa
               ali Fursa, torej geodetskih uprav in pa Finančne uprave, kjer je prišlo do ukinjanja,
               tu je dejansko podlaga, da se seveda to ne more zgoditi. V osnovi centri za socialno
               delo ostajajo državne ustanove, ki pa so v lokalnem okolju. Ključna je njihova
               povezanost z lokalnem okolju. Hvala za današnjo razpravo in potrditev zakona.</p>
            </sp>
            <sp xml:id="SDZ7-Redna-33-2017-09-19.sp139">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za delo, družino, socialne zadeve in invalide kot
               matično delovno telo. Za predstavitev poročila odbora dajem besedo predsedniku,
               gospodu Urošu Priklu.</p>
            </sp>
            <sp xml:id="SDZ7-Redna-33-2017-09-19.sp140">

               <speaker>UROŠ PRIKL (PS DeSUS):</speaker>

               <p>Hvala lepa, predsednik. Spoštovane kolegice, spoštovani kolegi, ministrica!</p>
               <p>Odbor za delo, družino, socialne zadeve in invalide je na svoji 45. seji 6. 9. kot
               matično delovno telo obravnaval Predlog zakona o spremembah in dopolnitvah Zakona o
               socialnem varstvu, ki ga je v Državnem zboru v obravnavo in sprejetje predložila
               Vlada.</p>
               <p>Državni zbor je na svoji 31. seji o predlogu zakona opravil splošno razpravo in
               sprejel sklep, da je Predlog zakona o spremembah in dopolnitvah Zakona o socialnem
               varstvu primeren za nadaljnjo obravnavo.</p>
               <p>Pri delu odbora so sodelovali predstavniki predlagatelja, torej Vlade, ministrica za
               delo s svojo ekipo, predstavnica Zakonodajno-pravne službe, predstavnica Državnega
               sveta in predstavnica skupnosti centrov za socialno delo.</p>
               <p>Odboru je bilo posredovano tudi mnenje naše Zakonodajno-pravne službe, ki je predlog
               zakona proučila z vidika njegove skladnosti z ustavo in pravnim sistemom in z
               zakonodajno tehničnega vidika ter dala nekaj konkretnih predlogov k posameznim
               členom.</p>
               <p>Odbor je prejel tudi mnenje Komisije Državnega sveta za socialno varstvo, delo,
               zdravstvo in invalide, ki je povedal, da podpira predlagane ukrepe v samem predlogu
               zakona. Kot je predstavnica predlagatelja tudi danes tukaj na plenarni seji Državnega
               zbora, ministrica za delo, povedala, je predlog zakona na junijski seji Državnega
               zbora v splošni razpravi dobil večinsko podporo. Ministrstvo je predlog zakona začelo
               pripravljati že lanskega decembra, ko so ga pripravili za javno obravnavo in v
               vmesnem času opravili številne aktivnosti, predvsem pa so v pripravo zakonskega
               besedila vključili najširši krog deležnikov. Še posebej želim tukaj izpostaviti
               predstavnike stroke, lokalne skupnosti, torej občin, in pa seveda tudi sindikate. V
               razpravi, ki je sledila na samem odboru, je bilo eksplicitno poudarjeno, da bo
               pomembno, kaj bo v statutih območnih centrov zapisano, ter da morajo biti lokalna
               okolja vključena v sam sistem oziroma postopke odločanja.</p>
               <p>Z amandmajem koalicijskih poslanskih skupin k 1. členu bodo centri za socialno delo
               pri izvajanju socialnovarstvenih storitev vzpostavili sodelovanje s pristojnimi
               organi, organizacijami in nevladnimi organizacijami pri vključevanju ranljivih skupin
               v preventivne programe zdravstvenega varstva. Pomembno je tudi to, da se za
               učinkovito naslavljanje in zmanjševanje neenakosti v zdravju izpostavi in na
               sistemski ravni podpre formalno sodelovanje centrov za socialno delo ter drugih
               deležnikov.</p>
               <p>Izpostavljeno je bilo tudi mnenje, da zakon prinaša le formo, ne pa tudi pravne
               vsebine, kaj in kako se bo v prihodnje delalo, čeprav se večina kolegov, članov
               odbora, seveda s tem ni strinjalo. Ministrica je poudarila, da reorganizacija centrov
               pomeni spremembe organizacijske strukture, da pa verjamejo tudi, da bodo te dobra
               podlaga tudi za spremembe v samem načinu dela.</p>
               <p>Odbor je po končani razpravi sprejel amandmaje koalicijskih poslanskih skupin k
               členom 1, 2, 5, 15, 17, 18 in 20, ni pa sprejel amandmajev Poslanske skupine Levica k
               členom 2, 7 in 15.</p>
               <p>Odbor je na koncu skladno z določili Poslovnika Državnega zbora glasoval tudi o vseh
               členih predloga zakona skupaj ter jih sprejel.</p>
               <p>Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona o socialnem
               varstvu, v katerega so vključeni tudi sprejeti amandmaji.</p>
               <p>Dopolnjeni predlog zakona pa je tudi sestavni del tega poročila, ki sem vam ga
               skušal na kratko predstaviti. Hvala lepa.</p>
            </sp>
            <sp xml:id="SDZ7-Redna-33-2017-09-19.sp141">

               <speaker>PREDSEDNIK DR. MILAN BRGLEZ:</speaker>

               <p>Ker je zbor na 31. seji opravil splošno razpravo o predlogu zakona, predstavitev
               stališč poslanskih skupin ni možna.</p>
               <p>Prehajamo na razpravo o členu in vloženem amandmaju, ki jo bomo opravili na podlagi
               pregleda vloženega amandmaja z dne 18. 9. 2017. V razpravo dajem 2. člen ter amandma
               Poslanske skupine Levica. Želi kdo razpravljati? Prosim za prijavo.</p>
               <p>Besedo ima Miha Kordiš.</p>
            </sp>
            <sp xml:id="SDZ7-Redna-33-2017-09-19.sp142">

               <speaker>MIHA KORDIŠ (PS Levica):</speaker>

               <p>Hvala za besedo, predsedujoči.</p>
               <p>S tem amandmajem želimo zagotoviti enakomerno dostopnost socialnovarstvenih storitev
               za vse upravičence pod enakimi pogoji na celotnem področju države. Namreč, bojimo se,
               da bi v primeru reorganizacije lahko, ne pravim, da se bo to zgodilo, pravim pa, da
               se bo lahko zgodilo ukinjanje kakšnih manjših enot. V obrazložitvah, tudi v besedilu,
               je jasno zapisano, da se bo obstoječih 62 centrov preoblikovalo v 62 enot območnih
               centrov, ampak se ta vsebina potem ne preliva naprej v same člene predloga. V 2. in
               17. členu piše samo to, da bo vlada z uredbo določila centre in enote. Ob odsotnosti
               jasnega zagotovila, da se obstoječa mreža centrov ohranja, in v luči dejstva, da bo
               ta reorganizacija izpeljana šele pod naslednjo vlado, se tukaj jasno odpira sumljiva
               poč ukinjanja manjših centrov oziroma enot.</p>
               <p>V Levici predlagamo, da se v prehodno določbo zapiše, da bo z reorganizacijo
               ohranjena teritorialna pokritost in dostopnost, ki je obstajala pred reorganizacijo.
               S tem amandmajem skratka ne dvomimo v dobre namene predlagatelja, želimo pa si, da se
               prevedejo še v same člene zakona. Hvala.</p>
            </sp>
            <sp xml:id="SDZ7-Redna-33-2017-09-19.sp143">

               <speaker>PREDSEDNIK DR. MILAN BRGLEZ:</speaker>

               <p>Želi še kdo razpravljati? / oglašanje iz dvorane/ A, pardon. Ja, vem, zmotil sem se.
               Se oproščam.</p>
               <p>Besedo ima gospa Marinka Levičar.</p>
            </sp>
            <sp xml:id="SDZ7-Redna-33-2017-09-19.sp144">

               <speaker>MARINKA LEVIČAR (PS DeSUS):</speaker>

               <p>Hvala lepa za besedo, predsednik. Lepo pozdravljeni vsi, zlasti pa ministrica s svojo
               sodelavko!</p>
               <p>Jaz bi uvodoma samo to povedala, da sem že vseskozi podpirala to reorganizacijo
               centrov za socialno delo, kajti menim, da je res po 25 letih sedanjega načina
               organiziranja ta reorganizacija nujno potrebna, tudi zaradi vsebinsko spremenjenih
               nalog, ki so jih dobili centri za socialno delo. Zdaj ne bom bolj na dolgo in široko
               utemeljevala tega stališča, kajti mislim, da v tej fazi sprejemanja to ni več
               pomembno.</p>
               <p>Bi pa poudarila svoje stališče do predloga amandmaja, ki ga predlaga Levica. Jaz,
               tako načeloma mislim, da ne bo nič slabše, če bo ta amandma sprejet, pa tudi nič
               bolje. Ampak jaz sem vedno tako, kadar za neko stvar ni čisto jasno, ali bo boljše
               ali bo slabše, jo rajši podprem. Zato jaz mislim, da je vseeno bolje, da sprejmemo ta
               predlog, da se v 2. členu na koncu šestega odstavka doda besedilo, da Vlada z uredbo
               zagotovi ustrezno in enakomerno teritorialno zastopanost teh centrov za socialno
               delo. Za vsak slučaj, da je to zapisano, čeprav je že v tem predlogu uredbe, ki je
               sestavni del tega zakona, to zapisano, kje bodo centri za socialno delo in kje bodo
               enote. Skratka, jaz ta predlog amandmaja Levice podpiram. Hvala.</p>
            </sp>
            <sp xml:id="SDZ7-Redna-33-2017-09-19.sp145">

               <speaker>PREDSEDNIK DR. MILAN BRGLEZ:</speaker>

               <p>Besedo ima ministrica za delo, družino, socialne zadeve, enake možnosti dr. Anja
               Kopač Mrak.</p>
            </sp>
            <sp xml:id="SDZ7-Redna-33-2017-09-19.sp146">

               <speaker>DR. ANJA KOPAČ MRAK:</speaker>

               <p>Hvala, spoštovani predsednik za besedo.</p>
               <p>Jaz bi glede samega amandmaja povedala, da se s tem, kar je zapisano v obrazložitvi,
               strinjam. Ni problem v obrazložitvi, ki je navedena, in ves čas samega usklajevanja
               tako s strokovno javnostjo in širše smo ves čas zagotavljali, da bo seveda uredba, ki
               jo bo morala Vlada sprejeti v naslednjih treh mesecih, da bo seveda na obstoječi
               mreži centrov za socialno delo. Hkrati smo tudi zapisali vlogo Državnega zbora.
               Veliko smo se pogovarjali o tem, da bi že z zakonom določili mrežo, vendar glede na
               mnenje Zakonodajno-pravne službe to ni bilo mogoče, zato ostaja uredba. Torej, ves
               čas smo imeli odkrit dialog o tem, da obstoječa mreža 62 centrov ostaja, torej vse
               enote ostajajo. Tudi zelo jasno je v dopolnitvi 49.a člena zapisano, da se lahko
               ustanavljajo tudi pisarne, katere pristojnosti imajo direktorji. Po pogovoru z vsemi
               na tem področju, ko smo se pogovarjali z vsemi direktorji regijskih skupin, že vemo,
               da je predvsem na severnoprimorskem problem dostopnosti, tako da bodo vsekakor
               nekatere dodatne pisarne zagotovljene.</p>
               <p>Problem s tem členom imam jaz samo v nečem. Namreč, tukaj piše vse lepo in prav,
               pravi: »Vlada z uredbo zagotovi ustrezno in enakomerno teritorialno organizacijo
               centrov za socialno delo.« Ali iz tega samoumevno izhaja, da je obstoječa mreža taka,
               da to zagotavlja? Če ne, lahko ta amandma pomeni spremembo obstoječe mreže. Ker
               namreč mi smo izhajali iz obstoječe mreže 62 centrov za socialno delo, povezali smo
               jih glede na to, kako že danes sodelujejo in kakšne so njihove povezanosti z okoljem.
               Je pa seveda tako, kot se sliši, teoretsko zelo dobro in absolutno podpiramo namen,
               ki je. Lahko nam pa naredi v prihodnje kar nekaj težav z vidika, ali je obstoječa
               mreža, ki jo poznam in jo želimo zagotavljati naprej, zaradi tega, ker so ljudje v
               njej, vedo do katerih centrov za socialno delo se dostopa, kje je njihova vstopna
               točka, bi to lahko pomenilo problem. Tako da iz tega vidika, ta člen, tako kot je
               napisan – obrazložitev pravilna, vendar sama to. Glede samega namena, ki je izkazan,
               pa jaz nimam problemov, ker sem vam v tej javni diskusiji zagotavljala. Hvala.</p>
            </sp>
            <sp xml:id="SDZ7-Redna-33-2017-09-19.sp147">

               <speaker>PREDSEDNIK DR. MILAN BRGLEZ:</speaker>

               <p>Prosim za prijavo.</p>
               <p>Besedo ima gospod Franc Jurša.</p>
            </sp>
            <sp xml:id="SDZ7-Redna-33-2017-09-19.sp148">

               <speaker>FRANC JURŠA (PS DeSUS):</speaker>

               <p>Predsednik, hvala za besedo.</p>
               <p>Nisem se prijavil, da bi polemiziral. Rad bi dal tisti prispevek, ki ni pa striktno
               vezan samo za amandma, ampak segam malo širše. V naši poslanski skupini ter tudi sam
               sem se pri oblikovanju tega predloga močno angažiral, predvsem zaradi tega, ker sem
               izhajal iz nekaterih sprememb javnega sektorja ravno v lokalnih skupnosti, ki so
               manjšega obsega ali pa če hočete, konkretno v manjših občinah. Kaj me je sploh
               vodilo, da sem se pri tej zadevi angažiral? Predvsem to, kajti izkušnje z nekaterih
               inštitucij, kot so davkarija, potem inšpekcije, vojska, policija in seveda nekatere,
               ki še tega niso storile, pa imajo strikten namen, da to tudi storijo, to so upravne
               enote, ki nekatere službe selijo, brez da bi v tej dvorani oziroma v tej hiši o tem
               sploh kaj vedeli, in seveda neki namen sodišč, da to isto zadevo naredijo v
               prihodnosti. To se pravi, v občinah, obsega do 30 tisoč prebivalcev, se nam lahko
               zgodi, da bomo v nekaj letih izgubili celoten javni sektor, to pa lahko predstavlja
               tudi od 80 do 100 pomembnih delovnih mest za ta mala okolja. Glede na specifiko
               centrov za socialno delo in močno povezanost s terenom si tega v teh okoljih nismo
               niti slučajno želeli. Ampak skozi razpravo tukaj pa zdaj moram pohvaliti ministrico
               vseeno, da je to razpravo tudi organizirala in da je ta razprava tudi bila in na
               tisti prvi razpravi, na kateri sem na terenu tudi sodeloval, sem dal še nekaj pripomb
               in jih je ministrstvo upoštevalo v nadaljnji razpravi, predvsem pri pristopu v sami
               razpravi. V razpravi smo več ali manj povedali to, kar nas je težilo, in istočasno na
               nek način izpostavili vprašanja, ki so zagotovilo za obstoj enot centrov v teh
               okoljih. Istočasno smo dali nekakšno posebno funkcijo lokalnim skupnostim, ki lahko
               kot posvetovalni organ ne kot svet na nivoju enote, kot posvetovalno telo pomočnika
               oziroma namestnika, mislim, da je pomočnik vodja centra za socialno delo, pri tem
               delu tudi na nek način mu pomagali oziroma svetovali. Istočasno pa smo vztrajali, da
               imajo v območnem centru lokalne skupnosti tudi svoje predstavnike Resda bo to mogoče
               neka tehnično večja težava, predvsem zaradi tega, ker imajo nekatera okolja na
               subregijah dejansko ogromno lokalnih skupnosti oziroma občin. Na koncu sem
               ugotavljal, da bo to izgledalo kot neki mali kongresi, ko bo zasedal svet zavoda.
               Mogoče to tudi ne bo najbolj učinkovito, ampak lokalne skupnosti, se pravi občine,
               bodo imele dober občutek, da pri kreiranju te socialne politike tudi normalno
               sodelujejo.</p>
               <p>Prišli smo do zaključka, ko smo vse te zadeve razrešili, da bomo v naši poslanski
               skupini, kakor tudi sam, predlog tega zakona sprejeli, čeravno sem bil prepričan in
               tudi ostajam, da bi upravljanje z centrom in vodenje tega centra še vedno bilo lahko
               tako uspešno ali pa še bolj uspešno kot do sedaj, če bi v taki obliki tudi ostali.
               Ampak vseeno, reorganizacija prinaša, bom rekel, večjo obvladljivost tega področja na
               državni ravni. Hvala.</p>
            </sp>
            <sp xml:id="SDZ7-Redna-33-2017-09-19.sp149">

               <speaker>PREDSEDNIK DR. MILAN BRGLEZ:</speaker>

               <p>Besedo ima gospod Uroš Prikl.</p>
            </sp>
            <sp xml:id="SDZ7-Redna-33-2017-09-19.sp150">

               <speaker>UROŠ PRIKL (PS DeSUS):</speaker>

               <p>Hvala lepa. Še enkrat lep pozdrav!</p>
               <p>Vam v presenečenje bom enkrat za spremembo bom tokrat vsaj malo krajši kot sem
               sicer.</p>
               <p>Jaz sem seveda vesel, da danes sprejemamo ta zakon in bo dokončno sprejet. Ni to
               edina stvari, ki jo je treba v okviru Zakona o socialnem varstvu spremeniti, je pa
               vse prej kot trivialna, torej ta reorganizacija centra. Kaj je za moj okus bistvenega
               pri spremembi tega zakona, pri reorganizaciji centrov. Bistveno je to, da gre za
               poenotenje nekaterih postopkov in v tem stavku v isti sapi poudarjam, tu ne gre za
               centralizacijo, gre za poenotenje nekaterih postopkov. Posledično, drugič, gre za
               večjo učinkovitost, in, tretjič, gre za na nek način novih strokovnih oblik dela.
               Posledica vsega naštetega pod skupnim dežnikom ali pod skupnim imenovalcem bistveno
               za ljudi je to, da bo več dela na terenu, več časa bodo imeli zaposleni, ki so se za
               to šolali in izobraževali, da se soočajo z ljudmi, z njihovimi stiskami, težavami in
               seveda tudi pomagajo. Kaj je še bistveno pri tem zakonu? Bistveno je to, da bo šlo v
               stilu FURS, pa ne v organizacijski obliki FURS, ampak v stilu FURS, Finančne uprave
               za tako imenovano informativno odločbo o pravicah iz javnih sredstev in šlo bo seveda
               za drug pomemben moment, tako imenovane socialne aktivacije. Še kako pomembno je, da
               ljudi, ki potrebujejo pomoč, na nek način zanimiramo, zreaktiviramo, če hočete, in
               jih usposobimo, da postanejo ali ostanejo, predvsem postanejo konkurenčni na trgu
               dela.</p>
               <p>Jaz sem, kot rečeno, vesel, da se končno ta zakon spreminja. Kolikor moj spomin
               nazaj seže, vsaj od leta 2001, ko sem prišel na ministrstvo in se je govorilo, pa
               morda še prej, pa se je govorilo o tem, da bomo reorganizirali, da bomo na novo
               postavili strukturo teh centrov za socialno delo, kar nekaj ministrov in ministric se
               je zamenjalo, da ne govorim o državnih sekretarjih in drugih uradnikih na
               ministrstvih, pa vendarle ni bilo tega koraka narejenega, zdaj, ali ni bilo poguma
               ali ni bilo iskrene želje, ne vem, nekaj je pač zmanjkalo. Zdaj očitno je, tudi
               politična volja je v tem trenutku. Če se po jutru dan pozna, mi spomin seže tudi v
               junij, ko smo o tem govorili tudi na prvi obravnavi v Državnem zboru, smo vsi na nek
               način pohvalili to zadevo, praktično nekih resnih zadržkov ni bilo, dasiravno je
               treba času čas pustiti pa videti, kako bo zadeva tekla. Upam, da se tudi
               informacijski sistem ne bo sesedel, kot se to nemalokrat rado zgodi. Še bolj pa me
               obdaja z optimizmom, to, da smo na matičnem delovnem telesu ne praktično, ampak
               dejansko soglasno, nisem prepričan, da nas je 17 glasovalo, da smo bili vsi na
               odboru, ampak vsi tisti, ki smo tam bili, ki nam je mar zato, da se spreminja
               zakonodaja in pri tem skušamo aktivno sodelovati, smo glasovali oziroma pritisnili
               gumb za in smo na odboru dali zeleno luč temu zakonu. Verjamem in mimogrede nima
               nobenih ideoloških nabojev ta zakon, ampak je namenjen ljudem, ne glede na
               regionalno, spolno in ne vem kakšno še drugo pripadnost in usmerjenost, da ga bomo
               seveda podprli, upajoč, da bodo vsi ostali parametri, ki so potrebni za nemoteno
               delovanje samega zakona izpolnjeni in da bo zadeva tekla v pravo smer. Seveda ne bom
               ponavljal tega, kar je moj vodja Jurša povedal: Včasih, ko te kača piči, se potem
               zvite vrvi bojiš. Jaz sem pravzaprav prepričan, da ne bo reorganizacija centrov šla
               po slabem vzoru reorganizacije policijskih uprav in ne najbolj optimalne
               reorganizacije finančne uprave, pa še kaj bi lahko naštel tukaj. Bom pa malo tvegal z
               eno provokacijo in rekel, da tistim, ki bodo snovali ali pa snujejo lokalno
               samoupravo, pa zaenkrat bolj na verbalni ravni, manj v predlogih konkretnih rešitev,
               naj jim bo to neka iztočnica in tudi njim želim uspešno pot, če se bodo posluževali
               te dobre prakse. Hvala lepa.</p>
            </sp>
            <sp xml:id="SDZ7-Redna-33-2017-09-19.sp151">

               <speaker>PREDSEDNIK DR. MILAN BRGLEZ:</speaker>

               <p>Besedo ima Miha Kordiš.</p>
            </sp>
            <sp xml:id="SDZ7-Redna-33-2017-09-19.sp152">

               <speaker>MIHA KORDIŠ (PS Levica):</speaker>

               <p>Zdravo!</p>
               <p>Namen tega našega amandmaja je jasen. Gospa ministrica, če vas skrbi naslednja
               formulacija, »zagotovljena enakomerna dostopnost socialnovarstvenih storitev za vse
               upravičence pod enakimi pogoji na celotnem ozemlju Republike Slovenije«, vas po mojem
               skrbi neupravičeno. Razumem dilemo, ampak v tem slučaju je ta formulacija izenačena z
               obstoječimi 62 enotami, za čemer stoji obrazložitev predlagatelja, za čemer stoji
               moja obrazložitev na tem mestu v Državnem zboru, kot vemo, se pri takih stvareh
               tolmači tudi namen predlagatelja, ne samo tista črka na papirju, zato jaz mislim, da
               ta amandma stoji, razumem pa cako.</p>
            </sp>
            <sp xml:id="SDZ7-Redna-33-2017-09-19.sp153">

               <speaker>PREDSEDNIK DR. MILAN BRGLEZ:</speaker>

               <p>Želi še kdo razpravljati? Nihče. Ker ne želi nihče več razpravljati, zaključujem
               razpravo.</p>
               <p>O amandmaju bomo v skladu s časovnim potekom seje zbora odločali čez pol ure v
               okviru glasovanj.</p>
               <p>S tem prekinjam to točko dnevnega reda in tudi 33. sejo Državnega zbora, ki jo bomo
               z glasovanjem nadaljevali ob 16. uri in 45 minut.</p>
               <p>(Seja je bila prekinjena ob 16.02 in se je nadaljevala ob 16.46.)</p>
            </sp>
            <sp xml:id="SDZ7-Redna-33-2017-09-19.sp154">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice in kolegi poslanci, gospe in gospodje!</p>
               <p>Nadaljujem s prekinjeno sejo zbora. Preden pridemo na postopek glasovanja vas želim
               obvestiti, da bo Državni zbor glasovanje opravil po naslednjem vrstnem redu. 2., 15.,
               16., 18., 19. in 20. točka dnevnega reda. Prehajamo na glasovanje zbora o predlogih
               odločitev</p>
               <p>Poslanke in poslance prosim, da preverite delovanje glasovalnih naprav.</p>
               <p>Nadaljujemo s <title>prekinjeno 2. točko dnevnega reda, to je z obravnavo Predloga
                  zakona o interventnih ukrepih za zagotovitev finančne stabilnosti javnih
                  zdravstvenih zavodov, katerih ustanovitelj je Republika Slovenija, po nujnem
                  postopku. </title>
               </p>
               <p>Nadaljujemo z <title>drugo obravnavo </title>, to je z odločanjem o vloženih amandmajih,
               ki ga bomo opravili na podlagi pregleda o vloženih amandmajev z dne 19. 9. 2017, ki
               ste ga prejeli na e-klop.</p>
               <p>Odločamo o amandmaju poslanskih skupin SMC, Desus in SD k 9.a členu.</p>
               <p>Glasujemo. Navzočih je 70 poslank in poslancev, za je glasovalo 47, nihče ni bil
               proti.</p>
               <p>(Za je glasovalo 47.)(Proti 0.)</p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju Poslanske skupine SDS k 13. členu pod številko
               1.</p>
               <p>Glasujemo. Navzočih je 70 poslank in poslancev, za je glasovalo 24, proti pa 39.</p>
               <p>(Za je glasovalo 24.) (Proti 39.)</p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju poslanskih skupin SMC, Desus in SD k 13. členu
               pod številko 2.</p>
               <p>Glasujemo. Navzočih je 70 poslank in poslancev, za je glasovalo 46, proti pa 3.</p>
               <p>(Za je glasovalo 46.) (Proti 3.)</p>
               <p>Ugotavljam, da je amandma sprejet.</p>
               <p>Odločamo o amandmaju poslanskih skupin SMC, Desus in SD k 15. členu.</p>
               <p>Glasujemo. Navzočih je 70 poslank in poslancev, za je glasovalo 46, nihče ni bil
               proti.</p>
               <p>(Za je glasovalo 46.) (Proti 0.)</p>
               <p>Ugotavljam, da je amandma sprejet.</p>
               <p>Končali smo z glasovanjem o amandmajih in z drugo obravnavo predloga zakona v okviru
               nujnega postopka. Ugotavljam, da je zbor v drugi obravnavi sprejel amandmaje k 9.a,
               13. in 15. členu dopolnjenega predloga zakona. Sprašujem kvalificirane predlagatelje,
               ali nameravajo k tem členom vložiti amandmaje?</p>
               <p>Prehajamo na <title>tretjo obravnavo</title> predloga zakona. Ugotavljam, da k predlogu
               zakona za tretjo obravnavo ni bilo vloženih amandmajev. Obveščam vas, da me
               Zakonodajno-pravna služba oziroma Vlada nista obvestili, da je bil zaradi amandmajev,
               sprejetih v drugi obravnavi, predlog zakona neusklajen.</p>
               <p>Prehajamo na odločanje o predlogu zakona.</p>
               <p>Obrazložitev glasu v imenu Poslanske skupine SDS, gospa Jelka Godec.</p>
            </sp>
            <sp xml:id="SDZ7-Redna-33-2017-09-19.sp155">

               <speaker>JELKA GODEC (PS SDS):</speaker>

               <p>Spoštovani!</p>
               <p>Pomoč javnim zavodom na področju zdravstva bi morala temeljiti vsaj na dveh zadevah,
               in sicer na že pripravljenih sanacijskih načrtih in pa seveda na že pripravljenih
               ukrepih, ki bi pokazali oziroma omogočili, da do ponovnih likvidnostnih težav v teh
               javnih zavodih ne bi prišlo. Tega ta zakon ne predvideva in danes še vedno ni jasno,
               kdo bo opravljal oziroma na kakšen način bodo pripravljeni sanacijski načrti, kakšni
               bodo ukrepi v prihodnje, da do novih likvidnostnih težav v bolnišnicah ne bo prišlo.
               Tudi ni zakon o vodenju in poslovanju, ki bi od tistih, ki so ustvarili te izgube,
               zahteval odgovornost pri preteklem poslovanju. Seveda je to nemogoče, če je
               ministrstvo tisto, ki hkrati z vodstvi zavodov ustvarja te izgube oziroma je te
               izgube tudi v zadnjih letih omogočilo. Namreč, sprostitev varčevalnih ukrepov v letih
               2015–2016 je pripomoglo k temu, da so bolnišnice pač morale izplačati višje plače in
               pa nagrade zdravnikom, kar je normalno, vendar za to niso dobili dodatnega denarja.</p>
               <p>Naslednja zadeva je, znižanje cen storitev v letu 2017, ki je tudi pripomoglo k
               temu, da so se izgube v lanskem letu oziroma predvsem v letošnjem letu tudi zvišale.
               Neurejeno financiranje urgentnih centrov, seveda pa tudi neučinkoviti ukrepi pri
               zniževanju cen materiala so povzročili te izgube v zadnjih letih. Na drugi strani je
               bilo povedano, da so dobavitelji tisti, ki želijo denar danes takoj, v bistvu že
               včeraj, na tem področju pa tudi ni ukrepov, in sicer ni ukrepov proti korupciji v
               zdravstvu, proti preplačevanju materiala, ki na drugi strani poleg stroškov storitev
               in pa stroškov za delo zaposlenih povzročajo izgube.</p>
               <p>Ta zakon je torej prva pomoč javnim zdravstvenim zavodom in ne zagotavlja finančne
               stabilnosti, kot je bilo rečeno s strani ministrstva. Dajemo denar tistim, ki so
               naredili izgube, torej svež denar, hkrati pa jih nagrajujemo tudi s tem, da bodo
               sedeli v sanacijskih upravah oziroma odborih in sanirali tisto škodo hkrati z
               ministrstvom, ki so jo sami naredili.</p>
               <p>Zato bomo v poslanski skupini, ker je ta zakon po našem mnenju neprimerno
               pripravljen in ne daje dolgoročnih ukrepov za zmanjševanje likvidnostnih težav in pa
               težav bolnišnic, tudi glasovali proti.</p>
            </sp>
            <sp xml:id="SDZ7-Redna-33-2017-09-19.sp156">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 71 poslank in poslancev, za je glasovalo 47, proti pa 12.</p>
               <p>(Za je glasovalo 47.) (Proti 12.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.<title> Nadaljujemo s prekinjeno 15. točko
                  dnevnega reda, to je z drugo obravnavo Predloga zakona o spremembah in dopolnitvah
                  Zakona o zdravstveni dejavnosti v okviru rednega postopka </title>
               </p>
               <p>Prehajamo na odločanje o vloženih amandmajih, ki ga bomo opravili na podlagi
               pregleda vloženih amandmajev z dne 18. 9. 2017. Odločamo o amandmaju poslanskih
               skupin SD in SMC k 3. členu.</p>
               <p>Glasujemo. Navzočih je 70 poslank in poslancev, za je glasovalo 43, proti pa 11.</p>
               <p>(Za je glasovalo 43.) (Proti 11.)</p>
               <p>Ugotavljam, da je amandma sprejet.</p>
               <p>Odločamo o amandmaju Poslanske skupine Levica k 15. členu.</p>
               <p>Obrazložitev glasu v imenu Poslanske skupine Levica, Miha Kordiš.</p>
            </sp>
            <sp xml:id="SDZ7-Redna-33-2017-09-19.sp157">

               <speaker>MIHA KORDIŠ (PS Levica):</speaker>

               <p>Hvala za besedo, predsedujoči.</p>
               <p>Ministrstvo je oktobra 2015 predlagalo osnutek tega zakona, v katerem so bile
               koncesije omejene na 15 let. To je bil pozitivni predlog, ker so se do tega trenutka
               koncesije podeljevale tudi za nedoločen čas, se pravi dosmrtno. Janša, minister
               Bručan, kot sem spomnil v razpravi, je recimo podelil koncesijo za nedoločen čas
               firmi MD Medicina, kjer se zdaj zdravi naš predsednik Vlade Miro Cerar. No, potem so
               se pa zgodili pritiski koncesionarjev in zdravniške zbornice, pa je šla Vlada ta člen
               spreminjati. Vpeljala je možnost, da se koncesionarju po izteku 15-letne dobe
               koncesije podaljša po poenostavljenem postopku, se pravi, da dela naprej brez novega
               javnega razpisa, brez možnosti, da koncesijo pridobi kdo drug. Koncesije se bodo tako
               po tem zakonu o zdravstveni dejavnosti, ki naj bi jih končno spravil v red, de facto
               še vedno podeljevale dosmrtno za razdobje do 30 let, kar je samo ministrstvo menilo,
               da je ravno še enkrat predolgo časovno obdobje.</p>
               <p>Z amandmajem v Levici predlagamo nič kaj silno drastičnega, zgolj to, da se zakon
               vrne na prvotni predlog. Če se že more podeliti koncesija, naj se podeli za razdobje
               15 let. Potem se pa še enkrat spet preveri, ali javni zavod lahko to dejavnost zdaj
               opravlja sam ali jo občina lahko spet financira in tako naprej, ali je koncesija še
               potrebna. In če bo sprejet vladni predlog, ne bo nobena občina zainteresirana za to,
               da bi vlagala v zdravstveni dom, ali pa analogno, da bi država vlagala v bolnišnice.
               Zakaj? Zaradi tega, ker bodo vsi na političnih funkcijah vedeli, da je koncesija že
               obljubljena in praktično podana v zibel tistemu staremu koncesionarju. Za razvoj
               javnega zdravstvenega sistema je to zagotovo slabo in nesprejemljivo, vendarle
               državljani plačujemo davke državi, občinam, zato da nam zagotavljata osnovno potrebo,
               to je osnovno kritje zdravstvenega varstva. Ne plačujemo davkov zato, da politika
               meče 200 milijonov evrov za patrie pa da financira Natove rabote ali pa da kakšni
               župani gradijo fontane namesto zdravstvenih domov. Ne. Državo financiramo zato, da
               servisira naše temeljne potrebe, ki jih kot ljudje imamo. Zdravje je zagotovo prvo
               med njimi in zato bomo ta amandma podprli. Koncesije je treba zamejiti.</p>
            </sp>
            <sp xml:id="SDZ7-Redna-33-2017-09-19.sp158">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 70 poslank in poslancev, za je glasovalo 5, proti pa 63.</p>
               <p>(Za je glasovalo 5.) (Proti 63.)</p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine Levica k 21. členu.</p>
               <p>Obrazložitev glasu v imenu Poslanske skupine Levica Miha Kordiš.</p>
            </sp>
            <sp xml:id="SDZ7-Redna-33-2017-09-19.sp159">

               <speaker>MIHA KORDIŠ (PS Levica):</speaker>

               <p>Hvala za besedo.</p>
               <p>21. člen v Zakonu o zdravstveni dejavnosti odpira nekaj, česar v starem aktualnem
               zakonu sploh ni bilo, in sicer to, da se lahko javni zavodi z drugimi izvajalci
               zdravstvene dejavnosti dogovorijo o opravljanju zdravstvenih storitev. Zveni precej
               nedolžno ali ne? V resnici temu ni tako. Vlada predlaga možnost tihe privatizacije
               javne zdravstvene službe. Da bi lahko zdravstveno dejavnost outsourcali na neko
               privatno zdravstveno firmo, na enaki način kot zdaj javne firme, denimo outsourcajo
               kakšne čistilne servise in podobno. Javni zavod do sedaj je lahko sklenil pogodbo z
               zdravnikom ali pa kakšnim drugim zdravstvenim delavcem, se pravi na tej individualni
               ravni, ni pa mogel ali pa smel outsourcati celih kosov dejavnosti na drugo podjetje.
               Dodatno je problematično, da zakon ne predpisuje nobenih pogojev za tovrsten
               outsourcing. Pri izdajanju koncesije je, recimo, treba pridobiti soglasje Zavoda za
               zdravstveno zavarovanje in pa soglasje ministrstva, pri tem, da se koncesija itak
               lahko izda samo izjemoma. Tukaj nimamo nobene take varovalke.</p>
               <p>Kolegice, kolegi, če tega amandmaja Levice ne sprejmete, danes s tem zakonom niste
               naredili nič. Vse, kar je v njem dobrega, bo padlo v vodo. Kaj ti pomagajo strožji
               predpisi pri podeljevanju koncesije, če lahko nek direktor zdravstvenega doma ali pa
               bolnišnice mirno podpiše pogodbo s privatnikom o izdajanju zdravstvenega programa, ki
               ga plača zavod z javnimi sredstvi, z našim denarjem, brez meril, brez razpisov, brez
               česarkoli drugega kot roka roki? Na drugi strani, zakaj bi privatnik sploh čakal na
               koncesijo in vse pogoje in nadzor, ki s tem pridejo, če se pa lahko dogovori z
               direktorjem bolnišnice, da mu del svojega programa ta podeli in seveda temu programu
               potem sledijo tudi sredstva.</p>
               <p>V Levici predlagamo, da se nemudoma zabremza to backdoor privatizacijo slovenskega
               zdravstva, in sicer na način, da se lahko pogodba sklene samo z drugim javnim
               zavodom. Tako si bodo lahko javni zavodi med sabo še vedno pomagali, tako kadrovsko
               kot kako drugače, zapahnila pa se bodo zadnja vrata, za to, da nam skoznje ne vdre
               privatizacija. Hvala.</p>
            </sp>
            <sp xml:id="SDZ7-Redna-33-2017-09-19.sp160">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 71 poslank in poslancev, za je glasovalo 8, proti 57.</p>
               <p>(Za je glasovalo 8.) (Proti 57.)</p>
               <p>Ugotavljam, da amandma ni sprejet.</p>
               <p>Zaključili smo z odločanjem o amandmajih, s tem pa zaključujem drugo obravnavo
               predloga zakona.</p>
               <p>Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona in je predlagatelj predloga zakona v uvodni obrazložitvi
               predlagal, da zbor na podlagi prvega odstavka 138. člena Poslovnika zbora še na tej
               seji opravi tretjo obravnavo zakona, prehajamo na odločanje o navedenem predlogu.
               Sklep ne bo sprejet, če mu bo nasprotovala več kot tretjina navzočih poslancev.</p>
               <p>Glasujemo. Navzočih je 73 poslank in poslancev, za je glasovalo 51, proti 15.</p>
               <p>(Za je glasovalo 51.) (Proti 15.)</p>
               <p>Ugotavljam, da je sklep sprejet.</p>
               <p>Ugotavljam, da je zbor v drugi obravnavi sprejel amandma k 3. členu dopolnjenega
               predloga zakona.</p>
               <p>Na podlagi tretjega odstavka 138. člena Poslovnika sprašujem kvalificirane
               predlagatelje, ali nameravajo k temu členu vložiti amandmaje.</p>
               <p>Prehajamo na <title>tretjo obravnavo</title> predloga zakona. Ugotavljam, da k predlogu
               zakona za tretjo obravnavo ni bilo vloženih amandmajev. Obveščam vas, da me
               Zakonodajno-pravna služba oziroma Vlada nista opozorili, da je bil zaradi amandmajev,
               sprejetih na seji matičnega delovnega telesa oziroma Državnega zbora v drugi
               obravnavi, predlog zakona neusklajen.</p>
               <p>Prehajamo na odločanje o predlogu zakona.</p>
               <p>Glasujemo. Navzočih je 71 poslank in poslancev, za je glasovalo 48, proti 15.</p>
               <p>(Za je glasovalo 48.) (Proti 15.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.<title> Nadaljujemo s prekinjeno 16. točko
                  dnevnega reda, to je z drugo obravnavo Predloga zakona o spremembah in dopolnitvah
                  Zakona o pacientovih pravicah v okviru rednega postopka. </title>
               </p>
               <p>Prehajamo na odločanje o vloženih amandmajih, ki ga bomo opravili na podlagi pregleda
               vloženih amandmajev z dne 18. 9. 2017.</p>
               <p>Odločamo o amandmaju Poslanskih skupin SMC, Desus in SD k 6. členu.</p>
               <p>Glasujemo. Navzočih je 73 poslank in poslancev, za je glasovalo 52, proti nihče.</p>
               <p>(Za je glasovalo 52.) (Proti nihče.)</p>
               <p>Ugotavljam, da je amandma sprejet.</p>
               <p>Odločamo o amandmaju Poslanske skupine SDS k 7. členu.</p>
               <p>Glasujemo. Navzočih je 73 poslank in poslancev, za je glasovalo 20, proti 48.</p>
               <p>(Za je glasovalo 20.) (Proti 48.)</p>
               <p>Ugotavljam, da je amandma ni sprejet.</p>
               <p>Odločamo o amandmaju poslanskih skupin SMC, Desus in SD k 15. členu.</p>
               <p>Glasujemo. Navzočih je 72 poslank in poslancev, za je glasovalo 55, proti 11.</p>
               <p>(Za je glasovalo 55.) (Proti 11.)</p>
               <p>Ugotavljam, da je amandma sprejet.</p>
               <p>Odločamo o amandmaju Poslanske skupine SDS k 27. členu.</p>
               <p>Glasujemo. Navzočih je 73 poslank in poslancev, za je glasovalo 21, proti 48.</p>
               <p>(Za je glasovalo 21.) (Proti 48.)</p>
               <p>Ugotavljam, da amandma ni sprejet.</p>
               <p>Zaključili smo z odločanjem o amandmajih.</p>
               <p>S tem zaključujem drugo obravnavo predloga zakona.</p>
               <p>Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, je predlagatelj predloga zakona o razpravi predlagal,
               da zbor na podlagi prvega odstavka 138. člena Poslovnika zbora še na tej seji opravi
               tretjo obravnavo predloga zakona.</p>
               <p>Prehajamo na odločanje o navedenem predlogu. Sklep ne bo sprejet, če mu bo
               nasprotovala več kot tretjina navzočih poslancev.</p>
               <p>Glasujemo. Navzočih je 73 poslank in poslancev, za je glasovalo 55, proti 15.</p>
               <p>(Za je glasovalo 55.) (Proti 15.)</p>
               <p>Ugotavljam, da je sklep sprejet.</p>
               <p>Ugotavljam, da je zbor v drugi obravnavi sprejel amandmaja k 6. in 15. členu
               dopolnjenega predloga zakona. Na podlagi tretjega odstavka 138. člena Poslovnika
               sprašujem kvalificirane predlagatelje, ali nameravajo k tema členoma vložiti
               amandmaje?</p>
               <p>V imenu Poslanske skupine SMC ima besedo gospod Branko Zorman.</p>
            </sp>
            <sp xml:id="SDZ7-Redna-33-2017-09-19.sp161">

               <speaker>BRANKO ZORMAN (PS SMC):</speaker>

               <p>Hvala, gospod predsednik.</p>
               <p>V imenu koalicijskih poslanskih skupin napovedujem vložitev amandmaja k 6. členu
               tega zakona. Hvala.</p>
            </sp>
            <sp xml:id="SDZ7-Redna-33-2017-09-19.sp162">

               <speaker>PREDSEDNIK DR. MILAN BRGLEZ:</speaker>

               <p>Državni zbor bo tretjo obravnavo predloga zakona opravil v torek, 26. 9. 2017, po
               končanem glasovanju. Službe zbora bodo pripravile pregled, v katerega bosta vključena
               sprejeta amandmaja in člena, h katerima sta bila amandmaja sprejeta. Amandmaje k tema
               členoma lahko kvalificirani predlagatelji vložijo do začetka tretja obravnave
               predloga zakona na seji zbora.</p>
               <p>S tem prekinjam to točko dnevnega reda.</p>
               <p>Nadaljujemo s <title>prekinjeno 18. točko dnevnega reda, to je z drugo obravnavo
                  Predloga zakona o Prešernovi nagradi v okviru rednega postopka. </title>
               </p>
               <p>Prehajamo na odločanje o vloženem amandmaju, ki ga bomo opravili na podlagi pregleda
               vloženega amandmaja z dne 18. 9. 2017.</p>
               <p>Odločamo o amandmaju Poslanske skupine Levica k 4. členu.</p>
               <p>Obrazložitev glasu v imenu poslanske skupine… V lastnem. Najprej, ali je kakšna
               obrazložitev v imenu poslanske? Ni. Obrazložitev glasu v lastnem imenu, Matjaž
               Hanžek.</p>
            </sp>
            <sp xml:id="SDZ7-Redna-33-2017-09-19.sp163">

               <speaker>MATJAŽ HANŽEK (NeP):</speaker>

               <p>Hvala lepa, predsednik.</p>
               <p>Namen, ki ga ima ta amandma, zelo podpiram. To se pravi, prepričan sem, da je treba
               kdaj pa kdaj tudi na nek način z zakonsko prisilo spreminjati ravnanja ljudi v smeri
               večje enakopravnosti. Ampak pri vseh teh stvareh trčimo na svobodo. Tukaj se mi pa
               zdi, pri tem je šlo pa predaleč v prisilo. Namreč, če bi hoteli enačiti z volilnimi
               kvotami, bi ne samo volilne kvote predstavili, ampak bi tudi prisilili volivce, da bi
               morali 40 % žensk sprejeti, izvoliti v parlament, tako kot zdaj s to hočemo, da je
               vse enako. Po drugi strani, kaj če so na nekem področju tri najboljše ženske, dve
               nagradi podelijo, bosta pa morali dve ženski odpasti, pa dati enega moškega. Poleg
               tega pa se mi zdi, da je umetnost, kultura le nekaj, bi rekel, zelo svobodnega,
               svobodnjaškega, tudi naključnega, da lahko navsezadnje pustimo končnemu odločevalcu,
               da odloči, kakor hoče. Dovolj pa je že, da pripravimo pogoje, da ima možnosti
               odločati na podlagi strokovnosti, ne pa prisiliti, da mora. Potem bi pa počasi
               začeli: tudi starejši od 60 let mora kaj dobiti, pa mlajši od 25 in tako naprej in
               potem lahko s tem zakonom že vnaprej dodelimo bolj ali manj nagrade.</p>
               <p>Zato bom seveda glasoval proti. Hvala.</p>
            </sp>
            <sp xml:id="SDZ7-Redna-33-2017-09-19.sp164">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 69 poslank in poslancev, za so glasovali 3, proti 62.</p>
               <p>(Za so glasovali 3.) (Proti 62.)</p>
               <p>Ugotavljam, da amandma ni sprejet.</p>
               <p>Zaključili smo z odločanjem o amandmaju.</p>
               <p>S tem zaključujem drugo obravnavo predloga zakona.</p>
               <p>Prehajamo na <title>tretjo obravnavo</title> predloga zakona. Ker v drugi obravnavi
               amandma k dopolnjenemu predlogu zakona ni bil sprejet, prehajamo na odločanje o
               predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Glasujemo. Navzočih je 72 poslank in poslancev, za je glasovalo 61, proti 10.</p>
               <p>(Za so glasovali 61.) (Proti 10.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.<title> Nadaljujemo s prekinjeno 19. točko
                  dnevnega reda, to je z drugo obravnavo Predloga zakona o spremembah in dopolnitvah
                  Zakona o socialnem varstvu v okviru rednega postopka. </title>
               </p>
               <p>Prehajamo na odločanje o vloženem amandmaju, ki ga bomo opravili na podlagi pregleda
               vloženega amandmaja z dne 18. 9 . 2017.</p>
               <p>Odločamo o amandmaju Poslanske skupine Levica k 2. členu.</p>
               <p>Obrazložitev glasu v imenu Poslanske skupine Levica Miha Kordiš.</p>
            </sp>
            <sp xml:id="SDZ7-Redna-33-2017-09-19.sp165">

               <speaker>MIHA KORDIŠ (PS Levica):</speaker>

               <p>Hvala za besedo, predsedujoči!</p>
               <p>Čeprav je v besedilu in tudi obrazložitvah tega zakona jasno zapisano, da se bo
               obstoječih 62 centrov za socialno delo preoblikovalo v 62 območnih centrov, pa se ta
               vsebina ne preliva še v člene samega zakona. V 2. in 17. členu je zapisano samo to,
               da bo vlada z uredbo določila centre in enote in ob odsotnosti jasnega zagotovila, da
               obstoječa mreža centrov za socialno delo ne bo okrnjena. In v luči dejstva, da se naj
               bi ta reorganizacija izvedla šele za časa mandata naslednje neke druge vlade, se
               seveda tukaj odpira neka možnost, neželena možnost ukinjanja manjših centrov oziroma
               enot.</p>
               <p>V Levici predlagamo, da se v prehodno določbo zapiše, da bo z reorganizacijo
               ohranjena teritorialna pokritost in dostopnost, kot je obstajala pred reorganizacijo.
               Natančna formulacija tega našega amandmaja povzroča skrbi malo na ministrstvu, ki se
               strinja sicer z namenom tega amandmaja, ampak pravi, da zna biti problem, ker
               zagotavljamo enakomerno dostopnost socialnovarstvenih storitev, potem pa ni jasno,
               ali je to izenačeno z obstoječo mrežo 62 centrov ali to pomeni še pač dodatne
               prklarije in rekompozicije te mreže. Mislim, da je ta pomislek na prvo žogo sicer
               utemeljen, stvarno pa ne, zaradi tega, ker je pri takih stvareh važno tudi, s kakšnim
               namenom predlagatelj kakšno stvar zapiše v zakon ali s kakšnim namenom vloži amandma.</p>
               <p>Iz obrazložitve našega amandmaja in iz te obrazložitve in moje razprave tekom
               današnje seje je več kot jasno, da želimo ohraniti nedotaknjeno mrežo teh 62 centrov.
               In kar z njim želimo doseči, je, da se ja ne bo kakšen od teh socialnih centrov
               ukinil in bo kakšno lokalno okolje ostalo brez te svoje inštitucije. Samo to. Hvala.
           </p>
            </sp>
            <sp xml:id="SDZ7-Redna-33-2017-09-19.sp166">

               <speaker>PREDSEDNIK DR. MILAN BRGLEZ:</speaker>

               <p>Glasujemo. Navzočih je 70 poslank in poslancev, za je glasovalo 16, proti 46.</p>
               <p>(Za je glasovalo 16.) (Proti 46.)</p>
               <p>Ugotavljam, da amandma ni sprejet.</p>
               <p>Zaključili smo z odločanjem o amandmajih.</p>
               <p>S tem zaključujem drugo obravnavo predloga zakona.</p>
               <p>Prehajamo na <title>tretjo obravnavo </title>predloga zakona. Ker v drugi obravnavi
               amandma k dopolnjenem predlogu zakona ni bil sprejet, prehajamo na odločanje o
               predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da je
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Glasujemo. Navzočih je 72 poslank in poslancev, za je glasovalo 51, proti 14.</p>
               <p>(Za je glasovalo 51.) (Proti 14.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda in prekinjam 33. sejo Državnega zbora, ki
               jo bomo nadaljevali jutri ob 9. uri. <title>(SEJA JE BILA PREKINJENA 19. SEPTEMBRA 2017
                  OB 17.17.) </title>
               </p>
            </sp>
         </div>
      </body>
   </text>
</TEI>
