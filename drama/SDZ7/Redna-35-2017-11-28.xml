<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ7-Redna-35-2017-11-28">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|F8F454A4EA80A2EFC125826700468DF7</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=F8F454A4EA80A2EFC125826700468DF7</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-35-2017-11-28.DZ" n="35">
               <name>Redna</name>
               <date when="2017-11-28"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-35-2017-11-28.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 35. seje</stage>
            <stage type="chairman">Sejo sta vodila predsednik dr. Milan Brglez in podpredsednik Primož Hainz. </stage>
            <stage type="time">Seja se je začela ob 9.05. </stage>


            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Spoštovani kolegice poslanke in kolegi poslanci, gospe in gospodje!</p>
               <p>Začenjam z nadaljevanjem 35. seje Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in poslanci:
               gospa Marinka Levičar, mag. Bojana Muršič, gospa Andreja Potočnik do 15. ure, gospa
               Vlasta Počkaj do 15. ure, gospa Erika Dekleva od 13. ure dalje, mag. Tanja Cink do
               15. ure, dr. Jasna Murgel, gospa Suzana Lep Šimenko, gospa Jelka Godec od 14. ure
               dalje, gospa Nada Brinovšek od 14. ure dalje, gospod Franc Breznik, gospod Marijan
               Pojbič, dr. Matej T. Vatovec od 15. ure dalje, dr. Franc Trček, gospod Žan Mahnič,
               dr. Anže Logar, gospod Tomaž Gantar, mag. Aleksander Kavčič, gospod Branko Zorman,
               gospod Kamal Izidor Shaker, gospod Franc Jurša, gospod Tomaž Lisec od 16. ure dalje,
               gospod Danijel Krivec, gospod Ivan Hršak do 13. ure, gospod Bojan Podkrajšek, gospod
               Matjaž Nemec do 15. ure in gospod Jan Škoberne.</p>
               <p>Vse prisotne res lepo pozdravljam!</p>
               <p>Prehajamo na <title>26. TOČKO DNEVNEGA REDA, TO JE NA OBRAVNAVO PREDLOGA ZAKONA
                  SPREMEMBAH IN DOPOLNITVAH ZAKONA O DOHODNINI PO NUJNEM POSTOPKU.</title>
               </p>
               <p>V zvezi s to točko sta bila v zakonodajni postopek vložena dva predloga zakona, in
               sicer Predlog zakona o spremembah in dopolnitvah Zakona o dohodnini, prva obravnava,
               ki ga je v obravnavo Državnemu zboru predložila skupina poslank in poslancev s
               prvopodpisanim gospodom Jožefom Horvatom, ter Predlog zakona o spremembah in
               dopolnitvah Zakona o dohodnini, po nujnem postopku, ki ga je v obravnavo Državnemu
               zboru predložila Vlada.</p>
               <p>Odbor za finance in monetarno politiko je v razpravi o navedenih predlogih zakonov
               odločil, da jih bo obravnaval v skladu s tretjim odstavkom 117. člena Poslovnika
               Državnega zbora. Hkrati je tudi sklenil, da bo nadaljnji postopek v skladu z 227.
               členom Poslovnika Državnega zbora vodil na podlagi predloga zakona, ki ga je
               Državnemu zboru v obravnavo predložila Vlada po nujnem postopku.</p>
               <p>V skladu s četrtim odstavkom 117. člena Poslovnika Državnega zbora dajem besedo
               predlagateljem obeh predlogov zakonov za dopolnilno obrazložitev.</p>
               <p>Najprej dajem besedo predstavniku Vlade, to je ministrici za finance mag. Mateji
               Vraničar Erman.</p>
            </sp>
            <sp who="SDZ7:VraničarErmanMateja">

               <speaker>MAG. MATEJA VRANIČAR ERMAN:</speaker>

               <p>Spoštovani gospod predsednik, spoštovani gospe in gospodje poslanci!</p>
               <p>Danes je pred vami nov davčni paket, ki ga sestavljajo štirje zakoni. Ključen med
               temi štirimi zakoni je zagotovo Zakon o dohodnini. Temeljni namen vseh štirih zakonov
               skupaj pa je, da naslovimo nekatere od pomembnih ovir, na katere nas opozarjajo tako
               socialni partnerji kot primerjave z mednarodnim okoljem in tudi naše lastne
               ugotovitve, ki izhajajo iz izvajanja posameznih zakonskih ureditev. Kot že rečeno,
               spremembe na področju Zakona o dohodnini predstavljajo temeljni kamen letošnjega
               paketa sprememb davčne zakonodaje. Predlagane spremembe na tem področju so usmerjene
               v izboljšanje konkurenčnosti Slovenije, ohranjanje in ustvarjanje novih delovnih mest
               v Sloveniji ter v ustvarjanje dodane vrednosti v Sloveniji z znanjem, ki ga
               posamezniki pridobijo v tujini ali prinesejo iz tujine, s tem pa predvsem tudi
               ustvarjanje kakovostnejših delovnih mest.</p>
               <p>Nadalje so spremembe usmerjene v določene elemente sistema normiranih odhodkov, z
               namenom zmanjšati privlačnost sistema za uporabo tega instrumenta v neustrezne
               namene.</p>
               <p>In tretji namen, odprava problematike, zaznane ob izvajanju zakona, kar sem tudi že
               omenila. Gre za korak v smeri razbremenitve stroškov dela, ob upoštevanju
               zagotavljanja stabilnih in predvidljivih javnofinančnih prihodkov ter temeljni načel
               obdavčevanja.</p>
               <p>Poglavitne predlagane spremembe lahko strnemo v naslednje točke. Uvaja se posebna
               shema za obdavčitve dohodkov iz delovnega razmerja delavcev, napotenih na čezmejno
               izvajanje dela, v obliki zmanjšanja davčne osnove, in sicer se predlaga znižanje v
               višini 20 % od bruto dohodka iz zaposlitve, plače ali nadomestila plače posameznega
               upravičenca z omejitvijo na maksimalni znesek tisoč evrov za izplačilo v posameznem
               mesecu. Ugodnost se pod določenimi pogoji, ki zagotavljajo doseganje namenov in
               ciljev sheme, prizna zavezancem, napotenim na delo, zavezancem, ki jih povezane
               družbe izmenjujejo med seboj, ter zavezancem raziskovalcem. Ugodnost se prizna tako
               za napotitve v Slovenijo kot tudi za napotitve iz Slovenije.</p>
               <p>Na novo se določi davčna obravnava povračil stroškov v zvezi z napotitvami na delo v
               tujino, ki je posledica sprememb, ki jih s 1. januarjem prihodnjega leta prinaša
               Zakon o čezmejnem izvajanju storitev. Predlagana je ugodnejša obravnava od sedaj
               veljavne, z namenom, da zaradi sprememb v vsebinski opredelitvi napotitve na delo v
               tujino v primerjavi s službeno potjo ne bi prišlo do negativnih posledic za delavce
               oziroma gospodarstvo.</p>
               <p>Nadalje se spreminjajo določeni sistemi elementa normiranih odhodkov, z namenom
               zmanjšati privlačnost sistema za uporabo kot neupravičenega instrumenta zniževanja
               davčnih obveznosti. In sicer se pri upoštevanju prihodkov v zvezi s pogoji za vstop v
               sistem ob pogoju za obvezen izstop iz sistema ter z omejitvijo višine normiranih
               odhodkov z absolutno višino.</p>
               <p>Odpravlja se nezveznost dodatne splošne olajšave glede na višino dohodka, s čimer se
               naslavlja predvsem davčno obveznost oseb z najnižjimi dohodki.</p>
               <p>Poleg tega predlagamo še nekatere spremembe, na katere opozarja mednarodno okolje.
               Nastopajoče izvajalce in športnike nerezidente pri uveljavljanju normiranih stroškov
               postavljamo v enak položaj, kot ga imajo rezidenti oziroma nerezidenti, ki poslujejo
               preko poslovne enote. Povečuje se posebna olajšava za rezidente, ki se izobražujejo
               in imajo status dijaka ali študenta.</p>
               <p>Spoštovani! Vlada Republike Slovenije meni, da predstavlja predlog zakona korak v
               pravo smer, kar pa seveda ne pomeni konec iskanja možnih rešitev za povečanje
               konkurenčnosti gospodarstva tudi v segmentu obremenitve dela z davki. Zato
               predlagamo, da predlagane rešitve podprete. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo dajem še predstavniku predlagatelja poslanskega predloga zakona, gospodu
               Jožefu Horvatu.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, spoštovani gospod predsednik. Spoštovana gospa ministrica s sodelavci,
               drage kolegice in kolegi!</p>
               <p>Na področju davčne obremenitve dela je Republika Slovenija med državami z
               nadpovprečno visokim odstotkom dajatev. Medtem ko povprečje OECD znaša 36 %, je breme
               dajatev na delo v Sloveniji 42,7 %, kar pomeni 6,7 odstotnih točk več. Spremembo
               splošne dohodninske olajšave predlagamo, ker želimo razbremeniti visoka davčna
               bremena zavezancev ter posledično izboljšati tudi okolje za razvoj gospodarskih
               aktivnosti. Vlada se hvali z visoko gospodarsko rastjo, za katero so zaslužni naši
               podjetniki in njihovi zaposleni. Na drugi strani pa sadov te rasti ni pripravljena –
               Vlada, namreč – deliti s tistimi, ki so za gospodarsko rast ter obsežnejši proračun
               sploh zaslužni.</p>
               <p>Višina splošne olajšave je trenutno v 111. členu Zakona o dohodnini določena kot
               zmanjšanje letne davčne osnove v višini 2 tisoč 800 evrov letno. Poleg te višine
               splošne olajšave se za dohodek do 10 tisoč 200 evrov po zakonu prizna še zmanjšanje
               letne davčne osnove v višini 3 tisoč 19,83 evra letno. Za osebe z dohodkom nad 10
               tisoč 200 evrov in 11 tisoč 800 evrov pa se prizna dodatno zmanjšanje letne davčne
               osnove v višini tisoč evrov letno. 118. člen Zakona o dohodnini ministru daje
               pristojnost, da upoštevaje cilje ekonomske politike Vlade uskladi zneske splošne
               olajšave. Pravilnik o določitvi olajšav in lestvice za odmero dohodnine za leto 2017
               določa splošno olajšavo 3 tisoč 302,70 evrov. Za dodatno splošno olajšavo za
               zavezance s skupnimi dohodki do 10 tisoč 866 evrov pravilnik določa dodatne 3 tisoč
               2017 evrov olajšave. Dodatna splošna olajšava za zavezance s skupnimi dohodki med 10
               tisoč 866 evri in 12 tisoč 570 evri pa je po pravilniku tisoč 115,94 evrov.</p>
               <p>Nova Slovenija je stranka, ki ima v svojem programu kot eno glavnih načel določeno
               načelo omejenih davčnih obremenitev. Tudi zato se pri svojem parlamentarnem delu ne
               utrudimo in vedno znova in znova predlagamo zakone, ki bi v Sloveniji davke znižali
               ter tako povečali slovenske neto plače.</p>
               <p>Predlog zakona Nove Slovenije, ki je trenutno pred nami, predvideva povečanje
               zakonsko določene splošne olajšave iz 2 tisoč 800 evrov letno na 7 tisoč evrov letno.
               Da bi učinke našega predloga zakona enostavneje prikazali, spoštovani gospe in
               gospodje, poglejmo primer konkretne osebe. Recimo ji Maja. Državljanka Maja ima bruto
               plačo tisoč 600 evrov, od tega plača 353 evrov prispevkov in 190 evrov dohodnine. Na
               račun dobi torej neto plačo tisoč 57 evrov. Po predlogu Nove Slovenije bi Maja od
               svoje bruto plače plačala enako 353 evrov prispevkov in 106 evrov dohodnine. Njena
               neto plača bi se povečala iz tisoč 57 evrov na tisoč 141 evrov. Maja bi torej dobila
               za 84 evrov višjo plačo. Na letni ravni je to dobrih tisoč evrov več seveda. Govorimo
               o Maji, ki ima povprečno slovensko plačo. Tisoč evrov pa seveda pomeni ravno en lep
               družinski dopust. Ob gospodarski rasti, gospe in gospodje, si naši zaposleni to
               zaslužijo. Čas je za blaginjo za vse.</p>
               <p>Vlada kot težavo navaja, da bi taka sprememba povzročila 490 milijonov evrov veliko
               zmanjšanje proračunskih prihodkov, na drugi strani pa za Vlado ni težava konstantno
               povečevanje proračunskih odhodkov. Od leta 2016 do leta 2019 je namreč Vlada
               proračunske odhodke povečala že za skoraj 700 milijonov evrov.</p>
               <p>V Novi Sloveniji smo prepričani, da je prišel čas, ko si v tej državi končno nekaj
               zaslužijo tudi njeni davkoplačevalci. Prav zato smo predlagali sprejetje tega zakona,
               ki niža davke in viša plače. V Novi Sloveniji upamo, da bo v naši družbi do tega
               končno enkrat prišlo. Za to se bomo vedno zavzemali. Čas je, kot rečeno, za blaginjo
               za vse. Kako preproste rešitve, kako preprosto je razumeti socialno-tržni model
               gospodarstva, ki ga zagovarja Nova Slovenija. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Predlog zakona je obravnaval Odbor za finance in monetarno politiko kot matično
               delovno telo. Za predstavitev poročilo odbora dajem besedo podpredsednici, gospe
               Vojki Šergan.</p>
            </sp>
            <sp who="SDZ7:ŠerganVojka">

               <speaker>VOJKA ŠERGAN (PS SMC):</speaker>

               <p>Hvala za besedo. Spoštovana ministrica z ekipo, kolegice in kolegi, lepo
               pozdravljeni!</p>
               <p>Odbor za finance in monetarno politiko je na 82. nujni seji 2. 11. 2017 na podlagi
               tretjega odstavka v povezavi s prvim in drugim odstavkom 117. člena Poslovnika
               Državnega zbora v okviru iste točke dnevnega reda kot matično delovno telo obravnaval
               dva predloga zakona, in sicer Predlog zakona o spremembah in dopolnitvah Zakona o
               dohodnini <stage>(ZDoh-2S)</stage>, prva obravnava, 
                  EPA 2163-VII
               , ki ga je Državnemu zboru v obravnavo predlagala skupina poslank in poslancev s
               prvopodpisanim Jožefom Horvatom, in Predlog zakona o spremembah in dopolnitvah Zakona
               o dohodnini <stage>(ZDoh-2T)</stage>, nujni postopek, 
                  EPA 2239-VII
               , ki ga je Državnemu zboru v obravnavo poslala Vlada Republike Slovenije.</p>
               <p>Odbor je v skladu s 117. členom Poslovnika Državnega zbora najprej odločal, ali bo
               navedena predloga zakonov obravnaval v okviru iste točke dnevnega reda na seji odbora
               po določbah pravilnika o nujnem postopku za sprejem zakona. Odbor je tako sprejel
               sklep, da bo na isti seji v okviru iste točke dnevnega reda po določbah Poslovnika
               Državnega zbora o nujnem postopku za sprejem zakona obravnaval Predlog zakona o
               spremembah in dopolnitvah Zakona o dohodnini, prva obravnava, 
                  EPA 2153-VII
               , ki ga je Državnemu zboru predložila skupina poslank in poslancev s
               prvopodpisanim Jožefom Horvatom, in Predlog zakona o spremembah in dopolnitvah Zakona
               o dohodnini, nujni postopek, 
                  EPA 2239-VII
               , ki ga je Državnemu zboru predložila Vlada.</p>
               <p>V nadaljevanju je odbor v skladu s 127. členom Poslovnika Državnega zbora odločal, na
               podlagi katerega izmed predlaganih zakonov bo pripravil dopolnjen predlog zakona. In
               sprejel sklep: <q>»Dopolnjeni predlog zakona se pripravi na podlagi Predloga zakona o
               spremembah in dopolnitvah Zakona o dohodnini (ZDoh-2T), nujni postopek, ki ga je
               Državnemu zboru v obravnavo predložila Vlada.</q></p>
               <p>V skladu s 127. členom Poslovnika Državnega zbora je odbor odločal tudi o tem, ali
               katerega od členov iz ZDoh-2S vključi v ZDoh-2T, na podlagi katerega bo pripravljen
               dopolnjen predlog zakona. Po končani razpravi o morebitni vključitvi posameznih
               členov ZDoh-2S v ZDoh-2T je odbor na podlagi 127. člena Poslovnika Državnega zbora
               sprejel naslednji sklep: <q>»V predlog zakona, na podlagi katerega bo pripravljen
               dopolnjeni predlog zakona, se ne vključi nobenega izmed členov iz predlaganega zakona
               o spremembah in dopolnitvah Zakona o dohodnini, ki ga je Državnemu zboru predložila
               skupina poslank in poslancev s prvopodpisanim Jožefom Horvatom.«</q></p>
               <p>Glede na predhodne sprejete sklepe je odbor v nadaljevanju opravil drugo obravnavo
               Predloga zakona o spremembah in dopolnitvah Zakona o dohodnini, in sicer v
               predloženem besedilu. Obravnava je v skladu s tretjim odstavkom 127. člena potekala
               po določbah Poslovnika Državnega zbora o obravnavi predloga zakona na matičnem
               delovnem telesu in po določbah 144. člena Poslovnika Državnega zbora, ki velja za
               obravnavo in sprejem zakona po nujnem postopku.</p>
               <p>Odbor je v skladu z drugim odstavkom 130. člena Poslovnika Državnega zbora obravnaval
               vložene amandmaje in sprejel amandmaje poslanskih skupin SMC, Desus in SD k 2., 3.,
               in 5. členu predloga zakona in ni sprejel amandmaja poslanca Jožefa Horvata k 5.
               členu predloga zakona.</p>
               <p>Odbor je v skladu s 128. členom Poslovnika Državnega zbora glasoval o členih predloga
               zakona in jih sprejel.</p>
               <p>Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerega so
               vključeni sprejeti amandmaji.</p>
               <p>Dopolnjen predlog zakona je sestavni del tega poročila. Zato je sprejel odbor sklep:
               <q>Odbor za finance in monetarno politiko predlaga, da se dnevni red 35. redne seje, to
               se pravi, današnje seje Državnega zbora, razširi z naslednjo točko dnevnega reda:
               Predlog zakona o spremembah in dopolnitvah Zakona o dohodnini (ZDoh-2T), nujni
               postopek, EPA 2239-VII, ki ga je Državnemu zboru v obravnavo predložila Vlada.«</q></p>
               <p>Na podlagi sprejetih odločitev je odbor smiselno zaključil tudi zakonodajni postopek
               za ZDoh-2S in na podlagi 128. člena Poslovnika Državnega zbora sprejel sklep, s
               katerim Predlog zakona o spremembah in dopolnitvah Zakona o dohodnini, (ZDoh-2S), 
                  EPA 2163-VII, ki ga je Državnemu zboru predložila skupina poslank in poslancev s
               prvopodpisanim Jožefom Horvatom, ni primeren za nadaljnjo obravnavo. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Sledi predstavitev stališč poslanskih skupin.</p>
               <p>Besedo ima Poslanska skupina Demokratične stranke upokojencev Slovenije, zanjo Marija
               Antonija Kovačič.</p>
            </sp>
            <sp who="SDZ7:KovačičMarijaAntonija">

               <speaker>MARIJA ANTONIJA KOVAČIČ (PS DeSUS):</speaker>

               <p>Hvala za besedo. Vsem prav lep pozdrav!</p>
               <p>Davčna reforma vedno dvigne veliko prahu med širšo javnostjo. Skoraj vsakič povzroči
               nekaj dodatnih sivih las in nejevoljo državljanov, saj jo večina doživlja za nič
               drugega kot dodatne davke, ki bodo močno udarile po njihovih žepih. Vendar to ne more
               biti vedno enako zamišljen negativen scenarij. Dokaz temu je tudi predlog paketa
               zakonodaje, kot ga je pripravila Vlada, ki gre tokrat v nasprotno smer, ker prinaša
               večjo davčno razbremenitev zavezancev.</p>
               <p>V Poslanski skupini Desus nenehno opozarjamo, da so ravno davčni prihodki tisti, ki
               najbolj polnijo državni proračun in so še kako pomembni finančni vir pri kreiranju
               socialne politike države. Kljub temu dejstvu pa bo tokrat državna blagajna
               prikrajšana, saj bo največji delež, skoraj 14 milijonov evrov iz naslova dohodnine
               razdelila med zaveznike, ki bodo po novem deležni bolj pravičnega sistema
               uveljavljanja dodatne splošne olajšave, ki bo odvisna od dohodka in izračuna na letno
               po formuli.</p>
               <p>Davčne ugodnosti si lahko obetajo tudi študentje v obliki zvišane študentske
               olajšave, ki bo enaka 100 procentom zneska splošne olajšave.</p>
               <p>V Poslanski skupini ocenjujemo, da je prav, da mladim povrnemo voljo do dela, občutek
               samostojnosti in osebnega zadovoljstva. Davčne obremenitve študentskega dela niso
               zaželena popotnica ob vstopu mladih na trg dela, saj si lahko zelo hitro ustvarijo
               vtis, da se ne splača delati. Naj spomnim, da je pred dvema letoma študentom bila
               dana obveznost plačevanja 15,5 % prispevka v pokojninsko blagajno, kar je sedaj
               črtano in bistveno prispeva k zmanjšanju državnega transferja. To dejstvo pozabljajo
               tudi nekateri tako imenovani borci za pokojnine, ki nas nenehno opozarjajo, da država
               vedno manj denarja namenja za pokojnine. Ni odveč še enkrat ponoviti, da nižji davčni
               transfer v ZPIZ blagajno ne pomeni avtomatično nižjih pokojnin, vendar le-to, da se
               je slednja napolnila iz drugega vira, kot je višji vplačani znesek socialnih
               prispevkov.</p>
               <p>Predlog zakona vsebuje tudi rešitve, ki bodo pripomogle k preprečitvi zlorab
               sedanjega sistema normiranih odhodkov. V Poslanski skupini Desus se nam zdi pomemben
               dosežek tudi pri drugačni davčni obravnavi dela plač iz naslova poslovne uspešnosti.
               Tako bo po novem slednja izvzeta iz davčne osnove v višini 100 odstotkov zadnje znane
               povprečne mesečne plače zaposlenih. Doslej je bila omejitev postavljena pri 70
               odstotkov.</p>
               <p>Predlagana novela nudi kupico zelo dobrih rešitev, katerim v Poslanski skupini ne
               moremo nasprotovati, saj gre, kot sem že uvodoma omenila, za razbremenitev,
               ponavljam, razbremenitev davčnih zavezancev ne pa ustvarjanja novih obveznosti.</p>
               <p>Kar pa zadeva podoben predlog zakona s strani Poslanske skupine Nove Slovenije, pa
               smo dolžni pojasniti, da so predlagatelji postavili nekoliko nerealne cilje, saj bi
               predlagane rešitve pomenile izpad finančnih sredstev v višini približno 500 milijonov
               evrov, kar je kljub gospodarskemu okrevanju definitivno prevelik zalogaj za državni
               proračun. Zato smo v Poslanski skupini Desus predlog zavrnili kot neustrezen za
               nadaljnjo obravnavo. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Socialnih demokratov, zanjo gospod Janko Veber.</p>
            </sp>
            <sp who="SDZ7:VeberJanko">

               <speaker>JANKO VEBER (PS SD):</speaker>

               <p>Hvala za besedo in lep pozdrav vsem tudi v imenu Poslanske skupine Socialnih
               demokratov!</p>
               <p>Predlog zakona o spremembah in dopolnitvah Zakona o dohodnini sledi poenostavitvi
               davčnega sistema in razbremenitvi zavezancev in te rešitve lahko zasledimo vsaj v
               šestih točkah v tem zakonu, ki ga danes obravnavamo. In sicer prinaša prva sprememba
               delavcem, napotenim na delo v tujino, poenostavitev oziroma razrešitev zapletene
               davčne obravnave, saj je bila nekako ves čas prisotna dilema, ali gre za napotitev
               ali gre za službeno pot. In z zakonom se to ureja na način, da nadomeščamo te izraze
               z enotno obravnavo vseh napotenih na delo v tujino, ki trajajo do 30 dni.</p>
               <p>Posebej pa se rešuje še problematika voznikov v mednarodnem prometu, katerih delo je
               seveda specifično. Zanje se bo kot kratkotrajna napotitev štela službena pot oziroma
               vožnja do 90 dni.</p>
               <p>Druga sprememba omogoča način ugotavljanja normiranih stroškov za mala podjetja in
               podjetnike, kjer bodo mejne vrednosti za obvezen prehod v sistem ugotavljanja dobička
               poslej definirane z maksimalnim zneskom normiranih stroškov in ne več z zgornjo mejo
               prihodkov. In nenazadnje bo takšna rešitev tudi omogočila lažje odkrivanje tistih, ki
               veriženje več malih podjetij uporabljajo za davčno izmikanje. V celoti pa ostaja v
               veljavi sistem normirancev, ki mnogim malih podjetjem in podjetnikom omogoča
               enostavnejše poslovanje.</p>
               <p>Tretja pomembna točka, poenostavite oziroma razbremenitev ali če hočete v tem primeru
               dodatnega nagrajevanja delavcev pa se nanša na tako imenovano trinajsto plačo oziroma
               letno nagrado zaposlenim. Že lani smo z velikim prizadevanjem opredelili trinajsto
               plačo kot prihodek, ki se ne obremeni z dohodnino, če ne presega 70 odstotkov
               povprečne mesečne plače. S temi predlogi sprememb pa se tudi skupno, tako s pobudo
               sindikatov kot tudi Gospodarske zbornice, davčna oprostitev tovrstnih dohodkov
               zvišuje do 100 odstotkov povprečne slovenske mesečne plače. Prepričani smo, da bo to
               uspešen korak, ki bo spodbudil delodajalce k temu, da vključijo tudi delavce v
               bistveno večjem obsegu v delitev ustvarjenih rezultatov in dobičkov, h katerim so
               prav gotovo v s svojim delom največ prispevali prav zaposleni.</p>
               <p>Naslednja rešitev se kaže na področju upoštevanja olajšav, s katero se znižuje višina
               davčnih obveznosti za ljudi. Izključitev prejete brezplačne pravne pomoči iz
               dohodninske osnove je ena od tistih rešitev, ki v veliki meri pomaga prav tistim, ki
               si ne morejo zagotoviti dragih odvetnikov, če pa že imajo brezplačno pravno pomoč, pa
               se jim tudi ta pomoč ne bo vštela v dohodninsko osnovo. In za prejemnike nizkih
               dohodkov so pomembne še spremembe pri posebni olajšavi, ki jim omogoča zmanjšanje
               davčen osnove. Namreč dosedanja stopničasto zastavljena olajšava je v praksi
               povzročala, da je nekdo, ki ima sicer nizke dohodke, imel sicer možnost zaslužiti s
               priložnostim delom nekaj več, vendar je potem seveda s preseganjem določene meje
               padel v višjo davčno stopnjo in izgubil pravzaprav tisto, kar je zaslužil. Tako da
               nova formula za izračun posebne olajšave naj bi bila pravičnejša, saj se enakomerno
               in zvezno znižuje, torej upošteva nekako zvezen prehod v višje razrede ne pa
               enkraten, ki običajno odvzame potem ves dodaten prihodek.</p>
               <p>Naj omenil še pomembne spremembe za študente. S predlaganimi spremembami se zvišuje
               tudi olajšava za študente, ki bo ponovno izenačena s splošno davčno olajšavo.</p>
               <p>Zaradi vseh teh navedenih razlogov bomo zakon o spremembi in dopolnitvi Zakona o
               dohodnini podprli.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima poslanska skupina Nove Slovenije – krščanskih demokratov, zanjo mag. Matej
               Tonin.</p>
            </sp>
            <sp who="SDZ7:ToninMatej">

               <speaker>MAG. MATEJ TONIN (PS NSi):</speaker>

               <p>Dragi poslanke in poslanci, dober dan!</p>
               <p>Slovenska gospodarska rast je v zadnjem obdobju dobra. Za leto 2016 je bila 3,1
               odstotna, za leto 2017 so predvidena 4,4 odstotna, za leto 2018 pa 3,9 odstotna. Tudi
               znotraj evrskega območja je to dobra gospodarska rast. Seveda pa si ne smemo
               zatiskati oči, da je to posledica dobrega dela Vlade, ker Vlada ima s to gospodarsko
               rastjo približno toliko skupnega, kot ima Vlada z jutri napovedanim snegom. Mislim,
               da to gospodarsko rast poganja predvsem izvoz in boljše razmere, ki so se vzpostavile
               predvsem v naših ključnih trgovinskih partnericah, kamor izvaža slovenska industrija.
               Tu je treba izpostaviti Nemčijo, na katero je Slovenija še posebej vezana preko
               avtomobilske industrije, in to je tisto, kar je v zadnjih letih poganjalo našo
               gospodarsko rast. Seveda, če pa želimo v prihodnosti ujeti tudi razvite narode, potem
               je jasno, da potrebujemo mnogo večjo rast, kot jo imajo oni, če želimo priti na
               približno enak nivo razvitosti, kot ga imajo oni. Zato je ključno, da gospodarsko
               rast zadržimo. Vsi strokovnjaki poudarjajo, da je prihodnja gospodarska rast poleg
               izvoza v veliki meri odvisna tudi od domače potrošnje. Domača potrošnja pa ni nič
               drugega kot to, da ljudem ostane nekaj več v njihovih žepih, v njihovih denarnicah,
               da lahko ta višek denarja tudi ustrezno potrošijo. Drugih enostavnih rešitev tu ni,
               torej, ljudem mora ostati več v denarnicah, če želimo, da se bo domača potrošnja
               povečala. In v tej luči je Nova Slovenija prišla z izjemno enostavno rešitvijo, ki bi
               tudi zelo hitro učinkovala. Predlagali smo, da bi pri dohodnini povečali splošno
               olajšavo na 7 tisoč evrov. Kaj bi to konkretno v praksi pomenilo, saj se vsi radi
               pogovarjamo o konkretnih primerih. Glede na današnjo splošno olajšavo, recimo,
               poglejmo primer nekega državljana, ki ima povprečno plačo. To pomeni, da v denarnico
               dobi neto tisoč 49 evrov oziroma nekaj več kot tisoč evrov. Bruto plača takega
               posameznika je tisoč 584 evrov, od tega v različne državne blagajne plača 350 evrov,
               za dohodnino pa plača 185 evrov; to je trenutna situacija. In če bi večina v tem
               parlamentu sprejela predlog Nove Slovenije, se bruto plača ne bi spremenila, kar
               pomeni, da bi obremenitev gospodarstva ostala enaka. Prispevki v zdravstveno,
               pokojninsko in druge državne blagajne bi ostali nespremenjeni, enako, 350 evrov. Bi
               se pa znižal prispevek državljana za dohodnino, in sicer s 185 evrov na 104 evre, kar
               v končni posledici pomeni, da bi zaradi predloga Nove Slovenije državljan s povprečno
               plačo imel 81 evrov na mesec več v svoji denarnici. V celotnem letu to pomeni slabih
               tisoč evrov, kar je pa že znesek, ki lahko pomembno prispeva k večji domači
               potrošnji. Dokler se mi pogovarjamo o petih, desetih evrih, potem lahko govorimo o
               tem, da si bodo morda upokojenci, zaposleni ali pa kdorkoli drug lahko privoščil dve
               kepici sladoleda več kot sicer, in to seveda ne more učinkovito prispevati k večji
               domači potrošnji, tisoč evrov več pa vsekakor lahko.</p>
               <p>Predlog Nove Slovenije gre v smer, da bi to gospodarsko rast čutili prav vsi
               državljani, ne zgolj nekateri, ampak vsi. Poleg vsega ta predlog Nove Slovenije
               rešuje tudi vprašanje delavcev migrantov, ki delajo preko naše severne meje, ker s
               predlogom Nove Slovenije tem delavcem ne bi bilo treba več izvajati doplačil v
               slovenski proračun. Ampak, kot rečeno, naša Vlada tega ne želi upoštevati. In na nek
               način se nam ne zdi pošteno, da na drugi strani Vlada troši več, medtem ko pa ne
               dovoli, da bi vsi slovenski državljani gospodarsko rast čutili v svojih žepih.</p>
               <p>Ker je v okviru tega zakona predvidena tudi manjša obdavčitev božičnice, bo Nova
               Slovenija ta predlog podprla.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Levice, zanjo Luka Mesec.</p>
            </sp>
            <sp who="SDZ7:MesecLuka">

               <speaker>LUKA MESEC (PS Levica):</speaker>

               <p>Hvala za besedo in lep pozdrav.</p>
               <p>V vladnem predlogu sta dva pozitivna ukrepa, ki bosta koristila študentom in delavcem
               z najnižjimi plačami, zato socialisti ne bomo glasovali proti. Po drugi strani pa je
               v zakonu več škodljivih rešitev, zato zakona ne bomo podprli.</p>
               <p>Naša prva pripomba je, da bo proračun zaradi uveljavitve tega zakona vsako leto
               izgubil 16 milijonov evrov. Glede na to, da so naše javne finance še vedno
               podhranjene, bi bilo treba ta izpad nadomestiti. Dohodnina je recimo glavni vir
               financiranja občin. Manj kot zberemo dohodnine, manj je denarja za subvencioniranje
               vrtcev, za investicije v zdravstvene domove pa tudi za neprofitna stanovanja. Izpad
               16 milijonov evrov bi z lahko nadomestili s tem, da bi odpravili spremembe
               dohodninske lestvice, ki jih je Cerarjeva koalicija sprejela v korist 10 odstotkov
               prebivalcev z najvišjimi dohodki. S spremembama dohodninske lestvice je Cerarjeva
               vlada osiromašila proračun za 80 milijonov evrov, in to v času, ko so, recimo,
               nadomestila za brezposelne še vedno zamrznjena. Takšna politika je socialno
               nepravična in ekonomsko nesmiselna.</p>
               <p>Naša druga pripomba pa se nanaša na obdavčitev javnih uslužbencev, ki opravljajo
               dopolnilno dejavnost. Sem spadajo tudi t. i. zdravniki dvoživke, ki delajo preko
               popoldanskih espejev. Ministrstvo za finance je najprej obljubljalo tudi pravičnejšo
               obdavčitev popoldanskih espejev, vendar je na koncu predlagalo samo nekaj kozmetičnih
               popravkov. Koalicija je po eni strani z novelo Zakona o zdravstveni dejavnosti
               omejila dopolnilno delo zdravnikov iz javnega sektorja, po drugi strani pa s tem
               zakonom ohranja davčno ureditev, ki naravnost spodbuja tovrstno zaslužkarstvo.</p>
               <p>Naj razložim v čem je problem. Zdravnik v javnem sistemu odpre popoldanski espe. Z
               njim lahko zasluži tudi do 50 tisoč evrov letno, plača pa bistveno manj davkov kot
               drugi zaposleni. Socialne prispevke namreč plačuje v pavšalu. Torej, če zasluži na
               mesec do 4 tisoč dodatnih evrov, plača enake prispevke, torej ne enak delež, ampak
               enake prispevke, kot če bi s to dopolnilno dejavnostjo na mesec zaslužil 10-krat
               manj, torej 400 evrov. To je v nasprotju z elementarno pravičnostjo, poleg tega pa na
               ta način izgubljamo sredstva za zdravstveno varstvo in pokojnine. Poleg tega ima tak
               zdravnik dvoživka še ogromno dohodninsko olajšavo. Na 50 tisoč evrov letnega dohodka,
               se mu prizna 80 % stroškov, in na koncu nekdo, ki ima poleg plače v javnem sektorju
               še 50 tisoč evrov letno, na teh 50 tisoč plača samo 4 % dohodnine. Ob takšni ureditvi
               ni čudno, da je v javnem sektorju, posebej med zdravniki, ta model tako privlačen in
               da ljudje vse bolj izgubljajo zaupanje do države in njenih institucij, uslužbenci v
               javnem sektorju pa se bolj kot na delo v javnem sektorju osredotočajo na zaslužek
               popoldan. Zato socialisti zahtevamo, da se zaslužki od dopolnilne dejavnosti
               obdavčijo po progresivni dohodninski lestvici, ki velja za vse zaposlene in
               upokojence. Kdor zasluži par 100 evrov na mesec, naj plača dohodnino po 16 % stopnji,
               kdor zasluži 50 tisoč evrov pa naj plača dohodnino po 50 % stopnji, tako kot vsi, ki
               so zaposleni. Lestvica, ki velja za plače, naj velja tudi za dopolnilno dejavnost, še
               toliko bolj pa za dohodke od kapitala, ki jih je prva Janševa vlada izvzela iz
               progresivne, torej pravične obdavčitve. Na ta način ne bi pridobili samo več
               sredstev, ampak bi hkrati omejili pojav zaslužkarstva v javnem sektorju, zlasti pa v
               zdravstvenem sistemu.</p>
               <p>Vlada je s tem predlogom pokazala, da bo še naprej dopuščala takšne pojave, Levica pa
               seveda pri takšni politiki ne bo sodelovala. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Stranke modernega centra, zanjo gospa Vojka Šergan.</p>
            </sp>
            <sp who="SDZ7:ŠerganVojka">

               <speaker>VOJKA ŠERGAN (PS SMC):</speaker>

               <p>Hvala za besedo. Spoštovani!</p>
               <p>S Predlogom zakona o spremembah in dopolnitvah Zakona o dohodnini nadaljujemo
               zmanjšanje obremenitve dela. Že v letu 2016 smo sprejeli mini davčno reformo, ki je
               bolj obremenila kapital ter razbremenila delo. Ukrepi glede razbremenitve dela so v
               letu 2016 omogočili spremembo dohodninske lestvice z uvedbo novega davčnega razreda
               med veljavnim drugim in tretjim davčnim razredom s stopnjo 43 % ter znižanjem davčne
               stopnje z 41 na 39 %. Tako so se tudi razbremenili zavezanci nad 1,6-kratnikom
               povprečne plače. Zvišal se je tudi dohodkovni prag za upravičence do dodatne splošne
               olajšave za 300 evrov, na letnem nivoju zvišanje za 10 tisoč 866 na 11 tisoč 166.
               Oprostila so se plačila dohodnine za del dohodka iz naslova poslovne uspešnosti do
               višine 70 % povprečne mesečne plače. Učinki tega ukrepa bodo najbolj vidni pri
               izplačilih 13. plače in poslovni uspešnosti za leto 2017.</p>
               <p>Zdaj pa smo na Odboru za finance sprejeli amandma, ki omogoča, da se je posebna
               davčna obravnava do določene višine prejetega dela plače za poslovno uspešnost
               zvišala iz dosedanjih 70 na 100 % zadnje znane povprečne mesečne plače zaposlenih v
               Sloveniji, to je tako imenovana božičnica. Prejeti dohodek se tako na predlagani
               višini ne bi všteval v davčno osnovo od dohodka iz delovnega razmerja. Te rešitve pa
               bodo veljale v letu 2018.</p>
               <p>S spremembo dodatne splošne olajšave se znižuje davčni primež v celotnem intervalu
               skupnega dohodka, za katerega je določena dodatna splošna olajšava, to je med dohodki
               v višini okoli 60–70 % povprečne plače. Na podlagi tega ukrepa se tako dela še en
               korak v smeri razbremenitve dohodkov iz dela in s tem krepi konkurenčnost poslovnega
               okolja tudi z vidika mednarodne primerjave obremenitve dela. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Poslanska skupina Slovenske demokratske stranke, zanjo mag. Marko
               Pogačnik.</p>
            </sp>
            <sp who="SDZ7:PogačnikMarko">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, spoštovana ministrica, kolegice, kolegi!</p>
               <p>V Slovenski demokratski stranki ne bomo podprli predlaganih rešitev.</p>
               <p>Predlaganih rešitev ne bomo podprli iz več razlogov. V Slovenski demokratski stranki
               smo prepričani, da Vlada in pa koalicija strank modernega centra, Socialnih
               demokratov in pa Desusa ne deluje na področju davčnih zakonov v prid gospodarstva ali
               v prid državljank in državljanov Republike Slovenije, ampak delujejo predvsem v prid
               polnjenja proračuna. Mandat vlade Mira Cerarja in pa mandat vlade strank Modernega
               centra, Socialnih demokratov in pa Desusa prehajajo v zaključno fazo, se, bi rekel,
               zaključuje. Državljankam in državljanom Republike Slovenije bo ta mandat ostal v
               spominu predvsem po tem, da se je ta vlada določila predvsem nove davčne obremenitve
               in pa višje obremenitve za gospodarstvo.</p>
               <p>V Slovenski demokratski stranki smo prepričani, da predlagane rešitve, ki jih
               predlaga ta koalicija in pa Ministrstvo za finance, niso ustrezne. Dejstvo je, da je
               gospodarska rast v Sloveniji visoka, da vse mednarodne institucije napovedujejo
               gospodarsko rast za Slovenijo tudi v naslednjem obdobju, za to gre predvsem zahvala
               za gospodarstvo. Ta vlada dejansko gospodarstva ne zna nagraditi, gospodarstvo
               dejansko celo kaznuje.</p>
               <p>V Slovenski demokratski stranki smo prepričani, da bi se gospodarska rast morala
               poznati predvsem v žepih državljank in državljanov Republike Slovenije. Gospodarska
               rast se žal v žepih državljank in državljanov Republike Slovenije ne pozna. Zato smo
               se tudi v Slovenski demokratski strani odločili, da smo v prejšnjem tednu vložili nov
               zakon za spremembo in dopolnitev Zakona o dohodnini, kjer predlagamo zmanjševanje
               dohodnine po razredih za 2 odstotni točki in dvig splošne dohodninske olajšave.
               Takšen primer bi dejansko tistim, ki zasluži povprečno slovensko plačo, ob koncu leta
               pomenil, da ima v žepu približno 400 evrov več, kot ima danes.</p>
               <p>V Slovenski demokratski stranki smo prepričani, da je delo v Sloveniji preveč
               obremenjeno in da se s tem znižuje tudi konkurenčnost slovenskega gospodarstva.
               Prepričani smo, da te predlagane rešitve, ki jih predlaga vlada Mira Cerarja, niso
               dovolj pogumne in da bi glede na vse napovedi in na trenutno gospodarsko rast lahko
               bile pogumnejše. V Slovenski demokratski stranki smo prepričani, da ta vlada
               nadaljuje politiko dodatnih obremenitev in predvsem politiko zadolževanja.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Končali smo s predstavitvijo stališč poslanskih skupin.</p>
               <p>Prehajamo na razpravo o členih in vloženih amandmajih. V razpravo dajem 2. člen ter
               amandma poslanskih skupin SMC, Desus in SD.</p>
               <p>Najprej v imenu predlagatelja gospod Jožef Horvat.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, gospod predsednik. Spoštovani!</p>
               <p>Morda še nekaj dodatnih pojasnil. Kot veste, se Nova Slovenija zavzema za
               socialno-tržni model gospodarstva. To pomeni, da želimo vse tisto, kar ustvarimo, kar
               ustvarijo delavci, delodajalci, podjetniki, lastniki podjetij, da želimo na nek
               pravičen način vse te dobrine razdeliti. To je socialno-tržni model gospodarstva.
               Obstaja seveda veliko teorij, ampak pustimo teorije, spustimo se na realno življenje.
               Naš namen je bil izključno to, da pri tej visoki gospodarski rasti, nadpovprečni
               evropski gospodarski rasti končno enkrat tudi delavci nekaj dobijo. Obžalujemo, da
               smo mi tukaj praktično osamljeni pri teh prizadevanjih. To je neverjetno. Pred nekaj
               dnevi je bil en zanimiv dogodek v Mariboru, ki sta ga organizirala Inštitut Janeza
               Evangelista Kreka in Konrad-Adenauer-Stiftung in je bilo govora prav o tem
               socialno-tržnem modelu gospodarstva za vzhodno Slovenijo. Osrednji gost je bil drugi
               človek Magne, gospod Althaus. Škoda, obžalujem, da tam ni bilo več poslancev, tudi
               kakšnega predstavnika Vlade, da bi morda njemu, ko toliko govorimo o Magni, torej
               drugemu človeku Magne, da bi morda in najbrž, upam, bolje zaupali kot politični
               stranki Nova Slovenija. Da bi vam razložil, kaj pravzaprav pomeni danes v tretjem
               tisočletju socialno-tržni model gospodarstva. Zanimivo, tudi lastniki podjetij
               pravijo, ni vse v profitu. To vam iskreno nekateri ali mnogi priznajo. Razumljivo,
               kaj ti bo podjetje, katerega lastnik si, če nimaš zadovoljnih delavcev, če ni dobrih
               medčloveških odnosov, če ljudje gredo s slabo voljo v službo. Kaj ti potem pomaga?
               Vsi pravzaprav moramo biti na nek način zadovoljni in udeleženi pri tem, kar se
               ustvari.</p>
               <p>Zakaj 7 tisoč splošna olajšava? Zakaj ta dvig splošne olajšave na 7 tisoč? Zato ker
               če pogledate podatke Ministrstva za delo, družino, socialne zadeve, če pogledate
               podatke Statističnega urada Republike Slovenije, vam bodo prikazali, da je prag
               tveganja revščine za enočlansko gospodinjstvo v letu 2016, torej lani, bil na nivoju
               7 tisoč 396 evrov na letni ravni. 7 tisoč 396 evrov je prag tveganja revščine. Sedaj
               upam, da vsaj razumete, zakaj smo predlagali splošno olajšavo 7 tisoč. Poleg tega pa
               smo imeli v mislih tudi to, da si vsak zavezanec, dohodninski zavezanec zna zelo
               enostavno izračunati dohodnino, da si zna zelo enostavno izračunati neto plačo iz
               dane bruto plače. Tega danes ni. To si preprosto ne morete, morate imeti kalkulator,
               morate malo pogledati dohodninsko lestvico pa še kakšno objavo ministra za finance in
               tako dalje. Tega si ne znate izračunati. In če pride mlad, izobražen na pogovor k
               delodajalcu, mu delodajalec pravi, ali bo plača tisoč 500 evrov v redu. Ja, v istem
               trenutku bi si moral izračunati ta potencialni delojemalec, kakšen bo neto. Ni šans,
               rabi eno uro, da si izračuna, kakšen bo neto. In živim od neta. Ali ne? Od neto plače
               živimo.</p>
               <p>Res je, to je že ne vem koliki, ne štejemo več, koliko poizkusov smo imeli v Novi
               Sloveniji, koliko predlogov, tudi nujne seje pristojnih odborov, da bi enkrat za
               vselej rešili problem delavcev migrantov, ki delajo v Avstriji. Ne gre za dvojno
               obdavčitev, to verjetno vsi razumemo, gre pa preprosto za to, ker Avstrija ve, kaj
               dela. V Avstriji je na letni ravni davčna osnova do 11 tisoč evrov dohodninska
               stopnja 0 %. Seveda se potem za rezidente dohodninska osnova oziroma dohodnina
               izračuna tukaj po naših zakonih, se odbije dohodnina, ki je plačana v Avstriji, in ta
               je, kot rečeno, zelo nizka in so delavci migranti grozno slabe volje. Poleg tega pa
               tudi morate vedeti, da nimajo časa, preprosto nimajo časa, da bi se šli na davčni
               urad pogovarjati, po navodila, verjamem, da jih dobijo, ampak treba si je vzeti
               dopust pred, recimo, letno napovedjo dohodnine itd., da dobiš vsa navodila, kako pač
               moraš odreagirati, ker imamo zelo zelo zakompliciran sistem, da si potem vendarle
               nekoliko znižaš doplačilo dohodnine. Samo primer, delavec migrant je dobil
               informativni izračun, dodatno doplačilo dohodnine v višini 3 tisoč 600 evrov. Ko je
               potem opravil in izpolnil in poslal na davčno upravo, na davčni urad vse potrebne
               podatke, to pa je število dni, kolikokrat se je peljal na delov Avstrijo, število
               malic, to se odbija, to je hvalevredno, da je Ministrstvo za finance šlo v to
               rešitev, in potem na koncu plača ne 3 tisoč 600 evrov dohodnine, ampak 600 evrov
               dohodnine. Ampak tukaj moraš biti kar fejst finančno ali davčno ali pa funkcionalno
               pismen. Vi se zdaj prosim spustite na nivo ali pa pred seboj imejte en nivo enega
               gradbenega delavca. Ni šans, ta pride potem v poslansko pisarno in ga prosi za pomoč,
               in to takrat, ko so vsi roki pretekli. Poslanec ne more nič. Lahko samo ministrici
               postavi ustno poslansko vprašanje, ministrica pove, smo organizirali dodatne
               svetovalce na davčnih uradih, naj se delavci migranti tam oglasijo. Ampak to mi tukaj
               vemo, to mi poslušamo, do njih to ne pride. Rešitev je dobra, hvalevredna, ampak mi
               moramo pred seboj imeti preprostega davkoplačevalca, ki je gotovo tudi žalosten, da
               doma v domovini ni našel službe. Kar postavite se v Šentilju zjutraj ob petih, boste
               videli, kakšen je promet iz Slovenije v Avstrijo, štejte avtomobile in ljudi.</p>
               <p>Še enkrat primer. Povprečna plača, zaradi lažjega izračuna bruto na mesec v Sloveniji
               ta trenutek tisoč 600 evrov. Če bi upoštevali našo rešitev, bi delavec na mesečni
               ravni dobil 84 evrov več, na letni dobrega tisočaka več. To je res družinski dopust.
               In od tega bi seveda, saj delavec tega ne bi nekam nalagal, to bi potrošil. Ne si
               misliti, da bo zdaj kdo dajal nekam na zalogo za slabše čase. Morda kašen del, v
               glavnem pa to ljudje potrošijo, kar pa pomeni, da seveda itak država to dobi nazaj v
               proračun. Tako da ne vem, ali tistih 490 milijonov, kar bi naj bilo po računovodsko
               gledano, izpada, ali je to tako imenovani statični ali dinamični izračun. Ampak meni
               je vseeno. Nisem pa pristaš tega, da vedno na neke rešitve gledamo zgolj
               računovodsko. Mi si moramo upati. Tako da tiste poslanske skupine, ki ste rekle: <q>»Ja,
               to pa ne gre. Je skoraj pol milijarde izpada.«</q> Ja, kaj pa če bi poskusili nekako
               drugače? Ali to ni nič vredno, da bi te pol milijarde pa ostalo pri ljudeh, pri naših
               državljanih, ki znajo s svojim denarjem bolje, gotovo bolje kot država?</p>
               <p>Sem pa presenečen in vesel in v Novi Sloveniji smo zadovoljni, da je kar na enkrat na
               Odboru za finance s strani koalicijskih poslanskih skupin prišel amandma, ki
               praktično sledi naši dolgoletni težnji, da se božičnica ali pa če hočete 14. plača
               razbremeni, davčno razbremeni. Zakaj? Zato, ker ko hodimo po terenu, nam delodajalci
               pravijo: Ni problem, bom dal božičnico, bom dal še kakšno plačo zraven, ker imam
               izjemno dober kolektiv, ker so zaposleni moj največji kapital, ampak če se jaz
               odpovem, torej delodajalec, torej lastnik podjetja, če se jaz odpovem delu dobička,
               potem se naj država tudi. Ampak država pa takoj pristavi lonček in hoče imeti tudi
               zase en kos te pogače. Ni pošteno, ker država pri tem ni imela nič. Če je neko
               podjetje, zaposleni in delodajalec, če so dosegli dobre rezultate, nj se razdeli, naj
               se razdeli med delavce. Tudi zanimivo, če se malo sprehodim po zgodovini, v mandatu
               2004–2008 je prvič v tej državi po dolgih letih levosredinskih vlad, poudarjamo
               levosredinskih, ampak takrat smo prvič pod taktirko dr. Andreja Bajuka sprejeli
               zakon, ki je določal o udeležbi delavcev na dobičku. Na žalost se to ni nikoli v tej
               državi prijelo.</p>
               <p>Še enkrat, vesel sem, da je koalicija sledila Novi Sloveniji, našim dolgotrajnim
               naporom, to je sicer en korak, potrebno bo še kakšnega narediti, danes najbrž ni čas,
               da razpravljamo o tako imenovani razvojni kapici. Glejte, če tega ne bomo naredili,
               pač ne bomo konkurenčni. Mlad, strokoven kader, šolan kader, ki je gotovo gibalo
               razvoja te države, bo šel ven. Svet je odprt, svet je danes globalna vas.</p>
               <p>Nekoliko sicer obžalujem, ampak sem pač demokrat in spoštujem odločitev koalicije,
               ampak treba je to slovenski javnosti povedati. Naš predlog zakona o dohodnini je kar
               nekaj časa čakal v predalu, nekje v začetku septembra je bil vložen, smo že mislili,
               da se je kje založil, ampak seveda, koalicija je vedela, da Vlada pripravlja neko
               novelo in kot običajno se potem poslanski zakon obravnava na matičnem delovnem telesu
               kot hibrid, kot temu popularno rečemo in kot običajno seveda potem koalicija tudi
               poslanski zakon zradira. Ampak zadovoljni smo, da je danes razprava, ki bo, upam
               vsaj, pokazala na neke naslednje korake, ker ste rekli v glavnem, kolegice in kolegi
               iz koalicije, to je pravi korak. Mi moramo korakati, ne samo da naredimo en korak, mi
               moramo stalno korakati. Življenje je dinamično, gospodarstvo je dinamično. Enkrat
               moramo razumeti, da morajo biti davki stimulativni, da morajo biti pravični in upam
               enkrat, da boste tudi vi, kolegice in kolegi iz koalicije, razumeli, da ni moralno,
               ni moralno, da obdavčite tisti prihodek enočlanskega gospodinjstva, ki pomeni
               preživetje, ki je prag tveganja revščine, torej dobrih 7 tisoč 300 evrov. Ni moralno,
               da država od tega vzame, ker potem enostavno je ta revščina še večja. Ne govorim na
               pamet, gledam, berem statistične podatke, 280 tisoč ljudi, naših državljank in
               državljanov, torej 280 tisoč jih je v lanskem letu živelo pod pragom revščine. Kakšna
               je to socialna država?! Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Kot predsedujoči oziroma tisti, ki vodi parlament, sem vseeno dolžan opozoriti, da
               zadrževanje tega vašega zakona ni delo koalicije ali česarkoli, ampak je čista
               postopkovna stvar, ker je bil preprosto toliko časa zadržan z drugimi zakoni. Ta
               pravila veljajo in so za vse ista, to je objektivno dejstvo, drugače ne bi
               posegel.</p>
               <p>Zdaj ima besedo predstavnica Vlade in tudi predlagateljica zakona, ministrica za
               finance mag. Mateja Vraničar Erman.</p>
            </sp>
            <sp who="SDZ7:VraničarErmanMateja">

               <speaker>MAG. MATEJA VRANIČAR ERMAN:</speaker>

               <p>Hvala lepa, gospod predsednik, za besedo.</p>
               <p>Dovolite mi, da se na začetku obravnave tega amandmaja tudi sama nekoliko širše
               odzovem na navedbe, ki so bile uporabljene v uvodnih predstavitvah stališč do
               predloga zakona. Zagotovo si moramo vsi prizadevati za blaginjo za vse, to je tudi
               namera Vlade. Vendar hkrati razumemo, ko govorimo o blaginji, ne govorimo zgolj o
               blaginji, ki se pozna v posameznikovi denarnici, ampak predvsem govorimo tudi o
               blaginji, ki se jo zagotavlja z javnimi sredstvi. Ne glede na to, kako govorimo o
               tem, kako je država pogoltna, večina odhodkov je namenjenih za zadovoljevanje tistih
               skupnih potreb, za katere smo se skupaj dogovorili kot družba. Pa naj omenim samo
               najpomembnejše ali pa največje zadeve. Milijarda 200, približno – zaokroževala bom
               številke zaradi jasnosti –, je namenjena transferjem posameznikom in gospodinjstvom,
               dodatna milijarda 200 za transfer v pokojninsko blagajno. Milijarda in pol je
               namenjena za transferje v javne zavode, predvsem javne zavode s področja zdravstva,
               pardon, se opravičujem, javne zavode s področja šolstva in v določeni meri v javne
               zavode s področja sociale, še dodatnih 300 milijonov. Za varnost, ki je osnova vsake
               blaginje, je namenjenih milijarda evrov. Za infrastrukturo, osnovo nadaljnjega
               gospodarskega razvoja in možnost zbiranja ali pa privabljanja dodatnih investicij,
               skoraj milijarda, v najširšem pomenu, govorim o investicijah. To je le nekaj številk,
               ki smo jih podrobneje obravnavali pred štirinajstimi dnevi, ko smo obravnavali
               proračunske dokumente. In vsi smo poudarjali pomen uravnoteženja javnih financ in
               skrbi za to, da z javnimi financami, z odhodkovno stranjo ne razdelimo več, kot
               ustvarimo. In na javni ravni ustvarimo predvsem z davčnimi obremenitvami.</p>
               <p>Ko govorimo o rasti proračunskih odhodkov in primerjamo leti 2016 in 2019, je treba
               upoštevati oziroma primerjati rast integralnih odhodkov, ne skupnih. In
               700-milijonska rast odhodkov med letoma 2016 in 2019 je predvsem posledica pospešene
               rabe evropskih sredstev, za kar si tudi vaša stranka, gospod Horvat, prizadeva.</p>
               <p>Ko govorimo o mednarodnih institucijah in opozorilih, ki jih dobivamo s strani
               mednarodnih institucij, bi opozorila še na eno opozorilo predsednice oziroma
               generalne direktorice IMF. Na letošnji letni skupščini je opozorila, da je celotno
               svetovno gospodarstvo v vzponu, v dobri ekonomski kondiciji, in hkrati posvarila, da
               je to obdobje definitivno čas za reforme, za spremembe, vendar ne za splošno
               zniževanje davčnih obremenitev. Na nekaj podobnega je opozorila v pripravi na
               proračunsko razpravo tudi skupina ekonomskih strokovnjakov, ki sem jih povabila k
               diskusiji za to, da bi preverila možnosti za morebitno splošnejše znižanje
               javnofinančnih odhodkov, in izrecno enotno opozorilo vseh povabljenih institucij in
               posameznikov je bilo, ne zniževati splošne ravni javnofinančnih prihodkov, predvsem
               ne davčnih prihodkov, ampak poskrbite za uravnoteženo javnofinančno politiko zato, da
               se pripravijo, da se javne finance oziroma da se država pripravi na naslednji obrat v
               ekonomskem ciklu, da bo lahko z ustreznimi ukrepi tudi v tistem obdobju poskrbel za
               blažitev socialne stiske, ki jo lahko prinese s seboj obrat v ekonomskem ciklu.</p>
               <p>Vse te premisleke je ministrstvo upoštevalo, ko smo načrtovali letošnjo davčno
               reformo. Letošnja davčna reforma je nadaljevanje lanske. In naj spomnim, dohodki
               posameznikov so se lani razbremenili za najmanj 106 milijonov evrov. Če bi upoštevali
               dejanska izplačila, je verjetno ta razbremenitev večja, ker je izplačil v letošnjem
               letu več, kot pa jih je bilo v lanskem letu, ker so plače višje, ker je več
               zaposlenih. Torej so razbremenitve še večje. In na takšno stanje smo v letošnjem letu
               dodali dodatno razbremenitev v višini 16 milijonov, spet šteto zgolj iz podatkov
               tistih, ki že danes dosegajo tovrstne dohodke, ki jih razbremenjujemo. Če pa
               upoštevamo še amandma, ki je bil sprejet v Državnem zboru glede zvišanja ravni
               oprostitve dohodnine za t. i. božičnice oziroma nagrade za poslovno uspešnost, pa je
               ta razbremenitev še veliko večja.</p>
               <p>Porekli boste, da smo to obesili na bremena gospodarstva. Ni čisto tako. Res je, da
               smo se lani dogovorili, da se nominalna stopnja davka na dohodek pravnih oseb dvigne
               za 2 odstotni točki zato, da smo v pretežni meri pokrili javnofinančno, znižanje
               javnofinančnih prihodkov iz naslova dohodnine. Vendar ne smemo pozabiti, da so
               dohodki, odhodki podjetij v zvezi z nagrajevanjem delavcev, davčno priznani odhodki.
               Torej, smo se tudi mi odpovedali določenim prihodkom iz naslova davka od dohodkov
               pravnih oseb, zaradi tega mislim, da ni korektno govoriti o tem, da je celotno
               plačilo padlo na bremena gospodarstva.</p>
               <p>Kar pa se tiče delavcev migrantov, njihov davčni položaj je seveda odvisen ne zgolj
               od davčnega režima v Sloveniji, ampak tudi od davčnega režima v sosednjih državah,
               predvsem pa od splošne ravni. In primerjati je treba ob tem tudi, recimo, bruto
               domači proizvod na prebivalca, ki je v Avstriji kar krepko višji kot v Sloveniji in
               slovensko davčno lestvico smo dolžni prilagoditi na slovenske ekonomske razmere in ne
               na ekonomske razmere drugih sosednjih držav. Če bi primerjali to z delavci migranti,
               ki delajo v kateri od drugih sosednjih držav, bi zagotovo prišli do drugačnih
               rezultatov.</p>
               <p>In še zadnja misel. Kompleksnost davčnega sistema je precejšnja, ampak temelji na
               kompleksnosti odnosov, ki jih mora ta davčni sistem urejati. Tudi to moramo imeti
               pred očmi, ko ocenjujemo primernost ali neprimernost rešitev, ki se predlagajo.
               Enostavnost je možna, če se strinjamo z enako obravnavo stvari ali pa, če hočete,
               ljudi v različnih položajih, dohodkov iz različnih virov. Če želimo prilagoditi to
               obravnavo dejanskim ekonomskim okoliščinam doseganja dohodkov, to nedvomno za seboj
               prinese določeno kompleksnost in s tem moramo računati. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Marko Pogačnik.</p>
            </sp>
            <sp who="SDZ7:PogačnikMarko">

               <speaker>MAG. MARKO POGAČNIK (PS SDS):</speaker>

               <p>Spoštovani predsednik, spoštovana ministrica!</p>
               <p>Ta vaša zadnja razprava, mislim, da je dovolj jasno pokazala, v katero smer gre
               politika te vlade in te koalicije. In gre predvsem v smer dodatnih obremenitev in pa
               dodatnega zadolževanja. Večkrat je bila v tem zadnjem vašem govoru omenjena blaginja
               in pa primerjava s sosednjo državo Avstrijo. Poglejte, spoštovana ministrica, potem
               mi odgovorite, zakaj se danes v Sloveniji, v Ljubljani, v Murski Soboti, Kranju za
               tisoč litrov kurilnega olja plača 904 evre, v Avstriji v Celovcu, recimo, se plača pa
               za tisoč litrov kurilnega olja 749 evrov. Govorite o blaginji, o bruto domačem
               proizvodu Avstrije, o bistveno višjih plačah, ker se ta sistem ne more prilagoditi.
               Dajte mi odgovoriti na to vprašanje. Več kot 150 evrov več plača danes državljan
               Republike Slovenije za tisoč litrov kurilnega olja kot plača nekdo v Celovcu,
               spoštovana ministrica. Zakaj? Zaradi visokih trošarin, ki jih podpira vaša vlada in
               pa ta koalicija. Čez noč se ta cena lahko zniža, in to pomeni približno 300 evrov,
               toliko pride na eno družino dražje ogrevanje kot pride na nekoga v Avstriji zaradi
               neustrezne trošarinske politike te vlade. Zakaj je problem delavcev migrantov v
               Avstriji? Zakaj morajo doplačevati dohodnino v Sloveniji, spoštovana ministrica?
               Povejte, zakaj? Ne gre tu za dvojno obdavčevanje, daleč od tega. Plačajo zgolj
               razliko, ki jo po standardih in po zakonu plačujejo v Sloveniji ali v primerjavi z
               Avstrijo. To pomeni zato, ker so višje davčne obremenitve v Sloveniji, moramo
               dohodnino doplačevati. In tukaj ni problem. Tu je generalni problem, spoštovana
               ministrica. Mi smo že večkrat v Slovenski demokratski stranki opozarjali, da so davki
               v Sloveniji previsoki, predvsem davki, ki so povezani z obremenitvijo dela, so
               previsoki. In slovensko gospodarstvo zaradi tega ni konkurenčno. Po drugi strani se
               ta vaša vlada hvali z gospodarsko rastjo. Poglejte, vprašajte, pojdite na ulico in
               vprašajte državljanko ali državljana Republike Slovenije, ki je danes redno zaposlen,
               ki dela, koliko se mu ta gospodarska rast pozna v žepu? Koliko se mu pozna? Ta vaša
               vlada deluje na bistveno višjih letnih prihodkih za proračun, milijardno višjimi
               prihodki, kot se je soočala, recimo, prejšnja vlada ali predprejšnja vlada. In
               večinoma tistega, kar je gospodarstvo ustvarilo, ker sem že jaz tudi povedal na
               razpravi za proračun, ta vaša vlada poje in popije. 5 minutno predavanje, spoštovana
               ministrica, smo poslušali o blaginji in da smo se odločili, da je treba določene
               zadeve financirati iz proračuna. Res je. In kaj financiramo iz proračuna na področju
               zdravstva? Daljše čakalne dobe. Spoštovana ministrica, zdravstvo v Sloveniji ni
               zastonj. Tisti, ki ima povprečno plačo, on in njegov delodajalec plačata za
               zdravstveno zavarovanje več kot 2 tisoč evrov letno za zdravstvo, za čakalne vrste.
               Vi govorite tu o blaginji in za kaj namenjamo ta denar. Ta denar vi neustrezno
               porabljate. Ne prodajati zgodbe, da je v Sloveniji šolstvo brezplačno. Ni. Vsak, ki
               ima šoloobveznega otroka, ve, da se za šolo v Sloveniji plačuje. In potem greste pa
               še spreminjati ustavo, da boste še spreminjali zadeve in obšli te zadeve in ločili
               javno in pa zasebno. Vi denar, ki ga krvavo zasluži gospodarstvo, vsaj za mene,
               neustrezno zapravljate. Berite medije, kje se najbolj povečuje število zaposlenih, na
               katerih ministrstvih? Na Ministrstvu za zdravstvo in katero drugo. To vse vpliva na
               to razpravo, ki jo imamo danes, ker zaradi teh, bi rekel, neupravičenih porab in
               vsega skupaj, ne moremo zmanjševati dohodnine.</p>
               <p>V Slovenski demokratski stranki smo predlagali spremembo in pa dopolnitev dohodnine,
               zmanjšanje razrednih stopnej za dve odstotni točki in pa zvišanje splošne olajšave.
               To se naj bi tistemu, ki zasluži povprečno plačo, na leto poznalo v žepu približno za
               400 evrov. Če bi se vi še spustili v to politiko zmanjševanje trošarin in vsega
               skupaj. Ne. Nekateri pritiski so, recimo, po povečanju minimalne plače. Res je,
               minimalna plača je nizka in težko se preživi, ampak treba se je zavedati, da z
               minimalno plačo dodatno obremeniš tudi delodajalca. Zakaj ne gremo obratno in znižamo
               tistih življenjskih stroškov, s katerimi se ljudje soočajo vsakodnevno, na primer z
               zmanjševanjem trošarin za naftne derivate. Strošek za kurilno sezono bi se znižal za
               300 evrov in bi bil na enakem nivoju, kot je v Avstriji.</p>
               <p>Vi se hvalite z marsikatero zadevo, ki ste jo v tem mandatu naredili, spoštovana
               ministrica. Hvalili ste se tudi s prodajo Adrie Airways. Zdaj beremo, da je kar nekaj
               letal Adrie Airways prezimljenih zaradi insolventnosti švicarske družbe. Zanima me,
               kako boste v Bruselj leteli na pogajanja za NLB, ko bo Adria na tleh, vi ste se pa
               hvalili s to prodajo. Zdaj imamo informacijo, da je danes ne vem že koliko letov
               Adrie Airways odpovedanih zaradi insolventnosti. Boste šli iz letališča v Celovcu? Mi
               danes polnimo zaradi bistveno ugodnejših cen v Avstriji avstrijski proračun. Polnimo
               avstrijsko zdravstvo, avstrijsko šolstvo zaradi tega, ker se vaša vlada ne zna
               prilagajati trgu in zato, ker gledate samo eno drevo, ne gledate pa širšega gozda. Vi
               ste že trikrat zapored, spoštovana ministrica, sodelovali v vseh teh treh vladah.
               Tiste vlade, katerih posledice bomo Slovenke in Slovenci dolgo čutili. Državna
               sekretarka ste bili pri ministru Križaniču – najslabši minister, sigurno, v zadnji
               zgodovini. Zaradi tega se še danes plačujejo vse zadeve. Trikrat ste šli zapored
               dvigovati trošarinsko politiko. Trikrat ste šli.</p>
               <p>Spoštovana ministrica, prepričan sem, da v Slovenski demokratski stranki in jaz
               osebno tega predloga sprememb ne morem podpreti. Prepričan sem, da je premalo
               pogumen. Nenazadnje, povejte še javnosti pa vsem skupaj, kdaj bodo te spremembe
               začele veljati, o katerih se danes pogovarjamo? Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Matej Tonin. Pripravi naj se Miha Kordiš. Te imam za enkrat, potem pa
               naprej.</p>
            </sp>
            <sp who="SDZ7:ToninMatej">

               <speaker>MAG. MATEJ TONIN (PS NSi):</speaker>

               <p>Zdi se mi, da med nami – Novo Slovenijo in ministrico – vladajo neke temeljne
               konceptualne razlike. Če natančno poslušate ministrico, potem bi lahko to na neki
               način povzeli v naslednjem: Tiste, ki danes plačujejo davke v Sloveniji, jih je treba
               do konca stisniti in iz njih izžeti maksimalno, kar se da. To je na neki način
               politika te ministrice. Kaj mi predlagamo oziroma o čem mi govorimo, je, da bi z
               nižjimi davki lahko več ljudi davke plačevalo in v končni posledici bi bil tudi
               proračun poln. Ampak, ko mi te stari govorimo, kot da govorimo znanstveno fantastiko,
               ker se nam vsi smejite, v to zgodbo nihče ne verjame. Kot da mi govorimo stvari, ki
               jih nikjer drugje po svetu ne bi videli oziroma da ne bi že obstajale. Mi samo
               določene principe, ki veljajo v razvitih zahodnih demokracijah, želimo prinesti tudi
               na tla Slovenije.</p>
               <p>Kje pa smo vendarle z ministrico na isti ravni? Pri točki, ko govori, ne smemo
               razdeliti več kot ustvarimo. Ja, ministrica, strinjam se z vami, ampak se mi pa zdi
               skrajno nenavadno, da pa to ne velja za državo. Kaj mislim konkretno? Od leta 2012 pa
               do danes, v času vašega ministrovanja, so prihodki v državno blagajno približno za
               tisoč milijonov evrov večji in za teh tisoč milijonov evrov se je povečala potrošnja
               države. Naša poanta pa je, da bi lahko teh tisoč milijonov evrov pustili ljudem, da
               ostaja v njihovih žepih. In vsi ekonomisti, znanstveniki, strokovnjaki, ki se
               ukvarjajo s tem področjem, vam bodo znali povedati, da je za vzdržno gospodarsko rast
               ključno, da je ustrezna domača potrošnja. Domača potrošnja pomeni zapravljanje naših
               lastnih ljudi oziroma v žepu morajo nekaj imeti, da lahko trošijo in zapravljajo. In
               točno v tej smeri je šel predlog Nove Slovenije, ki ga je potem koalicija povozila in
               zapeljala nekako v drugo smer. To je seveda vaša odločitev, ampak naš predlog je bil
               zelo enostaven. Če se boste spominjali za nazaj, ko smo mi prihajajo z nekoliko
               drugačnimi predlogi, ko smo rekli, da 3 tisoč 300 evrov zaslužka oziroma plače v enem
               letu zaposlenega ne bi bilo oprispevčenega, da za ta denar ne bi plačevali
               prispevkov, potem bi človek z minimalno plačo imel 50 evrov večji neto izplen vsak
               mesec. Ste takrat rekli, to lahko ogrozi pokojninsko, zdravstveno blagajno in še kaj.
               Okej, smo vas slišali, smo spremenili naš koncept in smo rekli, pustimo prispevke pri
               miru in smo šli na dohodninsko olajšavo, s čimer v ničemer ne posegamo ne v
               pokojninsko in ne v zdravstveno blagajno, predlagamo pa to, da si država od našega
               zaslužka odreže manj. Danes smo že večkrat povedali, da pri neki povprečni plači bi
               vsak mesec posamezniku ostalo 80 evrov. Tisti, ki vas je tako skrbeli, da to pomeni
               minus v državni blagajni, vam naj povem, da teh 80 evrov in ta minus, ki naj bi
               nastal v državni blagajni, bo ostal v žepih naših ljudi, Slovenk in Slovencev, in se
               bo zgolj po nekaj daljši poti vrnil nazaj v ta isti proračun. Kako? Če bo ljudem teh
               81 evrov več na mesec ostalo, kar vi pravite, da bo povzročilo v državni blagajni
               določen minus, najverjetneje tisti, ki si bodo to lahko privoščili, bodo teh 81 evrov
               zapravili, prispevali k domači potrošnji. S tem, ko bodo trošili, bodo plačevali DDV.
               Seveda, več kot bodo trošili, več bo tudi potreb na trgu, marsikakšen podjetnik bo
               lahko koga dodatno zaposlil, ker bodo zahteve večje. Vsak novozaposleni pomeni
               dodatna plačila v pokojninsko, zdravstveno in še kakšno blagajno. Jaz sem včasih res
               neverjetno razočaran, da ne moremo s to miselnostjo prodreti, da z nekoliko
               potrpežljivosti in če pustiš ljudem več denarja v njihovih žepih, da se bo to slej
               kot prej vrnilo na različne načine v državni proračun. In da ko govorimo o teh
               davčnih zadevah, težko razumem, zakaj tega ne moremo imeti v uvidu.</p>
               <p>Ta rešitev, ki smo jo predlagali, je bila resnično enostavna. In ne samo to, da bi
               ljudem ostalo več v žepih, tudi rešili bi problem teh dnevnih migrantov, ki zdaj
               delajo v Avstriji. In tisti, ki ste danes razpravljali, da ne gre za dvojno
               obdavčitev, imate prav. Gre za razliko, ki jo morajo ti ljudje doplačati še
               Sloveniji, ker ima Slovenija višjo obdavčitev dela kot pa Avstrija. Če bi bila
               obdavčitev približno enaka med Avstrijo in Slovenijo, potem seveda teh doplačil ne bi
               bilo. In prav ta dohodninska olajšava bi ta problem rešila, ampak seveda koalicija
               pravi ne. Škoda. Bila je lepa priložnost.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima ministrica za finance mag. Mateja Vraničar Erman.</p>
            </sp>
            <sp who="SDZ7:VraničarErmanMateja">

               <speaker>MAG. MATEJA VRANIČAR ERMAN:</speaker>

               <p>Dober dan!</p>
               <p>Moram, oprostite, moram se še enkrat odzvati na splošnejše proračunske argumente. Ja,
               v zadnjih letih se je res nabralo oziroma se steče v državno blagajno preko tisoč
               milijonov ali eno milijardo več prihodkov. Ampak ne pozabiti, da je zdaj v nominalnih
               številkah proračun izravnan, medtem ko je v preteklosti bilo treba pokriti preko
               milijardo veliko luknjo proračunskega deficita. Postopno smo jo zniževali od leta
               2014 dalje iz milijarde 300 na letošnji nivo, ki bo krepko pod tem, kar je predvideno
               v proračunu in v nominalni presežek prihodnjega leta. Vsi ti prihodki morajo pokriti
               deficit, ki je obstajal leta in leta. Ta deficit ni nastal v pretežni meri zaradi
               pokrivanja bančne luknje, tudi v določeni meri, ampak pretežni del tega dodatnega
               deficita v zadolževanju glede na raven zadolženosti v letu 2008 do leta 2015, ko je
               bil dosežen vrh, je šlo na račun pokrivanja razlike deficitov v tekoči porabi.</p>
               <p>Kar se tiče v bistvu tega vprašanja, koliko bi z dodatnim trošenjem posameznikov
               državni proračun pridobil, moram opozoriti na to, da se ta denar troši že danes. Ne
               trošijo ga posamezniki preko njihove osebne potrošnje, ampak ga trošimo ali za skupne
               potrebe, ki sem jih prej podrobneje navajala, ali pa se trošijo preko podjetij, ker v
               bistvu so podjetja tista, ki tudi z določenim trošenjem morajo ustvarjati prihodke.
               To ne pomeni, da bo to dodatno domače trošenje. Samo potrošnja se bo od enega
               subjekta preselila k drugemu subjektu.</p>
               <p>Kar se tiče trošarinske politike, ta danes sicer ni predmet podrobnejše obravnave,
               ampak kar se tiče kurilnega olja, moram opozoriti, da je že pred leti država sprejela
               usmeritev, da bo tudi s trošarinsko politiko usmerjala porabo oziroma usmerjala
               prebivalstvo in druge potrošnike v uporabo sistemov za ogrevanje, ki so za okolje
               manj obremenjujoči. Zaradi tega je v bistvu z zadrževanjem višine trošarine na
               sorazmerno visoki ravni prispevala k zasledovanjem okoljske politike.</p>
               <p>Ko govorimo o trošenju za zdravje oziroma za zdravstveni sistem, ne smemo pozabiti,
               da je poleg proračuna temeljni vir financiranja zdravstvenih storitev zdravstvena
               blagajna, ki se financira s prispevki. Prispevki so naši prispevki oziroma je naš
               delež k sofinanciranju javnega zdravstva po načelih solidarnosti in prispevanja v
               skladu s svojo ekonomsko močjo. Hvala lepa.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Replika mag. Marko Pogačnik.</p>
            </sp>
            <sp who="SDZ7:PogačnikMarko">

               <speaker>MAG. MARKO POGAČNIK (PS SDS):</speaker>

               <p>Spoštovana ministra, zdaj ste pa pihnili totalno mimo. To se pa delate norca iz
               državljank in državljanov Republike Slovenije v zvezi s trošarinami na kurilno olje.
               Dajte mi povedati, koliko obremenitev ste danes tudi vi povečali v vašem mandatu na
               položnico, ki jo plačujemo za električno energijo. Povejte, koliko ste obremenili
               dodatno ceno litra nafte, litra kurilnega olja ali pa litra bencina na osnovi
               dodatnih obremenitev. Povejte, kolikokrat ste šli trošarino povečati v vašem mandatu,
               in ne se sklicevati v javni razpravi, da znižujete glede proračuna, bi rekel,
               primanjkljaj. Spoštovana ministrica, povejte, za koliko se je zadolžila v obdobju
               vašega mandata te vlade država Republike Slovenije dodatno. Kakšen dolg je znašal, ko
               ste nastopili mandat, kakšen dolg je danes? Povejte, ali je manjši ali je višji. Pa
               povejte še za vlado Boruta Pahorja, za vlado Alenke Bratušek in pa za vlado Mira
               Cerarja, v katerih ste bili državna sekretarka dvakrat, enkrat ministrica, za koliko
               ste dodatno zadolžili Republiko Slovenijo.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima Miha Kordiš. Pripravi naj se mag. Andrej Šircelj.</p>
            </sp>
            <sp who="SDZ7:KordišMiha">

               <speaker>MIHA KORDIŠ (PS Levica):</speaker>

               <p>Hvala za besedo, predsedujoči!</p>
               <p>Se bom najprej zadržal pri temi, ki je danes v razpravi sploh še nismo odprli, to je
               vprašanje olajšave za 13. plačo. To je neka pobuda, predlog, ki jo je koalicija
               sprejela na združeno iztočnico Zveze slovenskih svobodnih sindikatov in Gospodarske
               zbornice Slovenije.</p>
               <p>V Levici takega ukrepa ne moremo podpreti oziroma mu ostro nasprotujemo, in sicer iz
               štirih razlogov. Prvič zato, ker je nepošten do vseh delavcev iz javnega sektorja, ki
               ne prejemajo 13. plače. Seveda tukaj ne govorimo o kakšnih višjih birokratskih
               šalonih ali o politiki, ampak o takih poklicih, kot so to medicinske sestre v
               bolnišnicah, negovalke v domovih za ostarele, gasilci in tako naprej. Podobno je ta
               ukrep nepravičen do delavcev v zasebnem sektorju, ki ne prejemajo 13. plače, recimo,
               kakšni zaposleni pri espejih se najdejo med njimi. Naprej, tak ukrep davčnega
               razbremenjevanja kapitala oziroma delodajalcev najbolj koristi kvečjemu zaposlenim z
               najvišjimi plačami, delavcem z nizkimi plačami pa ne. Ker se bo olajšava povečala za
               okrog 500 evrov, bo nekdo na minimalki dobil 80 evrov, tisti, ki je na kakšni višji
               plači ali pa na najvišjih plačah, pa od 200 do 250 evrov. Se pravi, spet bodo zares
               profitirale najvišje plače, tisti na najnižjih plačah bodo komaj opazili razliko,
               vmes se bo pa osiromašil sistem naše socialne države. Posledica tega ukrepa je namreč
               tudi to, da bi se za 20 milijonov evrov manj dohodnine nateklo v naš proračun, s tem
               se pa seveda financira investicije v zdravstvene domove, subvencioniranje vrtcev in
               tako naprej. Skratka, vsi redistributivni ukrepi države, ki naj bi prispevali k
               socialni pravičnosti.</p>
               <p>Tukaj se moram zaustaviti pri sindikalni strategiji, ki je botrovala temu predlogu.
               Jaz mislim, da je novo vodstvo Zveze slovenskih svobodnih sindikatov naredilo napako,
               hudo napako, takega ranga, ki si je v bodoče ne sme več privoščiti. Pa sem se še milo
               izrazil. Glejte, če je šel sindikat v paktiranje z Gospodarsko zbornico, z
               organizacijo kapitala, za davčno razbremenitev v osnovi delodajalcev pa v istem času
               ne podpira, vsaj ne aktivno, dviga minimalne plače, potem se moramo malo vprašati,
               kakšni sindikati so to in kakšnemu interesu služijo. Delavskemu interesu očitno tako
               tako, pa ravno za interese delavcev oziroma vseh delovnih ljudi se morajo sindikalne
               organizacije zavzemati. In ta interes bi v grobem lahko zajeli v dve postavki, v
               neposredno in posredno. In neposredni delavski interes zagotovo so čim višje plače,
               to so tudi tiste neposredne mezde, to je tisti znesek, ki ga delodajalec izplača
               zaposlenemu. Drugi interes je pa posredni interes, lahko mu rečemo tudi javni
               interes, to je pa krepitev socialne države, se pravi, čim višji prihodki, ki
               financirajo socialne transferje, brezplačno zdravstvo, izobraževanje, nadomestilo za
               primer brezposelnosti, tudi pokojnine in tako naprej. Skratka, vse tiste postavke, ki
               si jih kot posamezniki res ne bi mogli privoščiti, napajajo davčni prihodki države.
               Temu rečemo pa družbena mezda, če je tista plača, ki jo ti dobiš na račun, neposredne
               mezde, je to družbena mezda in je prav, da je, in je prav, da je čim močnejša, in to
               je zagotovo razredni delavski interes. In zato sindikalne organizacije ne morejo in
               ne smejo navijati za kakršnekoli davčne olajšave, ampak se potegniti za višje plače
               in iz njih izhajajoče prihodke, tako na delavski račun kot na račun krepitve socialne
               države. Nekateri sindikalisti to potezo utemeljujejo s tem, da delodajalci niso
               hoteli izplačevati trinajstih plač višjih od 70 % povprečne plače, kar je aktualna
               ureditev trinajste plače, in da naj bi se zdaj izplačila zvišala, da bi se dvignila
               tudi potrošnja, ki bo nadomestila ta izpad, zato ker bodo delodajalci davčno manj
               obremenjeni. To pač ne drži, ta argument tudi empirično ne stoji. Prvič zato, ker
               poznamo primere podjetij, ki izplačujejo trinajste plače tudi višje od 70 % povprečne
               bruto plače, celo višje od 100 % bruto plače. Konkreten primer – Domel, ki bo letos,
               torej še v razmerju brez nove olajšave, vsem zaposlenim izplačal trinajsto plačo v
               višini 2 tisoč evrov. Pa naj postrežem še z enim konkretnim podatkom, da ne bomo
               poslušali samo ideoloških mlinov desnice. Med leti 2015 do 2016 – to so zadnji
               podatki, ki jih imamo – se je dobiček v gospodarstvu dvignil na 3,2 milijarde evrov,
               porasel je v enem letu za 70 %. Za 70 %! Denarja v gospodarstvu je dovolj, vendar se
               ne preliva v plače. Zakaj se ne preliva v boljše plače? Ali so tu problem davki? Ja,
               očitno ne, če je čistega dobička za 170 %, kolikor ga je bilo eno leto nazaj. Očitno
               niso preveliki davki, ampak je prevelik kapitalistični pohlep. In nižji davki so voda
               na mlin tega pohlepa, ne voda na mlin solidarnosti in ne voda na mlin delavskega
               razreda. V teh argumentih desnice – konec koncev so ob kakšni drugi priložnosti to
               tudi argumenti liberalcev – ni kaj prida točnosti. V bibliji je več resnice, kot je
               je v mitologiji prostega trga, da zdaj bomo pa bogatim pustili denar in ta denar se
               bo nekako magično prelil v koristi delavskega razreda, da bodo imeli delavci višje
               plače. Figo freško! Nikjer se to ni zgodilo, nikoli se to tudi ne bo zgodilo. Govora
               je bilo tudi o socialnem tržnem gospodarstvu. Jaz se bojim, da je naša država v
               razdobju zadnjih 25 let vedno bolj tržna pa vedno manj socialna. In zato imamo
               rastočo neenakost. Zato imamo padajoče standarde velike večine, delavske večine
               prebivalk in prebivalcev naše države. In vse te davčne olajšave za bogate, za
               kapital, s katerimi sicer pritiska desnica, dejansko jih pa potem kljub svojim
               zvonkim besedam o socialni pravičnosti vendarle izvaja vlada, to je sredinska
               liberalna vlada, da se razumemo, nas peljejo pa korakajo, kot bi kolega Horvat rekel,
               v smeri Bolgarije, v smeri Bangladeša. Glejte, to niso ukrepi, po katerih bi posegale
               bogate države tipa Nemčije in po katerih naj bi se zgledovali. To so ukrepi davčnega
               razbremenjevanja, ki so, praktičen primer, konkreten primer Bolgarijo pripeljali do
               tega, da je to država, iz katere v povprečju zbeži največ ljudi, mislim, da jih
               prehiteva samo Bosna oziroma je stvar tam nekje. Zdaj se pa vprašajmo, ali zares
               želimo Republiko Slovenijo spremeniti v podalpski bangladeš ali bi raje sledili
               razvojni strategiji, ki je tudi, recimo, našo severno sosedo ali pa Nemčijo
               spremenila v gospodarski motor Evrope. Torej, sklenjene proizvodne verige s podjetji,
               ki proizvajajo končne produkte, s katerimi soupravljajo delovni kolektivi, ki so tudi
               v javni lasti, ki so zmožna izplačevati visoke plače, ki so zmožna sama vlagati v
               svoj razvoj, in na tak način zagotavljati tudi osnovne pogoje, da lahko okoli teh
               sklenjenih gospodarskih verig in grozdov zraste tudi drobno gospodarstvo in diha in
               se razvija. brez da bi bilo za svoj razvoj odvisno od davčnih odpustkov. Pa je volk
               sit, pa je koza cela in življenje v naši državi veliko lepše in boljše. Hvala.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima mag. Andrej Šircelj, pripravi naj se potem državni sekretar na Ministrstvu
               za finance.</p>
            </sp>
            <sp who="SDZ7:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani predsednik. Spoštovani predstavniki Vlade.</p>
               <p>V tej razpravi o davkih oziroma povod je seveda sprememba Zakona o dohodnini, je bilo
               seveda že marsikaj rečeno, tako da bi se vseeno nekako ozrl na to splošno
               makroekonomsko situacijo v zvezi s tem. Ministrica je dejansko na nek način povzela
               gospo Christine Lagarde, ki je rekla: <q>»Zdaj je rast in zdaj je čas za reforme.«</q>
               Ampak, teh reform tukaj ni. Tako da je zdaj nekoliko čudno, da ministrica iz vlade,
               ki ni reformirala ničesar, ne na finančnem, ne na zdravstvenem, ne na pokojninskem,
               ne na gospodarskem, skratka na nobenem področju, dokazi za to, da ni naredila nič na
               gospodarskem področju za večje investiranje, so na primer posebni zakoni za posamezne
               investicije. Takšni zakoni so bili sprejeti v nekaterih manj razvitih državah v 20.
               stoletju ne v 21. stoletju, v postkolonialnem obdobju, takrat so bili takšni zakoni
               sprejeti, na primer v nekaterih afriških državah za tuje investicije. Mi jih
               sprejemamo zdaj. Na zdravstvenem področju – poglejte, kaj je bilo narejeno. Ne glede
               na to, da IMF reče, da je zdaj čas za reforme, nič ni bilo narejeno, razen če štejete
               med reforme to, da se podaljšujejo čakalne vrste in da je vedno več ljudi bolnih in
               da vedno manj ljudi dobi zdravstveno oskrbo. Navsezadnje je že zdaj v samem
               zdravstvenem sistemu tak manko, da enostavno ljudje, če se na novo prijavijo, ne
               morejo priti do zdravnika. To so informacije, zadnje informacije, recimo, za Kranj,
               takšna informacija je bila. Najbrž ministrica ve več.</p>
               <p>Tudi davčne reforme, če vi govorite o reformah, jaz sploh ne bi govoril o reformah,
               ampak o manjših spremembah davkov, ki so šle do zdaj v smer, da so se ti davki
               povečevali. Zaradi tega je to, da se pri nas karkoli reformira, pesek v oči, to je
               neresnica. Lepe izraze tukaj uporabljam. Predvsem pa se nič ne naredi za to, da bi
               bilo ljudem boljše in lažje in da bi lažje živeli in boljše živeli. Ne govorim o tem,
               da bi srečnejše živeli, zato bodo ljudje sami poskrbeli, ampak zato, da bi dejansko
               boljše živeli. In če imamo na eni strani, kot je ministrica rekla, da ne bi bilo
               kurilno olje cenejše, da imamo usmeritev za državljane, da se ogrevajo z manj
               škodljivimi gorivi, poglejte, potem je naslednje vprašanje, zakaj imate danes,
               recimo, dizelsko gorivo ali pa bencinsko gorivo na avstrijskem Koroškem cenejše za 15
               centov pri litru. Pa ne reči zdaj, saj na avtocestah je druga cena, zaradi tega, ker
               bencinske črpalke, ki so oddaljene med 2 in 3 kilometre od avtocest, imajo takšne
               cene. Lahko gremo kar geografsko, če želite, po celi Koroški, od Grossglocknerja pa
               seveda tam potem proti Gradcu, če vzamemo to kot Koroško. Tako da tu dejansko vi
               nimate nobenih argumentov, da ta vlada dejansko naredi nekaj za človeka, nekaj za
               državljana Slovenije, nekaj za državljanko Slovenije. Oprostite tukaj, če vi lahko
               seveda govorite o tem, da je makroekonomsko sedaj vse skupaj izenačeno in da so
               prihodki enaki odhodkom in tako naprej. Pa še tukaj je težava, tako mimogrede, čisto
               strokovno. Ministrica, ne danes, ampak je govorila o tako imenovanem primarnem
               presežku iz bilance A. Poglejte, če vzamete zraven še bilanco B in obrestih, potem
               smo daleč od presežka. Ampak tega vi ne poveste. To je zavajanje. Tudi tega ni, če
               tako govorimo, tudi tega ni, ker ste si pač izmislili nek nov izraz primarni
               presežek, se pravi, iz bilance A. Če vzamemo še kakšno drugo bilanco zraven B ali C,
               potem dejansko presežka ni. To so dejstva, to so številke. Tam je milijarda obresti
               ali 800 milijonov obresti in tukaj je dejansko ta manko. Tudi to ne drži, da imamo,
               ampak kakorkoli, danes imamo boljši položaj, imamo boljši makroekonomski položaj. S
               tem se vsi strinjajo. Ampak ne zaradi tega države, ampak zaradi rasti v Evropi, rasti
               pri naših največjih partnericah, kamor izvažamo, tu mislim predvsem na Nemčijo, tudi
               Francijo, ampak to je zaradi izvoznikov in gospodarstva. V Slovenski demokratski
               stranki smo zato, da se njim daje še dodatne spodbude, da se jim sploh dajejo
               spodbude, ne pa da se reče, da se bo na eni strani zdaj država, kot da je to nekaj
               izven tega vesolja, ljudi, da tako rečem, odpovedala za davek od dohodka pravnih
               oseb. Počakajte, morda zdaj, ampak pred pol leta ste pa stopnjo povečali iz 17 na 19
               % davka od dohodka pravnih oseb. In podobno se zdaj dogaja tudi s pavšalisti. Če zdaj
               berem to, kar ste dejansko tukaj napisali ali kar je Vlada dejansko napisala, tukaj
               se zaostrujejo pogoji za pavšačiste. Zakaj? Zaradi tega, ker ste enostavno v tem
               gradivu povedali, da nekateri zlorabljajo sistem ali da sistem ne deluje, to je vaša
               beseda. Poglejte, zloraba sistema je takrat, ko nekdo naredi verjetno nekaj pravno
               kočljivega ali pravno nesprejemljivega. Če pa nekdo deluje v okviru zakona, potem
               ničesar ne zlorablja, vsaj jaz tako to razumem. Morda vi to drugače razumete. Ampak
               ne, vi seveda tukaj zdaj to zaostrujete, analizirate, kdo je tisti, ki je na nek
               način tudi zlorabljal sistem, ampak namesto, da bi to preverili s Finančno upravo,
               preverjali seveda na licu mesta, vi morda tukaj naredite neko analizo, ampak tega pa
               ne naredite. In še nekaj več, tukaj zamegljujete celotno situacijo. Zakaj? Zaradi
               tega, ker, poglejte, Komisija za nadzor javnih financ bo čez nekaj dni ponovno
               obravnavala problematiko zaposljivosti in zaposlenosti v Luki Koper o tako
               imenovanih, da jih citiram, to govorijo v tisku o gazdah in tako naprej, ki imajo
               espe. V Zakonu o dohodnini imate vi točno določbe, kdaj se neodvisno dejanje spremeni
               v odvisno dejanje. Kar z drugimi besedami pomeni, kdaj tudi nekdo, če dela kot
               samostojni podjetnik, je obdavčen, kot da bi to bila plača. In to narediti pri
               številnih, pri številnih majhnih podjetnikih tako dali drugače ta vlada to naredi, da
               enostavno pride in ga obdavči kot plačo, majhnega podjetnika. Če to deluje v velikem
               sistemu, tega ni, ker glejte navsezadnje je Finančna uprava na eni izmed sej te
               komisije priznala, da sploh ne gre v Luko Koper nič pregledovati. Pregleduje sicer te
               posameznike in tako naprej, ampak sam sistem, ki to omogoča, dejansko tega ne naredi
               in zaradi tega je tole dejansko vse skupaj zamegljevanje spoštovana Vlada,
               zamegljevanje dejanskega stanja.</p>
               <p>Na podlagi tega vi spreminjate zdaj zakon, namesto da bi inšpekcije opravile delo, ki
               bi ga morale narediti, da bi se zagotovil sistem delovanja pavšalnih podjetnikov, vi
               spreminjate sistem po nekaj letih, po nekaj mesecih, ne znate ga pa dejansko
               udejanjiti in nadzorovati. Sploh ne znate tega narediti, da bi zaživel. To je
               delovanje te vlade. In to je dejansko poseg v pogoje poslovanja in v pogoje za boljše
               podjetništvo. Tega vi ne naredite, ne znate, ne zmorete ali pa nočete.</p>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Besedo ima državni sekretar na Ministrstvu za finance, gospod Tilen Božič.</p>
            </sp>
            <sp who="SDZ7:BožičTilen">

               <speaker>TILEN BOŽIČ:</speaker>

               <p>Hvala za besedo.</p>
               <p>Najprej moram nekaj besed o teh zadnjih trditvah, ki so bile dane, vseeno. Tega, kar
               ste omenjali glede zlorabe pa odprave zlorab in tako naprej. Se pravi, duh rešitev,
               ki so bile predvidene v zakonu, ki je bil takrat sprejet, je bil po našem mnenju
               eden, v praksi pa se je ugotovilo določene odklone. V skladu s cilji, ki so bili
               takrat postavljeni, takih odklonov načeloma ne bi smelo biti. Jaz upam, da ni bil tak
               luknjičast sistem postavljen namerno, pa tudi če je bil, bi bil skrajni čas, da te
               luknje nekoliko zakrpamo. To se ne tiče vseh zavezancev, se pravi tisti, ki običajno
               poslujejo, na njih to nikakor ne bo vplivalo. Vpliva zgolj na tiste, ki so bili morda
               zelo inovativni pa so ta sistem lahko izkoristili zunaj tistega, kar so bili nekako
               ti ciljni gabariti. Se pravi, da govorimo o znatni administrativni pa tudi davčni
               razbremenitvi tistih malih zavezancev, ki pri tem potrebujejo. lahko temu rečemo,
               spodbudo, pomoč in tako naprej.</p>
               <p>Rečeno je bilo, da ne znamo narediti, da bi sistem zaživel pa ga spreminjamo. Bi
               vseeno omenil, da zdaj v povprečju, mislim, da je bilo v zadnjih nekaj letih tam
               nekje med 8 in 10 tisoč novih zavezancev v tej grupaciji.</p>
               <p>Kar se tiče konkurenčnosti – izvoz nam izjemno raste. Del rasti BDP, zelo velik del
               rasti BDP na tem sloni. Tuje neposredne investicije rastejo, znatno. Kar kaže
               posredno na to, da očitno pa smo konkurenčni v določenih elementih. Povedali smo tudi
               kot Ministrstvo za finance glede prihodnjih usmeritev na davčnem področju, da smo
               nekonkurenčni v določenih zadevah, in to je predvsem obremenitev dela, primerjalno z
               drugimi. In na tem se bo tudi prihodnje delalo, na tem dela tudi ta sprememba, ki jo
               imate danes na mizi. V določenih elementih, se pravi, če govorimo o tistih z
               najnižjimi dohodki, se pravi splošna olajšava, manjša prilagoditev te povečane
               splošne olajšave, da ni več tistih stopnic, ker so dejansko bile krivične. Kar se
               tiče študentov – dvig iz 75 na višino splošne olajšave, te njihove olajšave. Kar se
               tiče potem napotitev, to je pa dodatna reč, ki mislim, da je zelo pomembna za
               slovenske delodajalce oziroma tudi zaposlene, se pravi, na kakšen način mi
               obravnavamo kratkotrajne napotitve in na ta način tudi preprečimo, da bi nastala
               morebitna zmeda in s tem neke posledice za gospodarstvo. Tam notri je bilo
               pripeljanih več stvari, od tega, da do 30 dni, to je kratkotrajna napotitev, če
               pogledamo določene stroške oziroma povračila, ki bi jih imel zaposleni na takšni
               napotitvi, da se davčna obravnavna izenači z obravnavo v primeru službene poti v
               tujino. Podobno tudi, če gremo gledati, kar se tiče tistih, ki so na daljši
               napotitvi, smo dali nekaj dodatnih rešitev notri, tako, kar je bilo prepoznano, se
               pavi, da nekdo mora priti na tisto lokacijo, kamor je napoten, se pravi, da se tisti
               stroški, ki so povezani s temi, da se pride na tisto lokacijo in da se vrne nazaj ob
               koncu te napotitve, se pravi izvzame iz obdavčitve, kar do zdaj ni bilo, je bilo samo
               povračilo iz dela prevoza na delo in iz dela. Dodatno je tukaj tudi povračilo za
               malico, ki se povečuje za 80 % v takem duhu, kot je že pred nekaj časa začelo
               veljati, taka rešitev je bila vpeljana za čezmejne delavce migrante, tista malica se
               prizna v višjem deležu.</p>
               <p>Tukaj bi še omenil in podprl s strani Ministrstva za finance amandma, ki so ga
               vložile tri koalicijske stranke, se pravi SMC, Desus in SD. Ta se tiče dveh zadev.
               Prva reč pri kratkoročnih napotitvah je rešitev, ki je obvisela v zraku na Odboru za
               finance, da nastanitev je priznan strošek oziroma se ne šteje, lahko temu rečemo
               tako, v boniteto zaposlenega do 30 dni. Zdaj predlagajo, da bi bilo to 90 dni, kar je
               tudi po našem mnenju smiselno. In druga reč, področje voznikov v mednarodnem prometu,
               zaradi tega, ker je pa narava njihovega dela specifična, kar se priznava tudi na
               evropski ravni, zdaj se namreč snujejo nove rešitve. V njihovem primeru je
               predvideno, da se tista napotitev do 90 dni obravnava tako, kot smo predvideli
               rešitev za do 30 dni za ostale, se pravi, da je tretma enak tistemu, kot bi bil v
               primeru službene poti v tujino.</p>
               <p>Rečeno je bilo, večkrat v isti sapi, da naj pustimo delodajalcem, da nagradijo svoje
               zaposlene, naj jim vendarle to omogočimo. Jaz bi vseeno ponovno poudaril, lani, se
               pravi, s 1. 1. 2017, je začela veljati določba, ki omogoča, da ta tako imenovana 13
               plača ali pa, če želite, božičnica, ni obdavčena z dohodnino do višine 70 %. V tej
               fazi smo prišli do ene intrigantne zadeve, in sicer ima Ministrstvo za finance
               stališče, da ta ukrep še ni začel niti v polnosti delovati, ker večina izplačil bo,
               verjetno, delno v novembru, velika večina pa v decembru. Naše stališče je bilo, da
               tega ne bi spreminjali, dokler ne bi šlo vsaj eno leto veljavnosti tega režima skozi,
               da bi potem na podlagi izračunov premislili o tem. Ne glede na to, se je koalicija ob
               zadržkih Ministrstva za finance odločilo, da bo vseeno vložila amandma in predlagala,
               da se dvigne ta ugodnost iz 70 na 100 % povprečne plače. To tudi nekoliko, po naših
               ocenah, dviguje obseg javnofinančnih sredstev, ki bodo prišla v proračun, kot bi
               sicer prišla, če do te spremembe ne bi prišlo, zato tudi potem pridemo iz tega do
               naše prvotne ocene, ki so bile, da bo razbremenitev tam nekje pod 20 milijonov evrov,
               verjetno je to bližje 25, morda celo 30 milijonov evrov, bomo pa to videli drugo
               leto, ko se bodo tudi te božičnice oziroma trinajste plače izplačevale. Glede na
               dinamiko, da stopnja zaposlenosti zelo raste, se je povečalo tudi število delovno
               aktivnih itn., kljub temu pa se že pojavljajo prvi indici, da delavcev primanjkuje.
               Takšnih situacij bo vse več, tudi zaradi tega gre verjetno pričakovati, da bodo
               delodajalci začeli nekako zadrževati svoje zaposlene pri sebi tudi na račun tega, da
               jim bodo to, lahko rečemo, nagrado za poslovno uspešnost podjetja v prihodnje
               izplačevali v takšnem ali drugačnem obsegu, se pravi, da se bo število teh izplačanih
               nagrad povečalo. Najbrž se bo pa tudi povečala višina, vsaj tako trdijo predstavniki
               delodajalcev oziroma predvsem Gospodarske zbornice Republike Slovenije. Več pa lahko
               kasneje.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Besedo ima gospa Vojka Šergan.</p>
               <p>Izvolite.</p>
            </sp>
            <sp who="SDZ7:ŠerganVojka">

               <speaker>VOJKA ŠERGAN (PS SMC):</speaker>

               <p>Hvala za besedo.</p>
               <p>Paket davčnih sprememb, ki ga imamo danes pred sabo, je nadaljevanje preteklih
               davčnih prestrukturiranj in gre predvsem v smeri izboljšave za ljudi.</p>
               <p>Jaz bi se dotaknila v tem trenutku tudi preteklih ukrepov davčnega prestrukturiranja,
               ki ga nekako delamo od leta 2015. Če se nekako osredotočim na to, da so bil že v letu
               2015 davčne olajšave za investiranje v tovorna vozila in avtobuse, potem je bila
               ukinitev praga za obvezno računovodenje pri upravljanju osnovne kmetijske in
               gozdarske dejavnosti, potem so bili ukrepi za zmanjšanje administrativnih ovir pri
               uvozu, predvsem v smeri poenostavitve obračunavanja DDV, potem je bila s področja
               Zakona o dohodnini sprememba dohodninske lestvice, kjer se je uvedel nov davčni
               razred med veljavnim drugim in tretjim davčnim razredom s stopnjo 34 % znižanja
               davčne stopnje, to se pravi, da je bil iz 41 na 39, potem zvišanje dohodninskega
               praga za upravičenost do dodatne splošne olajšave v višini 300 evrov na letnem
               nivoju, potem oprostitev plačila dohodnine za del dohodka iz poslovne uspešnosti tako
               imenovane božičnice do višine 70 % – to se bo v letošnjem letu, tistim, ki bodo letos
               decembra dobili božičnico, bodo v tej višini v bistvu dobili več izplačane božičnice.
               Ta paket, ki ga imamo danes pred sabo, je nadaljevanje teh prestrukturiranj in gre
               predvsem v smeri,, da se enostavno gre naproti ljudem, predvsem na področju
               normirancev. Normiranci praktično ostanejo na cedularni obdavčitvi 20 %, tako kot v
               preteklosti. Večina teh normirancev je nekako v dohodkovnem krogu, bom rekla,
               največji delež jih ima 35 tisoč prihodkov letno. Seveda se pa s tem zakonom
               odpravljajo nekatere anomalije, ki so se v preteklosti izkazale, in pa zloraba, ki je
               bila v preteklosti, se bo pač s tem novim zakonom odpravila.</p>
               <p>Potem bi pri tem rada vendarle še opozorila, da je tudi sprememba pri linearni
               določitvi dohodninske olajšave. To pomeni, da se bo z rastjo dohodka olajšava
               sorazmerno zmanjševala. Tako da nekdo, ki bo za en evro prekoračil dosedanjo
               stopničasto lestvico, se bo ta olajšava sorazmerno povečevala. Zato bo tisti, ki bo
               prekoračil minimalno, sorazmerno obdavčen, ne pa tako, kot je zdaj, da je šel v
               naslednji dohodninski razred in bil potem znatno obdavčen.</p>
               <p>Prav tako bi rada pri tem opozorila, da tudi na področju napotitev delavcev,
               študentov ter pri povračilu stroškov napotitve, da se bo se lahko tudi do 90 dni za
               te napotene nekako štelo kot napoteni delavci. Potem bo posebna osebna olajšava za
               rezidente, ki se izobražujejo, imajo status dijaka ali študenta, iz sedanjih 75 % se
               bo povečal na celoten znesek splošne olajšave.</p>
               <p>Spremembe prinašajo izboljšave predvsem za osebe z nizkimi dohodki in za napotene
               delavce, tako da pravzaprav ne moremo govoriti o tem, da se vendarle ne gre naproti
               ljudem. Je pa res, bilo je očitano, opozicija očita, da se ljudem v žepu ne pozna ta
               gospodarska rast in bolj uspešno gospodarstvo, jaz pa menim, da to se postopoma
               pozna, vendar seveda ne kar čez noč in na hitro. Jaz se tudi spomnim, ko je 2008
               nastopila kriza, tudi takrat se čez noč, razen tisti, ki je izgubil delo, se mu je
               čez noč zrušil svet, ko je to delo izgubil, ampak na splošno se je pa tudi kriza
               postopoma stopnjevala in je vrhunec dosegla tam 2012–2013 pri nas. Tako se zdaj, ko
               nekako krizo počasi počasi premagujemo s to gospodarsko rastjo, tudi to počasi,
               počasi pozna tudi pri ljudeh. In na splošno ti prihodki ljudjem mogoče res minimalno
               rastejo, pa vendar se postopno povečujejo. In jaz verjamem, da bomo tudi vse ukrepe,
               ki jih v bistvu v tem obdobju nekako poskušamo, tudi Vlada jih poskuša udejaniti, da
               se bo v naslednjem obdobju to tudi pri kakovosti življenja ljudi poznalo. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa. Želi še kdo razpravljati? Gospod Jožef Horvat, izvolite.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik.</p>
               <p>Rad bi se odzval na izjavo gospe ministrice, ki nam je posredovala trditev prve dame
               IMF, ki je rekla, gospa Lagarde namreč, naj bi rekla, da zdaj ni čas za reforme,
               nekako v tem smislu. To je gotovo zelo prikladna izjava za to vlado in to koalicijo.
               Seveda ni čas za reforme, če ste jo že naredili, ampak v Sloveniji je nismo, je niste
               naredili. Tu je razlika. In vsi nam pravijo, vsi naši zavezniki, vsi nam pravijo,
               zdaj, zdaj, ko je gospodarstvo v razcvetu, ko je konjunktura, zdaj je čas za reformne
               ukrepe. In, kolegice in kolegi, bodimo pošteni, do tistih, ki spremljajo to sejo,
               bodimo pošteni do naših davkoplačevalcev in prosim, ne govoriti o neki davčni
               reformi, o nekem sila velikem davčnem reformnem paketu – gre za kozmetične popravke,
               ko govorimo o predlogih Vlade. Če bi bil sprejet predlog Nove Slovenije, kjer bi v
               dohodnino vpeljali novo splošno olajšavo na višini 7 tisoč evrov, to bi bil korajžen
               ukrep in bi ga lahko šteli med reformne ukrepe. To, kar pa zdaj nekaj vi delite, pa
               pravite okej 16 milijonov evrov, razdelite teh 16 milijonov, prosim, na dva milijona
               prebivalcev pa boste lahko govorili o pol kepice sladoleda in tako dalje. Kako hitro
               se lahko zgodi zloraba kakšne, v tem primeru prve dame IMF, Mednarodnega denarnega
               sklada. Z reformami ste torej zamudili in je to velika škoda.</p>
               <p>Jaz pozdravljam, da ste dosegli nominalni presežek v proračunskih dokumentih. Stalno
               Nova Slovenija opozarja, poglejte tudi strukturo proračuna. Mi imamo strukturni
               deficit. Vlagamo premalo strukturnega napora, merjenega z bruto domačim produktom.
               Kaj je že rekla Evropska komisija o našem oziroma vašem proračunu za leto 2018?
               Verjamem, da bo, če ne kdo drug, Komisija za nadzor javnih financ o tem kaj tudi
               spregovorila, če že ni. Tako da si ne zatiskati oči. Obžalujem, res obžalujem, da ne
               izkoristimo te pozitivne klime za to, da si zagotovimo vsi skupaj, za vse, za 2
               milijona, kolikor nas je, boljšo in bolj stabilno prihodnost. Danes moramo
               razmišljati, ali smo pripravljeni na prihodnjo krizo, ki bo prišla, ne vemo kdaj,
               ampak bo. Saj poznamo, kakšni so makroekonomski ciklusi. In mi v Novi Sloveniji bi
               bili zadovoljni, da bi vlada, vsaka vlada seveda, da bi tudi prisluhnila
               gospodarstvu, bolj prisluhnila. Jaz ne vem, ali je vrh slovenskega gospodarstva bolj
               namenjen temu, da gredo tja predstavniki vlade, koalicije itn., da se tam slikajo,
               potem pridejo domov in pozabijo, kaj so tam slišali. Tam so bile izrečene izjemno
               pomembne zadeve. Mislim, da je slovensko gospodarstvo, da je Gospodarska zbornica
               Slovenije, da je Obrtno-podjetniška zbornica pa seveda tudi sindikati, da so to vsi
               partnerji, ko govorimo o poslovnem, če hočete, davčnem okolju v tej državi.
               Direktorica Gospodarske zbornice je na tem vrhu gospodarstva imela zelo zanimivo
               rešitev, ampak ta vlada je ne bo več mogla realizirati, ker so proračunu pod streho
               ali pod kapjo, vlada odhaja, mandata je konec. Saj ta zadeva sicer ni nova, predlaga
               naslednje, da večje prilive v proračun iz naslova večje zaposlenosti in posledično
               manjše odlive iz proračuna iz naslova manjše brezposelnosti, plus, da večje prilive
               iz naslova višje stopnje davka na dodano vrednost in višjega davka od dohodka pravnih
               oseb seštejemo in jih razdelimo na tri tretjine. Prvo tretjino namenimo za zmanjšanje
               javnega dolga, drugo tretjino za različne potrebe iz proračuna, zakonske obveznosti
               itn., tretjo tretjino, torej samo tretjino, gospodarstvo ni požrešno, samo tretjo
               tretjino od teh višjih prihodkov pa namenimo za razbremenitev dela, to je naša
               rakrana, to vsi govorite, govorimo, za razbremenitev dela – in to je to, kar zdaj
               Nova Slovenija počenja – in za vlaganja v raziskave in razvoj inovacij. Tukaj smo na
               dnu. Stokrat sem to povedal v proračunskih razpravah. Mi želimo biti neka razvita
               družba, razvita ekonomija – ni šans, premalo vlagamo. Seveda mora vlagati tukaj
               zasebni sektor, podjetja, mora pa tudi, tako delajo pametne države, vlagati tudi
               državni proračun. Tukaj smo na dnu Evropske unije. In zdaj pričakujemo, da bomo zelo
               pripravljeni na neko naslednjo krizo. Pričakujemo, da bodo izobraženi kadri, ki so
               vlečni konji našega razvoja, gospodarstva in družbe, da bodo ostali doma. Ne bodo,
               bodo šli ven. In tukaj je problem. Gospodarstvo neke zahteve artikulira, predlaga
               rešitve, se jih pa ne sliši. Res je pod črto, vlada se šla tja slikati, na vrh
               gospodarstva, gospodarstvu ne prisluhne, ker preprosto ne razume, kako funkcionira
               svetovno gospodarstvo.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želi še kdo razpravljati?</p>
               <p>Gospod Božič, državni sekretar, izvolite.</p>
            </sp>
            <sp who="SDZ7:BožičTilen">

               <speaker>TILEN BOŽIČ:</speaker>

               <p>Hvala za besedo.</p>
               <p>Jaz sem bil tudi prisoten, ko je odgovarjala ministrica oziroma predstavljala svoje
               stališče, in ni bilo rečeno, da zdaj ni čas za reformo. Rekla je, da pač zdaj ni čas
               za nižanje davkov, ko je omenjala pogovore z gospo Lagarde. To je prva reč.</p>
               <p>Druga reč, rekli ste na nek način, korajža velja. Dajmo znižati javnofinančne
               prihodke za 500 milijonov. To sem že večkrat povedal, če se zadolžujemo za to, da
               financiramo tekočo porabo, pomeni, da gre za odlog plačila davkov, ker bo to pač
               treba enkrat pobrati z davki, in to odlog, na katerega bo treba plačati obresti.
               Vedno v breme gospodarstvu in zavezancem, da ne bo pomote. In ta vlada si prizadeva
               za uravnotežene javne finance in da ne bi pretirano obremenjevali prihodnjih rodov
               oziroma to, kar se tudi govori, v razpravi je bilo omenjeno, ali smo pripravljeni na
               naslednjo krizo. Ravno to je del tega, da se pripravljamo na naslednjo krizo. Se
               pravi, da postane proračun uravnotežen, da se v relativnem deležu dolg znižuje – in
               ta se že, v relativnem deležu do BDP – sočasno pa, da se tudi kaj od tega odplača, da
               nekako pridemo hitreje pod tistih 60 % BDP, ki je nekako en razumen mejnik, ki so ga
               postavili ti tako imenovani maastrichtski kriteriji.</p>
               <p>Kar se tiče GZS, sindikatov in tako naprej, da so to partnerji, se popolnoma
               strinjam. Tudi iz tega razloga sem se, kadar je bilo le možno, z marsikom ali pa
               skupaj z več ljudmi dobil, tudi v ožji skupini ESS. Ne pravim, da smo se v vsem
               strinjali, pravim pa, da smo rešitve predstavili, povedali, kaj je rdeča nit tega,
               kaj s tem želimo doseči. Na marsikaj od tega smo dobili pripombe in marsikatero
               pripombo smo tudi upoštevali. In to se tudi zrcali dejansko teh rešitvah, ki so danes
               na mizi, in bodo tudi, predvidevam, delno tudi še skozi amandma koalicije dopolnjene.
               Tako da manevrski prostor za znižanje obremenitve dela se na nek način še razvija, se
               pravi, še vedno potrošimo nekoliko več, kot zberemo z dajatvami. Zdaj prehajamo
               počasi, v nekem doglednem roku bomo najbrž prišli v fazo pregrevanja in takrat niso
               smotrni prociklični ukrepi, ampak proticiklični, ker če ne, potem takrat, ko enkrat
               pridemo v tisti nihaj navzdol, ni več kaj narediti. Mislim, da ni treba izhajati iz
               kakšne teorije ali pa prakse drugih držav, kaj pomeni prociklični pristop, ker
               mislim, da je bil v Sloveniji relativno močno izveden v času tik pred recesijo
               oziroma tik pred krizo, kar se je potem pokazalo, se pravi, tisti izpad
               javnofinančnih prihodkov tako preko, lahko rečemo, davka od dohodkov pravnih oseb pa
               nekaterih drugih virov je pripeljalo do tega, da je bila luknja oziroma da je zdaj
               tudi nakopičeni dolg na državnih plečih oziroma na plečih državljank in državljanov
               te države toliko večji, kot bi lahko bil. Tudi zaradi tega Ministrstvo za finance pa
               tudi Vlada v tem mandatu ves čas opozarja, da je treba kljub temu optimizmu, ki se
               sedaj krepi, na trenutke prerašča že v evforijo, treba je ohraniti trezne misli in
               misliti na to, kaj bo po tem, ker po tem zagotovo bo recesija, ker še vedno je bila,
               glede na to, da vse skupaj gre v ciklih. Ravno za takrat je smiselno, da se zdaj
               ravna preudarno, da nas bo takrat vse skupaj manj bolela glava in da bodo tudi
               državljanke in državljani lažje prebrodili naslednjo krizo. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Jožef Horvat, predlagatelj.</p>
               <p>Izvolite.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik!</p>
               <p>Spoštovani gospod državni sekretar, če sva čisto natančna, gospa Christine Lagarde ni
               rekla za Slovenijo, da zdaj ni časa za zniževanje davkov. Rekla je to najbrž za
               svetovno ekonomijo, saj gre za mednarodni monetarni sklad. Seveda ne za tiste države,
               kjer delo ni tako obremenjeno tako kot v Sloveniji. Za 6,7 odstotnih točk je v
               Sloveniji delo bolj obremenjeno, kot je povprečje OECD. O teh številkah se moramo
               pogovarjati tako, da ne bova pingpongala. Mislim pa, da oba veva, kaj bi morali
               narediti, pa nismo oziroma niste. Javni dolg, če govorite o letu 2008 in pregrevanje
               gospodarstva, povejte pošteno, da je takrat v razmerju z bruto domačim produktom
               javni dolg znašal dobrih 20 % leta 2008, ko se je dr. Andrej Bajuk poslavljal iz
               Ministrstva za finance. Toliko o tem.</p>
               <p>Vsi skupaj si dejansko prizadevamo, da bi več imeli tisti, ki ustvarjajo, torej
               delavci. Delavci. Za to gre. Želimo, da bi poslovno okolje bilo konkurenčno, da bi
               tuji investitorji prihajali k nam, odpirali delovna mesta, ki bodo ponujala visoke
               plače in visok standard. Jaz se zgrozim, ko gledam Ginijev koeficient in ga primerjam
               z drugimi državami članicami, smo spet mi tu med prvaki oziroma smo kar prvaki ne med
               prvaki. Smo prvaki, ker smo egalitarna družba. Jaz bi rad, da smo egalitarna, ampak
               egalitarna v tem, da je dobra blaginja za vse. Nekateri pravijo: <q>»Smo egalitarni v
               revščini.«</q> Saj res, če ponovim, da je v lanskem letu 280 tisoč ljudi, naših
               državljank in državljanov živelo pod pragom revščine. To je grozno. To je grozno in
               mi trdimo, da je najboljša socialna politika tista, ki ustvarja nova delovna mesta.
               Ne bo šlo drugače.</p>
               <p>Glede konkurenčnosti ne boste dobre volje, če bom ponovil rezultate švicarskega
               mednarodnega inštituta za razvoj menedžmenta. Slovenija stagnira, ohranila je 43.
               mesto. Jaz moram reči, da gotovo tudi vi niste s tem zadovoljni, oba bi si želela, da
               smo nekje med prvim in dvajsetim. Ampak tukaj na tem področju je treba potem nekaj
               narediti. Morali bi sedeti, če je treba, dneve in noči skupaj z gospodarstvom, ki
               pozna razmere na evropskem in svetovnem trgu. Verjamem, da vsega ne morete oziroma
               politika ne more ustreči zahtevam, ne more. Ampak tukaj je tisti primer, ki sem vam
               ga podal o tistih tretjinah, je pa zelo zanimiv, bi bil vreden razmisleka. Hvala
               lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želi še kdo razpravljati? <stage>(Ne.)</stage> Zaključujem razpravo.</p>
               <p>V razpravo dajem 5. člen ter amandma Poslanske skupine Nove Slovenije. Želi kdo
               razpravljati?</p>
               <p>Mag. Matej Tonin, izvolite.</p>
            </sp>
            <sp who="SDZ7:ToninMatej">

               <speaker>MAG. MATEJ TONIN (PS NSi):</speaker>

               <p>Podpredsednik, hvala lepa.</p>
               <p>Ta amandma se na nek način loteva pavšalistov oziroma normirancev, vseeno kako jih
               poimenujemo. Moram se nekoliko vrniti v zgodovino in povedati vsaj, kje so nastali
               nastavki te ureditve, ki jo imamo danes in ki je med številnimi podjetniki in tudi
               obrtniki zelo dobro sprejeta. Tam nekje leta 2014, ko se je končeval moj prvi mandat
               in ko smo bili praktično tik red volitvami, je ta naboj med koalicijo in opozicijo
               nekoliko popuščal, tudi koalicijski poslanci so bili takrat mnogo bolj dojemljivi, da
               so podprli tudi kakšne opozicijske predloge. In takrat nam je skupaj s Slovensko
               ljudsko stranko uspelo skozi parlamentarno proceduro spraviti dva zakona, ki sta
               praktično uveljavila sedanji sistem normirancev oziroma pavšalistov. Jaz mislim, da
               je bila ta ureditev izjemno enostavna, in to je, da tisto, kar posameznik zasluži, mu
               država prizna od tistega zaslužka 80 % kot strošek, kot normirane stroške, preostanek
               20 % pa je obdavčen po 20 odstotni stopnji oziroma če povem še nekoliko bolj
               preprosto, na tisto, kar si zaslužil si plačal 4 % davek. Kako dobro je bila sprejeta
               ta rešitev, kaže tudi to, da se je praktično vključilo v ta sistem približno 15 tisoč
               dodatnih ljudi in nihče se ni pritoževal nad višino te obdavčitve, predvsem pa so
               imeli vsi radi jasnost tega sistema, ker se je vnaprej vedelo, koliko davka boš
               plačal, hkrati pa je ta sistem odpravil tudi, saj veste, takšna in drugačna
               goljufanja oziroma prirejanja potnih stroškov, iskanje računov, da si je nek
               podjetnik znižal davčno osnovo in podobne stvari. In kamorkoli si prišel, so to stvar
               pozdravljali in jo spodbujali še v tem smislu, da bi morali tovrstne pavšalne
               obdavčitve, normirance še dodatno spodbujati. Potem je Vlada prišla poleti z nekim
               sistemom, z nekim predlogom, ki bi ta sistem praktično uničil, ga do konca
               zakompliciral, zbirokratiziral. Če bi bil vladni predlog uveljavljen, bi šli nazaj na
               klasični birokratski sistem, kjer posameznik do zadnjega sploh ne bi vedel, kakšen
               davek mora plačati. In hvala bogu, lahko rečem, da je tukaj Vlada naredila korak
               nazaj in od tega predloga odstopila. To je dobra stvar, tako da v osnovnih gabaritih
               in okvirih še vedno ostaja tista rešitev, ki je bila uveljavljena leta 2014. Vlada
               zdaj poskuša z nekimi dodatnimi elementi preprečiti morebitne zlorabe. Vsekakor je
               to, kar zdaj predlagajo, mnogo bolje, kot tisto, kar so predlagali poleti, ker tisto,
               kar so predlagali poleti, je bilo res nesmiselno. Ker če obstajajo posamezniki, ki ta
               sistem zlorabljajo in ga uporabljajo na neprimeren način, potem se je treba lotevati
               njih, ne pa da na tak način kaznujete vse. Dobro, to je bilo upoštevano.</p>
               <p>O čem govori naš amandma, ki smo ga na ta člen tudi vložili? Če povem zelo
               poenostavljeno, Vlada na nek način predvideva, da se zaslužek, ki ga vi zaslužite,
               zaradi katerega ste lahko v sistemu normirancev oziroma pavšalistov, da se ta
               zaslužek lahko tudi sešteje in se skupna številka upošteva v dveh letih. Ker lahko se
               zgodi, da v enem letu zaslužite nekoliko manj, v drugem letu nekoliko več, ampak v
               skupnem seštevku je pa to še vedno v okvirih, ki so predvideni za pavšalne obdavčitve
               oziroma normirance, recimo 200 tisoč evrov prihodkov v dveh letih skupaj. Od tukaj
               dalje pa Vlada predlaga različno, torej, kako se bodo zdaj zniževala davčna osnova,
               kako se bodo upoštevali normirani stroški. Tukaj pa Vlada ne uveljavlja principa
               skupnega seštevka, ampak postavlja dobesedno limit na eno leto. Mogoče je ta materija
               zelo komplicirana in je najboljše, da jo razložim na konkretnem primeru, in sicer če
               imamo espejevca, ki v enem letu zasluži 40 tisoč evrov, v drugem letu pa 160 tisoč
               evrov, je to še vedno v okviru teh gabaritov, ki so predvideni za normirance, ampak
               Vlada po predlogu, seveda v prvem letu, kjer je zaslužek 40 tisoč evrov, upošteva 80
               % normiranih stroškov, v drugem letu, kjer je pa seveda prihodek večji, 160 tisoč
               evrov, pa limit za normirane stroške postavlja še vedno, kot da bi ta posameznik
               zaslužil 100 tisoč evrov, ker postavlja limit na teh 80 tisoč evrov. In seveda, če to
               seštejete skupaj, bodo normirani odhodki manjši, kot bi lahko bili, če bi tudi za
               normirane odhodke uveljavili isti princip, kot ga imamo pri prihodku, da se
               upoštevata obe dve leti skupaj. Naš amandma gre zgolj v to smer, da se tudi pri
               normiranih odhodkih upošteva vsako posamezno leto posebej in da ni nekih dodatnih
               omejitev, če je to vse v okviru dvoletnega okvirja. To, mislim, da bi bilo smiselno
               za podpreti, ker bi dejansko sistem bil tudi enostaven, predvsem pa bi vztrajali na
               tem konceptu, ki smo ga že leta 2014 zastavili.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Želi še kdo razpravljati? Ne. Potem zaključujem razpravo.</p>
               <p>O amandmajih bomo v skladu s časovnim potekom seje zbora odločali danes v okviru
               glasovanj, pol ure po prekinjeni 29. točki dnevnega reda.</p>
               <p>S tem prekinjam 26. točko dnevnega reda.</p>
               <p>Prehajajmo na <title>27. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O DAVKU OD DOHODKOV PRAVNIH OSEB, NUJNI POSTOPEK.</title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo predstavniku Vlade gospodu
               Tilnu Božiču, državnemu sekretarju na Ministrstvu za finance.</p>
               <p>Izvolite.</p>
            </sp>
            <sp who="SDZ7:BožičTilen">

               <speaker>TILEN BOŽIČ:</speaker>

               <p>Spoštovani predsedujoči, hvala za besedo. Spoštovani poslanke in poslanci!</p>
               <p>Vlada Republike Slovenije je v obravnavo v vašo hišo vložila Predlog zakona o
               spremembah in dopolnitvah Zakona o davku od dohodkov pravnih oseb, katerega glavni
               namen je okrepitev mehanizmov za zajezitev zlorab sistema in zagotovitev sistemske
               konsistentnosti. Kot omenjeno, so predlagani dodatni mehanizmi za preprečevanje
               zlorab sistema ugotavljanja davčne osnove z upoštevanjem normiranih odhodkov.
               Nadgrajuje se Določba o ugotavljanju prihodkov, ki predstavljajo zgornjo mejo za
               možnost ugotavljanja davčne osnove z upoštevanjem normiranih odhodkov. Tako se v
               primeru povezanih oseb prihodki lahko seštevajo, razen če zavezanec dokaže, da je
               njegova situacija v skladu s cilji in nameni takšnega ugotavljanja davčne osnove. Na
               podlagi prenovljenega pogoja za obvezen izstop iz sistema mora zavezanec izstopiti iz
               sistema, če njegovo povprečje prihodkov dveh zaporednih preteklih davčnih obdobij
               presega 150 tisoč evrov. Nadalje se višina normiranih odhodkov omeji z absolutno
               višino, in sicer ti ne morejo biti višji od 40 tisoč evrov ali 80 tisoč evrov za
               zavezance z vsaj eno obvezno zavarovano osebo. Predlagana je tudi uskladitev davčne
               zakonodaje z določbami mednarodnega standarda računovodskega poročanja številka 9,
               finančni instrumenti, in sicer na način, da se zagotovi vključitev vseh učinkov
               prevrednotenj in prerazvrstitev vseh finančnih instrumentov v davčno osnovo. Ta
               namreč pravi, da če ne gre sprememba skozi izkaz poslovnega izida, ampak skozi drugi
               vseobsegajoči donos, da se, ker bi na tak način nekako izpadlo iz obračuna davkov od
               dohodkov pravnih oseb, s to rešitvijo razlike vključijo v obračun davka od dohodkov
               pravnih oseb.</p>
               <p>Spoštovani predsedujoči, spoštovani poslanke in poslanci, Vlada Republike Slovenije
               meni, da predlog zakona določa ustrezne prilagoditve davčne zakonodaje glede na
               zaznane situacije in tudi predlaga, da predlog zakona podprete. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo.</p>
               <p>Za predstavitev poročila odbora dajem besedo predsednici gospe Urški Ban.</p>
               <p>Izvolite.</p>
            </sp>
            <sp who="SDZ7:BanUrška">

               <speaker>URŠKA BAN (PS SMC):</speaker>

               <p>Spoštovani podpredsednik, hvala za besedo. Spoštovani predstavniki Vlade, kolegi in
               kolegice!</p>
               <p>Odbor za finance in monetarno politiko je na 82. nujni seji 2. 11. 2017 kot matično
               delovno telo obravnaval Predlog zakona o spremembah in dopolnitvah Zakona o davku od
               dohodkov pravnih oseb, ki ga je Državnemu zboru v obravnavo in sprejetje po nujnem
               postopku predložila Vlada.</p>
               <p>Odboru je bilo predloženo tudi mnenje Zakonodajno-pravne službe in mnenje Komisije
               Državnega sveta za gospodarstvo, obrt, turizem in finance, ki predlagani zakon
               podpira.</p>
               <p>V skladu s Poslovnikom Državnega zbora so amandmaja k predlogu zakona vložile
               poslanske skupine koalicije k 3. členu in poslanec Jožef Horvat k 4. členu predloga
               zakona.</p>
               <p>Na seji odbora so sodelovali predstavniki Ministrstva za finance ter
               Zakonodajno-pravne službe.</p>
               <p>V uvodni dopolnilni obrazložitvi je državni sekretar Ministrstva za finance
               predstavil glavne cilje in poglavitne rešitve predloga zakona, ki so bile danes
               predstavljene s tega mesta. Predstavnica Zakonodajno-pravne službe je pojasnila, da
               je služba v pisnem mnenju opozorila, da je treba z vidika jasnosti preveriti
               posamezne predlagane opredelitve, in pojasnila, da vloženi amandma treh poslanskih
               skupin to pripombo upošteva. Dodatno se je opredelila do rešitev, vezanih na
               upoštevanje normiranih odhodkov, kjer se postavlja vprašanje enake obravnave davčnih
               zavezancev, ki so že v sistemu normiranih odhodkov, in tistih, ki ob takšnih dohodkih
               vanj ne morejo vstopiti. Glede vloženega amandmaja poslanca k 4. členu je opozorila
               na potrebo po jasnejši določitvi razmerja med dvema rešitvama, in sicer ali se lahko
               uveljavlja 80 % prihodkov kot normiranih odhodkov ali zneski, ki so določeni v
               absolutni višini. Po mnenju službe je s tega vidika nomotehnični pristop predlagane
               vladne rešitve jasnejši.</p>
               <p>V razpravi so članice in člani odbora na splošno izrazili podporo predlaganim
               rešitvam. Izraženo je bilo mnenje, da te ohranjajo zavezancem ugoden davčni sistem
               normiranih odhodkov, obenem pa bodo pripomogle k odpravi zaznanih anomalij in
               omejitvi možnosti zlorab v sistemu normiranih odhodkov. Nekateri razpravljavci so
               menili, da so rešitve predloga zakona in ostalih vloženih davčnih zakonov premalo
               ambiciozne in ne bodo prispevale k povečanju konkurenčnosti slovenskega gospodarstva
               ter razbremenitvi zavezancev. Med razpravo je državni sekretar Ministrstva za finance
               podal izčrpne odgovore in pojasnila na postavljena vprašanja ter izpostavljene dileme
               razpravljavcev, vključno z argumenti, zaradi katerih Vlada amandmaja k 4. členu ne
               podpira.</p>
               <p>Odbor je v skladu s Poslovnikom Državnega zbora sprejel amandma k 3. členu, ni pa
               sprejel amandmaja k 4. členu.</p>
               <p>Glasoval je o vseh členih predloga zakona in jih sprejel. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Sledi predstavitev stališč poslanskih skupin. Gospod Janko Veber bo predstavil
               stališče Poslanske skupine Socialnih demokratov.</p>
            </sp>
            <sp who="SDZ7:VeberJanko">

               <speaker>JANKO VEBER (PS SD):</speaker>

               <p>Hvala za besedo. Lep pozdrav vsem!</p>
               <p>Predlog zakona o spremembah in dopolnitvah Zakona o davku od dohodka pravnih oseb
               posega v definicije medsebojno povezanih oseb, ki delujejo usklajeno in tako v praksi
               delujejo kot eno podjetje oziroma skupina. Seveda je v takem primeru pravilno in tudi
               v skladu z načelom pravičnosti, da se davek odmeri od celote, namesto da bi si
               skupina medsebojno povezanih podjetij med seboj porazdelila stroške in tako vsem
               zmanjšala pravično davčno obveznost. V dosedanjih primerih je tako šlo pravzaprav za
               zlorabo sistema, ki je bil namenjen olajšanju poslovanja malih podjetij. Zavedati se
               moramo, da se je s to zlorabo predvsem siromašilo razpoložljiva javna sredstva,
               hkrati pa tudi nalagalo ostalim višje davčne obveznosti, kar zagotovo ni pravilno, in
               zato je ta zakon usmerjen v smer, da ohrani tako možnost olajšav malim podjetjem,
               hkrati pa tudi omogoča, da imajo pristojni organi podlago, da preprečijo zlorabe in
               odmerijo zato tudi pravičen davek. S sprejetjem teh sprememb zakona bomo omogočili
               Finančni upravi lažje odkrivanje medsebojno povezanih poslovnih subjektov in ji dali
               tudi pravno podlago, da odmeri pravično davčno obveznost.</p>
               <p>Zato bomo ta zakon podprli.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Jožef Horvat bo predstavil stališče Poslanske skupine Nove Slovenije –
               krščanskih demokratov.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, spoštovani gospod podpredsednik. Spoštovani poslanke in poslanci!</p>
               <p>Predlog novele Zakona o davku od dohodka pravnih oseb prinaša več sprememb. Prva je
               povezana s preprečevanjem zlorab sistema normirancev preko povezanih oseb. Predlog
               želi preprečiti zlorabe pri vključevanju v sistem normirancev. Nekateri zavezanci se
               namreč med normirance vključijo z namensko ustanovitvijo več pravnih oseb. To
               naredijo na primer na način, da za poslovanje ustanovijo dve družbi, prihodki vsake
               od družb so tako nižji in obe družbi izpolnjujeta kriterije za vključitev v sistem.
               Da bi se v takih primerih preprečilo zlorabe, novela zakona predlaga, da bi se
               prihodki povezanih oseb pri določanju normirancev seštevali. Tako ne bi bili več
               dovolj nizki za vključitev v sistem. Povezane osebe so v skladu z obstoječimi
               določbami zakona določene na podlagi lastninskih ali družinskih povezav, povezani
               osebi pa lahko dokažeta, da glavni namen povezave ni v zlorabi pravil.</p>
               <p>V Novi Sloveniji razumemo, da želi Vlada preprečiti zlorabe sistema, vendar
               opozarjamo, da bo predlog zakona prinesel težave za povezane osebe, ki ne delujejo z
               namenom zlorabe pravil vključevanja v sistem normiranih odhodkov. Te osebe bodo
               morale po obrnjenem dokaznem bremenu namreč dokazovati, da njihov način delovanja ne
               zlorablja pravil zakona. Žal bo ta rešitev le še ena v vrsti tistih, ki v želji po
               kaznovanju nepoštenih podjetnikov udari tudi tiste, ki delajo pošteno. Vlado
               razumemo, da želi preprečiti zlorabe, vendar bi pričakovali, da bi po povečanju davka
               od dohodka pravnih oseb iz 17 na 19 % zanje končno prinesla tudi kakšno
               razbremenitev.</p>
               <p>V sedanji zakonski ureditvi je izstop iz sistema normirancev obvezen, če zavezanec
               dve zaporedni davčni obdobji ne izpolnjuje pogojev za vstop v sistem. Pogoje za vstop
               v sistem izpolnjuje družba, ki ima do 50 tisoč evrov prihodkov oziroma do 100 tisoč
               evrov prihodkov, če je pri družbi polno zavarovana vsaj ena oseba. V Novi Sloveniji
               smo veseli, da smo pred koncem prejšnjega mandata uspeli sistem izboljšati tako, da
               smo obseg normiranih odhodkov povišali iz 70 na 80 % ter da smo vključitev med
               normirance omogočili tudi družbam, ki imajo do 100 tisoč evrov prihodkov.</p>
               <p>Po tem vladnem predlogu novele zakona pa zavezanec lahko ostane v sistemu, če ima v
               dveh zaporednih davčnih obdobjih skupno do 300 tisoč evrov prihodkov, torej kljub
               prekoračitvi pragov za vstop v sistem. S tem bo sistem pridobil na fleksibilnosti,
               kar podpiramo, saj bo družba v sistemu normirancev lažje ostala. Vendar pa ta
               sprememba prinaša tudi absolutno zgornjo višino normiranja odhodkov v višini 40 tisoč
               evrov oziroma 80 tisoč evrov za pravne osebe z vsaj eno polno zavarovano osebo. V
               primeru, ko bo znesek normiranih odhodkov višji od te meje, se bo torej upoštevala ta
               meja. V praksi nov zakon torej prinaša problem za podjetnike, ki jim prihodki iz leta
               v leto precej nihajo. Zato lahko pri boljših letih naletijo na absolutno omejitev
               normiranih odhodkov, kljub temu, da v povprečju dveh let izpolnjujejo pogoje za
               ohranitev v sistemu normirancev tako po novem kot po starem zakonu.</p>
               <p>V Novi Sloveniji smo zadovoljni, da sistem tako imenovanih normirancev, ki smo ga
               oblikovali z našim predlogom zakona, v praksi deluje dobro. Podjetniki so z njim
               zadovoljni.</p>
               <p>Prav zato tega predloga zakona, ki ta sistem spreminja, ne bomo podprli.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Dr. Matej Tašner Vatovec bo predstavil stališče Poslanske skupine Levica.</p>
               <p>Izvolite.</p>
            </sp>
            <sp who="SDZ7:TašnerVatovecMatej">

               <speaker>DR. MATEJ T. VATOVEC (PS Levica):</speaker>

               <p>Najlepša hvala, podpredsednik.</p>
               <p>V Levici predlaganega zakona ne bomo podprli.</p>
               <p>Vlada predlaga nek kozmetični popravek pavšalne obdavčitve podjetij, ki bi jo bilo
               treba po našem mnenju ukiniti ali pa vsaj zelo močno zamejiti. Preden se opredelim do
               tehnične rešitve, moram povedati, da je obdavčitev kapitala v Sloveniji v prvi vrsti
               absolutno prenizka in da obstaja cela vrsta davčnih olajšav, ki dodatno znižuje
               prihodke države. Slovenija z davki na kapital zbere samo dobrih 10 % vseh davkov,
               medtem ko nekatere druge članice Evropske unije iz tega naslova zberejo skoraj 30 %.
               Posledice tega občutimo vsi prebivalci Slovenije. Prvič, ker imamo nizko obdavčen
               kapital, imamo visoko obdavčeno potrošnjo. Posledica so visoke cene elektrike,
               bencina, kurilnega olja in podobnih nujnih potrebščin. Dejansko lahko rečemo, da
               slovenski davčni sistem po eni strani privilegira nosilce kapitala in visokih
               dohodkov, po drugi strani pa nesorazmerno obremenjuje običajne državljane. Drugič,
               zaradi prenizko obdavčenega kapitala premoženja velike vrednosti in visokih dohodkov
               zberemo premalo sredstev za razvoj socialne države. Vladajoči in desni politiki nam
               ves čas govorijo, da naj bi imela Slovenija rekordno visoke davke, toda Slovenija z
               davki primerjalno gledano zbere bistveno manj sredstev ne le kot Avstrija in Nemčija,
               ampak tudi kot Madžarska. Posledice prenizkih prihodkov države vsak dan občutimo v
               obliki dolgih čakalnih vrst v zdravstvu, slabih razmer v domovih za starejše in na
               številnih drugih področjih. Podatki kažejo, da so prenizko obdavčeni tako dobički
               podjetij kot dohodki od kapitala, ki jih prejmejo fizične osebe. Slovenija ima še
               vedno eno najnižjih stopenj davka na dobiček podjetij. V Nemčiji je ta davčna stopnja
               29 %, pri nas samo 19 %. Poleg tega je pri nas dejanska obdavčitev zaradi raznoraznih
               olajšav še bistveno nižja in znaša okoli 11 %. Zato pravzaprav ni nič čudnega, da so
               se lani dobički podjetij za kar 70 %, medtem ko so se prihodki od davka na dobiček
               povečali za samo 0,8 %. Ja, prav ste slišali, 0,8 %.</p>
               <p>Nepravična je tudi obdavčitev dohodkov od kapitala. Včasih so bili dohodki od
               kapitala obdavčeni skupaj z dohodki od dela in po progresivni lestvici. Odkar jih je
               prva Janševa vlada izvzela iz progresivne obdavčitve upokojenec, ki po starem sistemu
               ni plačeval davka na dividende, plača davek po isti stopnji kot kakšen pidovski
               baron. Pidovski baron po drugi strani, ki bi včasih plačal davek po stopnji 50 %,
               zdaj plača samo 25 %, če seveda ni že zdavnaj skril svojega premoženja v kakšno
               davčno oazo. Glede na to, da ima 20 % Slovencev v lasti več kot 62 % vsega
               premoženja, je jasno, da davčna politika, ki jo vodi tudi ta Cerarjeva vlada, koristi
               izključno prebivalce z največ premoženja in z največjimi dohodki. Pavšalna obdavčitev
               deoojev se zdi v kontekstu nepravične obdavčitve kapitala v Sloveniji nepomembna. Ne
               glede na to smo Socialisti prepričani, da bi bilo treba pavšalno obdavčitev deoojev
               odpraviti, ne pa jo samo kozmetično spremeniti. Pavšalna obdavčitev je dopustna samo
               za samozaposlene, ki ne zaposlujejo delavcev, pa še to samo takrat, če imajo zelo
               nizke dohodke. Deoo pa je po drugi strani pravna oblika za podjetje, ki naj bi
               zaposlovalo več delavcev in razpolagalo z nekim določenim kapitalom. Deoo bi moral
               biti v vseh primerih obdavčen glede na dejanske stroške ne pa, da se zlorablja za
               izogibanje plačilu davkov, izigravanje delavskih pravic in podobne dejavnosti, ki na
               koncu nimajo prav nobene zveze z gospodarjenjem.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Alenka Bratušek bo predstavila stališče Poslanske skupine nepovezanih
               poslancev.</p>
               <p>Izvolite.</p>
            </sp>
            <sp who="SDZ7:BratušekAlenka">

               <speaker>MAG. ALENKA BRATUŠEK (PS NP):</speaker>

               <p>Hvala. Podpredsednik, kolegice in kolegi, državni sekretar!</p>
               <p>V naši poslanski skupini davčnemu paketu, ki je danes na mizi, ne bomo
               nasprotovali.</p>
               <p>Določene rešitve gredo v pravo smer, seveda pa temu, kar je danes pred nami, nikakor
               ne moremo reči davčna reforma. Še bolj me je zmotil stavek ministrice ob prejšnji
               točki, povedala je takole: <q>»Letošnja davčna reforma je nadaljevanje lanske.«</q> Jaz
               verjamem oziroma upam, da vsi vemo, da naj bi bil davčni sistem nek stabilen sistem,
               da davčni zavezanci vedo, kaj jih čaka iz leta v letu. Ampak ne, mi vsako leto in to
               po možnosti ob koncu leta, da velja še v tem letu nekaj, davčni sistem spreminjamo.
               Ne, tako se davčnega sistema ne spreminja. Davčni sistem naj bi bil stabilen, da
               ljudje in konec koncev podjetja in tudi novi investitorji, ki si jih tako želimo,
               vedo, kaj jih v naši državi čaka.</p>
               <p>In še na eno stvar želim opozoriti, to je dvig DDV, ki je bil narejen v času krize
               in, roko na srce, za čas krize. Bil je uveden z Zakonom o izvrševanju proračuna,
               nesistemskim zakonom. Zdaj, ko je krize konec, tako vsaj govorite in tako kažejo
               podatki, bi bilo treba za enak znesek, kot ga v proračun prinese dvig davka na dodano
               vrednost, znižati nek drug davek. Tudi sama nisem naklonjena temu, da se bi stopnja
               davka na dodano vrednost zniževala, ker mislim, da ne bi bilo neke velike dodane
               vrednosti, ampak treba bi bilo za obseg, se pravi nekje med 200 in 300 milijoni evrov
               znižati neko drugo davčno obremenitev. Sama se nagibam k temu, da bi to pomenilo
               razbremenitev plač. Res je, da nekoliko znižujete obremenitev 13. plače oziroma
               božičnice, ampak to je daleč daleč premalo. In res je, da se ne da kar tako zniževati
               davčnih odhodkov, res je, ampak, spoštovani kolegi iz koalicije in spoštovani
               predstavnik Vlade, ob skoraj 5-odstotni gospodarski rasti bi v proračunu moralo biti
               videti kaj več kot samo 50 milijonov evrov presežka. Ob tem, da želim poudariti, da
               za nekatere skupine ljudi v naši državi ob tako visoki gospodarski rasti še vedno
               veljajo krizni varčevalni ukrepi. Ampak kakorkoli, odločili ste se, da to speljete,
               boste speljali, velike škode naredili ne boste, prav tako pa od tega pravzaprav ne bo
               nobene koristi.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Vojka Šergan bo predstavila stališče Poslanske skupine Stranke modernega
               centra.</p>
               <p>Izvolite.</p>
            </sp>
            <sp who="SDZ7:ŠerganVojka">

               <speaker>VOJKA ŠERGAN (PS SMC):</speaker>

               <p>Hvala za besedo. Spoštovani in spoštovane!</p>
               <p>Zakon o spremembah in dopolnitvah Zakona o davku od dohodka pravnih oseb gre v smer
               vzpostavljanja mehanizma za preprečevanje zlorab. Tako se nadgrajuje določba o
               ugotavljanju prihodkov, ki predstavljajo zgornjo mejo za možnost ugotavljanja davčne
               osnove z upoštevanjem normiranih odhodkov. Predlaga se, da se kot poseben primer,
               poleg veljavnega primera novoustanovljenih zavezancev, določi povezanost oseb v
               povezavi z ravnanjem zavezanca, ki ni v skladu s cilji in nameni takšnega
               ugotavljanja davčne osnove. Določeno je, da se v primeru povezanih oseb prihodki
               seštevajo. Zavezanec pa vedno lahko dokazuje, da je njegov primer oziroma situacija v
               skladu s cilji in nameni takšnega ugotavljanja davčne osnove.</p>
               <p>Pogoji za obvezen izstop iz sistema se prenavljajo na način, da mora zavezanec
               izstopiti iz sistema, če njegovo povprečje prihodkov dveh zaporednih preteklih
               davčnih obdobij presega znesek 150 tisoč evrov, kar je drugače kot v sedanji
               ureditvi, ko je izstop iz sistema obvezen. Če zavezanec dve zaporedni davčni obdobji
               ne izpolnjuje pogojev za vstop v sistem, zavezanec tako lahko ostane v sistemu, če
               ima v dveh zaporednih davčnih obdobjih skupno do 300 tisoč evrov prihodkov, torej
               kljub prekoračitvi letnih prihodkovnih pragov, s čimer bo sistem pridobil na
               fleksibilnosti.</p>
               <p>S predlogom zakona se predlagajo tudi ukrepi za vključitev vseh učinkov prevrednotenj
               in razvrstitev vseh finančnih instrumentov v davčno osnovo. Predlaga se vključitev
               naslednjih učinkov, ki po določbah veljavne davčne zakonodaje nimajo vpliva na davčno
               osnovo. Učinki sprememb poštene vrednosti lastniških finančnih sredstev, ki se merijo
               po pošteni vrednosti z učinki v drugem vseobsegajočem odnosu, če se podjetje tako
               nepreklicno odloči ob začetnem pripoznanju in če niso v posest za trgovanje niti
               pogoj nadomestilo prevzemnika v poslovni združitvi in učinki sprememb poštene
               vrednosti zaradi spremembe lastnega kreditnega tveganja pri finančnih obveznostih,
               merjenih po poštenih vrednostih preko izkaza poslovnega izida. Kar je pa pomembno, da
               za zavezance z več podjetij, da bo pogoj za obvezen izstop iz sistema norminarstva
               nastopil, ko bo zavezanec v dveh zaporednih letih presegel skupaj 300 tisoč evrov.
               Vse ostale cedularne stopnje obdavčitve pa ostajajo v višini 20 %.</p>
               <p>Zaradi vsega navedenega bomo v Poslanski skupini Stranke modernega centra spremembo
               in dopolnitev Zakona o davku od dohodka pravnih oseb podprli.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Marko Pogačnik bo predstavil stališče Poslanke skupine Slovenske demokratske
               stranke.</p>
               <p>Izvolite.</p>
            </sp>
            <sp who="SDZ7:PogačnikMarko">

               <speaker>MAG. MARKO POGAČNIK (PS SDS):</speaker>

               <p>Spoštovani predsedujoči, spoštovani državni sekretar, kolegice, kolegi!</p>
               <p>V Poslanski skupini Slovenske demokratske stranke predlagane spremembe zakona o
               dopolnitvah Zakona o davku od dohodka pravnih oseb ne bomo podprli.</p>
               <p>Ne bomo podprli iz več razlogov. Prepričani smo, da predlagane spremembe niso
               ustrezne. Predlagane spremembe so napisane pomanjkljivo in v nekaterih primerih celo
               v škodo tistih, ki dejansko polnijo na pošten način proračun. V Slovenski demokratski
               stranki smo prepričani, da področje davkov potrebuje celovito reformo, celovito
               reformo, ki bi jo morali pripraviti že pred leti, vendar žal tega vladi Mira Cerarja
               in koaliciji Stranke modernega centra v celotnem mandatu ni uspelo pripraviti.
               Dejstvo je, da se je davčna zakonodaja pod to vlado in pod to koalicijo popravljala
               per partes, predvsem pa, bi rekel, v škodo in v dodatno obremenjevanje tako
               gospodarskih družb kot posameznikov in posameznic.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Marija Antonija Kovačič bo predstavila stališče Poslanke skupine Demokratične
               stranke upokojencev Slovenije.</p>
               <p>Izvolite.</p>
            </sp>
            <sp who="SDZ7:KovačičMarijaAntonija">

               <speaker>MARIJA ANTONIJA KOVAČIČ (PS DeSUS):</speaker>

               <p>Hvala za besedo. Še enkrat vsem prav lep pozdrav!</p>
               <p>Poanta davčne politike države ni zgolj polnjenje državnega proračuna na račun novih
               davkov ali višjih davčnih stopenj, ampak narediti maksimalno, da bo obstoječi sistem
               čim bolj učinkovit. Takšnemu prizadevanju k večjem učinku pobiranja davčnih
               obveznosti se je zavezala tudi sedanja vlada. V Poslanski skupini Desus bi zgolj
               dodali, da mora biti pobiranje davkov predvsem pravično in enakomerno razdeljeno med
               zavezanci. Eden od načinov so tudi davčne poenostavitve in ugodnosti, s katerimi bo
               davčno okolje postalo bolj ugodno in prijazno do vseh kategorij davčnih zavezancev. V
               Poslanski skupini pritrjujemo takšnemu mnenju, vendar v isti sapi opozarjamo, da pri
               tem ne smemo izpustiti iz nadzora tistih, ki namenoma kršijo zakonodajo in ne
               izpolnjujejo svojih obveznosti. Pred časom je v medije prikapljala nova posodobljena
               lista znanih medijskih obrazov, ki svoj denar skrivajo v t. i. davčne oaze. Gre za
               ljudi iz različnih družbenih sfer, skupen imenovalec vseh pa bi morali biti to, da so
               pri svojem obnašanju za vzor in vzgled ostalim. V Poslanski skupini se resnično
               sprašujemo, ali je davčni kriminal postal modni trend, kateremu vsi slepo sledijo,
               pristojne institucije pa si zakrivajo oči. Od kdaj je davčna kultura pristala pri dnu
               seznama moralnih načel?</p>
               <p>V Poslanski skupini Desus ostro nasprotujemo takšnemu neodgovornemu ravnanju. Menimo,
               da je treba zagotoviti vse vzvode za preprečitev sive ekonomije pri vseh kategorijah
               davčnih zavezancev, pomagati pa tistim, ki ustvarjajo nova delovna mesta ter na
               pošten način krepijo gospodarsko okrevanje države.</p>
               <p>Kot že povedano, ko gre za nadzor nad učinkovitim pobiranjem davkov, ne sme biti
               nobenih razlik, ne glede na to, aligre za male ali velike ribe, ravno zato potrjujemo
               današnji predlog, ki bo prinesel dodatne mehanizme za preprečitev zlorabe sistema pri
               normirancih. Tako se prenavlja določba o ugotavljanju prihodkov, ki predstavljajo
               zgornjo mejo za možnost ugotavljanja davčne osnove, z upoštevanjem normiranih
               odhodkov, spreminjajo pa se tudi pogoji za obvezen izstop iz sistema.</p>
               <p>V Poslanski skupini bomo predlagano novelo soglasno podprli. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker v drugi obravnavi
               amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje zbora opravili
               danes v okviru glasovanj, pol ure po prekinjeni 29.točki dnevnega reda.</p>
               <p>S tem prekinjam 27.točko dnevnega reda.</p>
               <p>Prehajamo na <title>28. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O DAVČNEM POSTOPKU, NUJNI POSTOPEK.</title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga dajem besedo predstavniku Vlade gospodu Tilnu
               Božiču, državnemu sekretarju na Ministrstvu za finance.</p>
               <p>Izvolite.</p>
            </sp>
            <sp who="SDZ7:BožičTilen">

               <speaker>TILEN BOŽIČ:</speaker>

               <p>Spoštovani predsedujoči, ponovno hvala za besedo. Spoštovani poslanke in
               poslanci!</p>
               <p>Temeljni cilj, ki ga predlog novele Zakona o davčnem postopku zasleduje, je
               spodbujanje prostovoljnega in pravočasnega izpolnjevanja davčnih obveznosti. V ta
               namen se uvaja možnost kartičnega plačila davčnih obveznosti pri Upravi Republike
               Slovenije za javna plačila. Za lažje izpolnjevanje davčnih obveznosti zavezancev se
               ukinjajo nekateri predpisani obrazci. S predlogom zakona se tako poenostavljajo
               postopku pobiranja davkov oziroma izpolnjevanja davčne obveznosti za zavezance za
               davek, saj jim bo omogočeno plačevanje davkov in drugih obveznih dajatev s plačilno
               ali kreditno kartico, brez plačila provizije za davčne zavezance. Zaradi uvedbe
               možnosti brezgotovinskega plačevanja davkov in drugih obveznih dajatev primarno pri
               Upravi Republike Slovenije za javna plačila, kasneje pa seveda, če bodo tehnične
               možnosti to tudi dopuščale, pa tudi pri drugih upravnih organih, se spreminjajo tudi
               določbe, ki urejajo način in dan plačila davka. S tem v zvezi velja tudi poudariti,
               da se bo na drugih lokacijah, govorim o pravnem organu, morda tudi lahko rečemo,
               primer bi bile upravne enote, tak režim izpostavil, če bo tudi s strani davčnih
               zavezancev izkazan interes za takšno plačevanje. S predlogom zakona se določajo
               postopkovne rešitve, potrebne zaradi sprememb in dopolnitev sistema obdavčitve
               dohodkov iz delovnega razmerja za delavce, napotene na čezmejno opravljanje dela, kot
               jih določa predlog novele Zakona o dohodnini. Ta predlog v Zakonu o dohodnini
               zasleduje izboljšanje konkurenčne slike Republike Slovenije, ohranjanje in
               ustvarjanje novih delovnih mest ter zagotavljanje dodanih vrednosti v Sloveniji z
               znanjem, ki ga posamezniki pridobijo v tujini ali prinesejo iz tujine, kar vodi v
               ustvarjanje kvalitetnejših delovnih mest z višjo dodano vrednostjo.</p>
               <p>S predlogom zakona se ukinjajo nekateri predpisani obrazci, kot že omenjeno Namesto
               neposredno določene oblike takšnih obrazcev bo tako s podzakonskimi predpisom
               določena le njegova vsebina. To po eni strani zagotavlja večjo fleksibilnost davčnega
               zavezanca in vpliva tudi na povečanje njegove pravne varnosti, po drugi strani pa
               omogoča večjo fleksibilnost pri oblikovanju obrazcev tudi za Finančno upravo
               Republike Slovenije. S predlogom zakona se tako razveljavijo tisti pravilniki, v
               katerih so ti obrazci predpisani. Finančna uprava Republike Slovenije bo v pomoč
               davčnim zavezancem pri izpolnjevanju njihovih obveznosti v obrazce kot pripomoček še
               vedno objavljala na svojih spletnih straneh, davčni zavezanci pa bodo vloge lahko
               predložili tudi v drugi obliki, kot jo bo določal ta obrazec. Pomembno je le, da bo
               vloga vsebovala predpisane vsebine.</p>
               <p>Kot rečeno, predlagamo, da zakon podprete. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo. Za predstavitev poročila odbora dajem besedo predsednici gospe Urški
               Ban.</p>
               <p>Izvolite.</p>
            </sp>
            <sp who="SDZ7:BanUrška">

               <speaker>URŠKA BAN (PS SMC):</speaker>

               <p>Najlepša hvala za besedo, še enkrat.</p>
               <p>Odbor za finance in monetarno politiko je na 82. nujni seji, 2. 11., kot matično
               delovno telo obravnaval Predlog zakona o spremembah in dopolnitvah Zakona o davčnem
               postopku, ki ga je Državnemu zboru v obravnavo in sprejetje predložila Vlada.</p>
               <p>Odboru je bilo predloženo tudi mnenje Zakonodajno-pravne službe in mnenje Komisije
               Državnega sveta za gospodarstvo, obrt, turizem in finance.</p>
               <p>V skladu s Poslovnikom Državnega zbora so amandmaje k predlogu zakona vložile
               koalicijske poslanske skupine k trem členom, k 2., 13. in 21. členu predloga
               zakona.</p>
               <p>Seje odbora so se udeležili predstavniki Ministrstva za finance ter
               Zakonodajno-pravne službe.</p>
               <p>V uvodni dopolnilni obrazložitvi je državni sekretar na Ministrstvu za finance
               predstavil predlog zakona, katerega temeljni cilj je spodbujanje prostovoljnega in
               pravočasnega izpolnjevanja davčnih obveznosti. Predstavnica Zakonodajno-pravne službe
               je na kratko predstavila pisno mnenje službe ter povedala, da so pripombe, ki jih je
               služba podala v pisnem mnenju, ustrezno upoštevane z vloženimi amandmaji koalicijskih
               poslanskih skupin.</p>
               <p>Članice in člani odbora o posameznih členih in vloženih amandmajih predloga zakona
               niso razpravljali.</p>
               <p>Odbor je v skladu z drugim odstavkom 130. člena Poslovnika Državnega zbora obravnaval
               vložene amandmaje koalicijskih poslanskih skupin k 2., 13. in 21. členu ter jih
               sprejel.</p>
               <p>Odbor je nato v skladu s Poslovnikom glasoval o členih predloga zakona in jih
               sprejel.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa. Sledi predstavitev stališč poslanskih skupin.</p>
               <p>Gospod Jožef Horvat bo predstavil stališče Poslanske skupine Nove Slovenije –
               krščanskih demokratov.</p>
               <p>Izvolite.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, gospod podpredsednik. Gospod državni sekretar, kolegice in kolegi!</p>
               <p>Predlog novele Zakona o davčnem postopku uvaja možnost brezgotovinskega oziroma
               kartičnega plačevanja davkov in drugih obveznih dajatev pri Upravi Republike
               Slovenije za javna plačila. Za poenostavitev plačevanja davkov in drugih obveznih
               dajatev bo davčnim zavezancem in drugim dolžnikom omogočeno plačevanje dajatev s
               plačilno ali kreditno kartico. Plačevanje bo možno v poslovnem času Uprave Republike
               Slovenije za javna plačila na posameznih območnih enotah uprave. Za ustrezno
               pokritost celotne države s plačilnimi mesti bodo ta odprta na današnjih območnih
               enotah. Naj jih naštejem: Kranj, Koper, Ljubljana, Murska Sobota, Novo mesto,
               Postojna, Slovenska Bistrica in Žalec. Pozneje pa predvidoma tudi kot posebna
               plačilna mesta Uprave za javna plačila v Mariboru, Novi Gorici in drugih večjih
               mestih v prostorih državne uprave. Oblika in vsebina davčnih obrazcev sta urejeni v
               posameznih pravilnikih. Te določbe narekujejo predpisano obliko obrazca, kar pa je v
               nekaterih primerih nepotrebno in tudi neučinkovito, saj je treba zaradi predpisanega
               obrazca pri njegovih manj pomembnih ali oblikovnih spremembah, ki pa pripomorejo, na
               primer, k večji preglednosti in razumljivosti obrazca za lažje izpolnjevanje,
               spremeniti podzakonski akt. Spreminjanje pravilnika samo zaradi oblikovnih sprememb
               obrazca ni smiselno. Povezano pa je tudi z nepotrebnimi stroški objave v Uradnem
               listu Republike Slovenije. Zato se s predlogom zakona nekateri obrazci ukinjajo, pri
               čemer bo sama vsebina obrazca še vedno predpisana s podzakonskim aktom. Neobvezni
               obrazci pa bodo objavljeni na spletni strani Finančne uprave Republike Slovenije.
               Predpisan bo tako zgolj nabor zahtevanih podatkov in tisti elementi iz navodil za
               izpolnjevanje obrazca, ki so normativne narave, kar davčnim zavezancem olajšuje
               izpolnjevanje njihovih obveznosti.</p>
               <p>V Novi Sloveniji te spremembe, seveda, podpiramo. Se pa ob tem sprašujemo, zakaj niso
               bile uvedene že prej. Celoten razvoj tako zasebnega sektorja kot tudi javne državne
               uprave je v razvitem svetu usmerjen v digitalizacijo, ki prinaša bolj enostavne, bolj
               učinkovite pregledne in tudi hitrejše postopke. V Novi Sloveniji pogrešamo strateški
               vladni pristop do teh izzivov. Bojimo se, da nas bodo tudi na tem področju prehitele
               konkurenčne države. Žal v tem mandatu vlada ni pripravila korenite reforme davčnih
               postopkov, kljub temu, da je tudi Svet Evropske unije v svojih priporočilih za leto
               2016 ugotovil, da na slovensko poslovno okolje negativno vpliva veliko upravno breme
               na področju izpolnjevanja davčnih obveznosti. Vlada od takrat ni pripravila
               modernizacije davčnega postopka.</p>
               <p>Ker predlog zakona končno prinaša možnost med drugim plačevanja dajatev s plačilno
               ali kreditno kartico, bomo predlog zakona v Poslanski skupini Nove Slovenije podprli.
            </p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Vojka Šergan bo predstavila stališče Poslanske skupine Stranke modernega
               centra.</p>
            </sp>
            <sp who="SDZ7:ŠerganVojka">

               <speaker>VOJKA ŠERGAN (PS SMC):</speaker>

               <p>Hvala za besedo. Spoštovani!</p>
               <p>Osnovni namen Predloga zakona o spremembah in dopolnitvah Zakona o davčnem postopku
               je, da ureja obračunavanje, odmero, plačevanje, vračilo, nadzor in izvršbo davkov ter
               pravice in obveznosti zavezancev ali zavezank za davek. Novela Zakona o davčnem
               postopku, na primer, določa postopkovne rešitve, potrebne sprememb in dopolnitev
               sistema obdavčitve dohodkov iz delovnega razmerja za delavce, napotene na delo izven
               države, kot jih določa predlog novele Zakona o dohodnini. Novela zakona pa tudi
               omogoča za lažje izpolnjevanje davčnih obveznosti zavezancev, da se ukinjajo nekateri
               predpisani obrazci. S tem bo Finančni upravi Republike Slovenije omogočila, da jih
               spreminja in oblikovno izpopolnjuje, pri čemer pa bo, v pomoč davčnim zavezancem,
               obrazce s predpisano vsebino še vedno objavljala na svojih spletnih straneh. S
               predlogom zakona se razveljavijo tisti pravilniki, v katerih so ti obrazci
               predpisani, kar bo pripomoglo k preglednosti glede veljavnosti davčnih predpisov in s
               tem k pravni varnosti.</p>
               <p>V Poslanski skupini Stranke modernega centra podpiramo takšne administrativne
               razbremenitve davčnih zavezancev, je pa ključna naslednja rešitev, in sicer
               brezgotovinsko plačevanje obveznih dajatev pri upravnem organu. Tako predlog zakona
               tudi daje možnost kartičnega plačevanja davkov in drugih obveznih dajatev pri Upravi
               Republike Slovenije za javna plačila. S predlaganim načinom bo davčnim zavezancem pri
               upravi Republike Slovenije za javna plačila omogočeno plačevanje dajatev s plačilno
               ali kreditno kartico brez provizij. Tako se bodo znižali stroški plačevanja davkov,
               ker bodo ta plačila davkov brez provizij, in posledično spodbujanje prostovoljnega in
               pravočasnega izpolnjevanja davčnih obveznosti, ker se uvaja možnost kartičnega
               plačila davčnih obveznosti pri Upravi Republike Slovenije za javna plačila, pri čemer
               bo preko plačilnih kartic možno tudi obročno plačevanje davčnih obveznosti.
               Vzpostavitev plačilnih mest pri Upravi Republike Slovenije za javna plačila bo
               omogočen cenejši način plačevanja davčnih obveznosti, saj bodo davčni zavezanci lahko
               plačevali davek brez stroškov provizije za izvedeno plačilo. Ciljna skupina davčnih
               zavezancev, ki bodo uporabljali to možnost poravnavanja svojih davčnih obveznosti, so
               predvsem fizične osebe in fizične osebe, ki opravljajo dejavnost. Seveda bo pa zelo
               pomembno, da se bo ta mreža v Sloveniji enakomerno porazdelila in bo dostopna
               posameznim zavezancem. Zakon omogoča tudi redakcijske popravke v zvezi z zakonodajo
               Evropske unije in s sklicevanjem nanje v določbah na Zakon o davčnem postopku.
               Predlog zakona o spremembah in dopolnitvah Zakona o davčnem postopku tako omogoča
               poenostavitev postopkov pobiranja davkov oziroma zmanjšanje administrativnega bremena
               za zavezance za davek in večjo preglednost davčnega postopka.</p>
               <p>Zaradi vsega navedenega bomo v Poslanski skupini Stranke modernega centra Predlog
               zakona o spremembah in dopolnitvah Zakona o davčnem postopku podprli. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Andrej Šircelj bo predstavil stališče Poslanske skupine Slovenske demokratske
               stranke.</p>
            </sp>
            <sp who="SDZ7:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa. Spoštovani podpredsednik Državnega zbora, spoštovani predstavniki Vlade,
               kolegice in kolegi!</p>
               <p>Zakon o davčnem postopku zmanjšuje administrativno zahtevnost pri davčnih zavezancih,
               pri čemer se pa pojavljajo številna vprašanja v zvezi z izvedbo. Na eni strani je
               vprašanje tako imenovanega kartičnega poslovanja, kar z drugimi besedami pomeni, da
               naj bi davčni zavezanci na uradih Uprave za javne prihodke s kartico plačevali
               določene dajatve. Pri tem se postavlja osnovno vprašanje, zakaj ne bi mogli plačevati
               dajatev, na primer, z gotovino. Navsezadnje je to možno v številnih državah.</p>
               <p>Drugo vprašanje, ki se pojavlja, je, na katerih uradih za javne prihodke. Tukaj kaže
               na to, da ne na vseh na enkrat, da imajo ti uradi številne težave. In tretjič, zakaj
               ne morejo plačevati davkov tudi na finančnih uradih. Navsezadnje finančnih uradov je
               več, kot je uradov za javne prihodke. Nenazadnje, spominjam se nekega razgovora s
               Kanadčanom, ki je že takrat, pred 15 leti rekel, da je v Kanadi davke plačevati
               izredno lahko, plačaš jih, na primer, lahko tudi v pubu. Pri nas pa je, žal, to
               težko. Sedaj naj bi se to razširilo seveda na uprave za javne prihodke, vendar Vlada
               v tem zakonu ne pojasnjuje, kdaj se bo to naredilo, časovnice ni. Skratka, bojim se,
               da je ta zadeva še nekako v zraku. Zaradi tega obstajajo seveda tudi v tem pogledu
               številne nejasnosti in nenazadnje se postavlja vprašanje, zakaj ne bi mogli plačevati
               dajatev prek spleta. Navsezadnje lahko tudi vsi mi plačujemo davke prek bančnih
               računov doma, zakaj ne prek spleta. Tehnologija za samo plačevanje je izredno
               napredovala v tem zadnjem obdobju ali pa v zadnjih letih in desetletjih, tukaj pa
               vidimo, da gre še vedno precej počasi glede te modernizacije. Čeprav seveda ne moremo
               pa reči, narejen je tukaj prvi korak, vendar seveda prešibak.</p>
               <p>Če gledamo pa zakon in vsaj tiste obvezne sestavine, ki morajo biti navedene v
               zakonu, med drugim tudi mednarodna primerjava, niso popolne. Če pogledate mednarodno
               primerjavo, niti pri eni državi, te obvezne tri države navaja ta vlada – Avstrija,
               Nemčija in Nizozemska – ne navaja pravzaprav, kako se plačujejo dajatve. Navaja neke
               splošne floskule iz njihovih zakonov o davčnih postopkih, ne navaja pa, kako se
               dejansko lahko plačujejo. Ali se lahko plačujejo prek spleta, ali lahko to naredi
               fizična oseba, ali lahko to naredi pravna oseba, ali lahko to naredi nek drug
               zavezanec, recimo civilno-pravna oseba, in tako naprej in tako naprej. Skratka, tukaj
               je ta zakon bom rekel pomanjkljiv in premalo ambiciozen. Tudi v zvezi s tem bi
               veljalo dati glede same priprave zakonodaje vsaj opomin tej vladi, navsezadnje naj
               točno napiše, kako je to v Nemčiji, kako je to na Nizozemskem ali kako je to v
               Avstriji ali kateri drugi državi, če je tako rekla.</p>
               <p>Vsekakor samo namero, lahko rečemo, da na nek način podpiramo. Glede vseh teh
               nejasnosti pa v Poslanski skupini Slovenske demokratske stranke temu zakonu ne bomo
               nasprotovali. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Marija Antonija Kovačič bo predstavila stališče Poslanske skupine Demokratične
               stranke upokojencev Slovenije.</p>
               <p>Izvolite.</p>
            </sp>
            <sp who="SDZ7:KovačičMarijaAntonija">

               <speaker>MARIJA ANTONIJA KOVAČIČ (PS DeSUS):</speaker>

               <p>Hvala za besedo. Še enkrat prav lep pozdrav vsem!</p>
               <p>Z vsako novelacijo Zakona o davčnem postopku se skušamo čim bolj približati cilju, ki
               smo si ga zastavili v koalicijski pogodbi, in sicer da dvignemo raven učinkovitosti
               države pri pobiranju davkov. V Poslanski skupini Desus ocenjujemo, da je cilj mogoče
               doseči le na način, da ustvarimo pogoje, ki bodo pripomogli večji razbremenitvi
               davčnih zavezancev oziroma v največji meri seveda tam, kjer je to mogoče. Le tako
               lahko dodatno motiviramo davčne zavezance k prostovoljnemu in odgovornemu ravnanju
               pri plačevanju svojih obveznosti. Ravno zato smo v poslanski skupini zagovorniki
               ustvarjanja takšnega davčnega okolja, ki bo deloval spodbudno in ne nepotrebno oviral
               poslovni razvoj države.</p>
               <p>Eden od načinov je predstavljen tudi v današnjem predlogu zakona. Po novem bodo lahko
               davčni zavezanci svoje obveznosti poravnali kar pri Upravi Republike Slovenije za
               javna plačila oziroma na območnih upravnih enotah, ko gre za kartično poslovanje.
               Pomembna pozitivna sprememba pa je tudi to, da za tovrstna plačila ne bo zaračunana
               provizija.</p>
               <p>V Poslanski skupini Desus bomo predlagano novelo podprli, saj bo omogočila lažje in
               cenejše izpolnjevanje davčnih obveznosti zavezancev. S tem se posledično sprosti tudi
               učinkovitost nabiranja davčnih prihodkov. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Janko Veber bo predstavil stališče Poslanske skupine Socialnih demokratov.</p>
            </sp>
            <sp who="SDZ7:VeberJanko">

               <speaker>JANKO VEBER (PS SD):</speaker>

               <p>Hvala za besedo in lep pozdrav vsem.</p>
               <p>Predlog zakona o spremembah in dopolnitvah Zakona o davčnem postopku prinaša vsaj dve
               enostavnejši metodi plačevanja, in sicer gre za možnost, da se poravna svojo davčno
               obveznost pri davčnem organu s pomočjo kartičnega plačila. Do sedaj je bilo možno to
               davčno obveznost poravnati izključno s položnico. S sprejemom tega zakona bo možno
               plačevati tudi s plačilno kartico na davčnih uradih, in sicer brez plačila
               provizije.</p>
               <p>Druga pomembna sprememba oziroma poenostavitev pa je odprava določenih obveznih
               obrazcev pri napovedovanju dohodnine. Tudi tukaj lahko računamo, da bomo dobili
               preglednejše obrazce, ki bodo, upajmo, tudi enostavnejši za izpolnjevanje pri vseh
               obveznikih, in s tem seveda približamo tudi to davčno napoved zavezancem.</p>
               <p>V upanju, da bo res temu tako, bomo seveda tudi ta zakon podprli. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Ker v drugi obravnavi o amandmajih k dopolnjenemu predlogu zakona niso bili vloženi,
               zaključujem drugo obravnavo predloga zakona. Odločanje o predlogu zakona bomo v
               skladu s časovnim potekom seje zbora opravili v okviru glasovanj pol ure po
               prekinjeni 29. točki dnevnega reda.</p>
               <p>S tem prekinjam 28. točko dnevnega reda.</p>
               <p>Prehajamo na <title>29. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O DAVČNEM POTRJEVANJU RAČUNOV, SKRAJŠANI
                  POSTOPEK.</title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo predstavniku Vlade gospodu
               Tilnu Božiču, državnemu sekretarju na Ministrstvu za finance.</p>
               <p>Izvolite.</p>
            </sp>
            <sp who="SDZ7:BožičTilen">

               <speaker>TILEN BOŽIČ:</speaker>

               <p>Spoštovani predsedujoči, ponovno hvala za besedo. Spoštovani poslanke in
               poslanci!</p>
               <p>V maju letos je bila izvedena analiza učinkov ukrepa davčnega potrjevanja računov v
               prvem letu po njegovi uvedbi, to je bilo 1. januarja 2016. In ta je pokazala, da je
               bil ukrep učinkovit, in to tudi v delu, kjer je zakon dopuščal izvajanje postopka
               davčnega potrjevanja računov z uporabo tako imenovane oziroma vezane knjige računov.
               Uporaba vezane knjige računov je z veljavnim zakonom dopuščena do izteka prehodnega
               obdobja, in to je konec letošnjega leta. V letu 2016 in prvi polovici letošnjega leta
               je ta sistem uporabljalo približno 22 % vseh zavezancev za davčno potrjevanje
               računov. S predlaganim zakonom se uvaja trajna možnost proste izbire zavezanca glede
               uporabe vezane knjige računov po izteku prehodnega obdobja in odpravi obveznost
               dokazovanja nezmožnosti dostopa do spleta za zavezanca, ki posluje na območju na
               katerem ni mogoče vzpostaviti elektronske povezave za izmenjavo podatkov z davčnim
               organov. Poleg tega se s predlogom zakona podaljšuje čas, v katerem mora zavezanec
               sporočiti podatke o izdanih računih iz vezane knjige računov davčnemu organu. V
               primeru izdaje na ta način se ta rok prestavlja na deseti dan v mesecu, ki sledi
               mesecu, v katerem je bil tak račun tudi izstavljen.</p>
               <p>Cilj predlaganega zakona je uvedba sprememb v sistemu davčnega potrjevanja računov,
               ki bodo za zavezance pomenile manjšo obremenitev od veljavne ureditve, v skladu s
               katero bi morali zavezanci, ki za izdajo in davčno potrjevanje računov uporabljajo
               vezano knjigo računov, investirati v nakup elektronske naprave za izdajo računov in s
               1. januarjem 2018 tako tudi prilagoditi poslovanje na izdajo in davčno potrjevanje
               računov z uporabo elektronske naprave. Hkrati pa ta sprememba veljavnega sistema ne
               bo vplivala na možnosti za izvajanje učinkovitega nadzora Finančne uprave Republike
               Slovenije nad gotovinskim poslovanjem in pravilnostjo obračunavanja davkov davčnih
               zavezancev.</p>
               <p>Pri tem bi omenil še mini blagajno, ki jo je pripravila Finančna uprava Republike
               Slovenije tudi z namenom mehkejšega prehoda na elektronsko, se pravi takojšnje
               fiskaliziranje računov. Se pravi, tisti, ki trenutno uporabijo vezano knjigo računov,
               se lahko tudi že danes poslužijo elektronske rešitve, pri tem lahko uporabijo svoj
               pametni telefonček, si naložijo aplikacijo, ki je brezplačna, tudi arhiv se vam
               potem, lahko temu rečemo, arhivira pri Finančni upravi Republike Slovenije. Na ta
               način pričakujemo, da bo v naslednjih letih tudi z večjo osveščenostjo zavezancev pa
               tudi na račun promocije, ki jo izvaja tako Ministrstvo za finance kot tudi Finančna
               uprava Republike Slovenije, čim več zavezancev postopoma opustilo vezano knjigo
               računov in prešlo, lahko temu rečemo, na sodoben način, obenem pa tudi še vedno bodo
               verjetno vezano knjigo računov ohranili zaradi tega, ker pa še vedno se lahko tudi v
               njihovih procesih, morebiti zaradi nadgradnje sistemov, izpada interneta in tako
               naprej, pojavi neka potreba po tem, da začasno poslujejo na ta način, da račune
               izdajajo iz vezane knjige računov.</p>
               <p>Nenazadnje bi dodal še eno reč. Kot veste, se je zelo dobro prijela akcija Vzemi
               račun, tudi za ta namen obstaja aplikacija, ki si jo je kar veliko zavezancev
               naložilo na svoje mobilne telefone in preverjajo, ali so računi, ki so bili
               izstavljeni, tudi fiskalizirani. Do zdaj je bil ta rok, do kdaj so lahko to
               preverjali, 30 dni, tega zdaj podaljšujemo na 60 dni, kar tudi delno odraža to, da
               lahko tisti, ki izdajajo račune preko vezane knjige računov, te račune fiskalizirajo
               10 dni po obdobju na katerega se tak račun nanaša in ne tako, kot je bilo, se pravi,
               kot trenutno velja, v 10 dneh od izstavitve takšne računa.</p>
               <p>Skladno s povedanim predlagam, da poslanke in poslanci predlog vladnega zakona tudi
               podprete. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko, kot matično
               delovno telo.</p>
               <p>Za predstavitev poročila odbora dajem besedo podpredsednici gospe Vojki Šergan.</p>
               <p>Izvolite.</p>
            </sp>
            <sp who="SDZ7:ŠerganVojka">

               <speaker>VOJKA ŠERGAN (PS SMC):</speaker>

               <p>Hvala za besedo. Spoštovani!</p>
               <p>Odbor za finance in monetarno politiko je na 43. seji 2. 11. 2017 kot matično delovno
               telo obravnaval Predloga zakona o spremembah in dopolnitvah Zakona o spremembah in
               dopolnitvah Zakona o davčnem potrjevanju računov, 
                  EPA 2236-VII
               , ki ga je Državnemu zboru v obravnavo predložila Vlada po skrajšanem
               postopku.</p>
               <p>Odboru je bilo posredovano mnenje Zakonodajno-pravne službe, ki je predloženi zakon
               proučila z vidika skladnosti z ustavo in pravnim sistemom ter z
               zakonodajno-tehničnega vidika in podala pisne pripombe.</p>
               <p>Odbor je bil seznanjen tudi z mnenjem Komisije za gospodarstvo, obrt, turizem in
               finance Državnega sveta, ki predlog zakona podpira.</p>
               <p>Predloženemu zakonu kvalificirani vlagatelji niso vložili amandmajev.</p>
               <p>Seji odbora so prisostvovali tudi predstavnice in predstavniki Ministrstva za
               finance, Državnega sveta ter Zakonodajno-pravne službe.</p>
               <p>V uvodni dopolnitvi, obrazložitvi členov je državni sekretar podal podrobnejšo
               predstavitev namena zakona in predlaganih rešitev. Povedal je, da se s predlogom
               zakona predlaga dopolnitev predloga zakona, ki bo ohranil manjše davčne obremenitve
               in administrativne poenostavitve za davčne zavezance. Ob tem je omenil tudi analize
               učinkov že sprejetega predloga zakona, ki jo je Vlada pripravila in jo tudi
               posredovala v Državni zbor v mesecu juniju.</p>
               <p>V okviru obrazložitve mnenja Zakonodajno-pravne službe je njena predstavnica
               opozorila, da v predlaganih rešitvah ni predvidenega sankcioniranja davčnega
               zavezanca, ki se je odločil za izdajanje računov z uporabo vezanih knjig računov,
               vendar računov ne izdaja.</p>
               <p>Predstavnik Državnega sveta je predstavil pisno mnenje ter povedal, da Državni svet
               predlog zakona podpira, saj poenostavlja postopke in omogoča večjo preglednost.</p>
               <p>V razpravi so poslanci izpostavili problematiko glede utajevanja davkov, glede odloga
               uporabe vezane knjige računov, saj omogoča zlorabe glede stroškov posameznih sistemov
               izdajanja in potrjevanja računov, glede nepravične obravnave davčnih zavezancev ter
               glede morebitnih zlorab programov za davčno potrjevanje računov. V razpravi je bilo
               opozorjeno tudi na probleme glede davčnega potrjevanja računov v praksi, v zvezi s
               posodobitvami aplikacij in njihovo kompatibilnostjo z različnimi internetnimi
               strežniki. V nadaljevanju razprave pa je bila dana tudi pozitivna ocena danih
               rešitev, še posebej z vidika olajšanja poslovanja manjšim gospodarskim subjektom,
               predvsem glede zmanjšanja finančnih obremenitev ter v zvezi z administrativnimi
               poenostavitvami. Opozorjeno je bilo, da je za kmete in društva predvidena nekoliko
               drugačna ureditev. Prav tako je bilo opozorjeno, da je bilo v letu 2016 glede na leto
               2015 pobranih za 81 milijonov evrov več davkov. V razpravi je bilo izpostavljeno, da
               samo večji nadzor nad davčnimi zavezanci ne bo prinesel manj utaj, pač pa je treba
               spremeniti tudi zavedanje in ravnanje davčnih zavezancev. Ob koncu razprave je
               državni sekretar odgovoril na zastavljena vprašanja.</p>
               <p>Po končani razpravi je odbor v skladu s 128. členom Poslovnika Državnega zbora
               glasoval o vseh členih predloga zakona in jih sprejel.</p>
               <p>Ker k predlogu zakona niso bili vloženi amandmaji Odbora za finance in monetarno
               politiko, Državnemu zboru predlaga, da Predlog zakona o spremembah in dopolnitvah
               Zakona o davčnem potrjevanju računov sprejme v predloženem besedilu. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Sledi predstavitev stališč poslanskih skupin. Gospa Vojka Šergan bo predstavila
               stališče Poslanske skupine Stranke modernega centra.</p>
            </sp>
            <sp who="SDZ7:ŠerganVojka">

               <speaker>VOJKA ŠERGAN (PS SMC):</speaker>

               <p>Hvala.</p>
               <p>Julija 2015 smo sprejeli Zakon o davčnem potrjevanju računov, katerega glavni cilj je
               bil preprečiti sivo ekonomijo in razpolaganje z neevidentirano gotovino, s katero se
               v nadaljevanju krijejo neevidentirane nabave, neprijavljeni dohodki lastnikov
               podjetij in plačila zaposlitev na črno. Cilj zakona je bil pobrati davke in druge
               dajatve od dejansko ustvarjenega obdavčljivega prometa in prispevke iz naslova dela
               od dejansko opravljenega dela fizičnih oseb. Zakon je predvideval, da je povečanje
               davčnih prihodkov iz naslova ukrepa potrjevanja računa v letu njegove uvedbe v višini
               od 50 do 100 milijonov evrov. Junija 2017 je FURS objavil, da je letni učinek davčnih
               blagajn 81 milijonov. To le kaže, da ima uvedba davčnih blagajn pozitivne učinke na
               javne finance. Z uvedbo davčnih blagajn smo dosegli cilj, da se poveča pobiranje
               davkov in zmanjšuje siva ekonomija.</p>
               <p>Glede rešitev v tem zakonu je treba povedati, da želimo ohraniti manjše finančne
               obremenitve in administrativne poenostavitve za davčne zavezance. To se bo zagotovilo
               s poenostavitvijo izvajanja izdajanja in davčnega potrjevanja računov z uporabo
               vezane knjige računov po izteku prehodnega obdobja, ki velja do 31. 12. 2017.
               Izdajanje davčno potrjenih računov pri gotovinskem poslovanju z uporabo vezane knjige
               računov, ki je v predlogu zakona urejena v spremenjenem 11. členu, je namenjeno
               predvsem majhnim zavezancem, za katere je nakup elektronske naprave za izdajanje
               davčno potrjenih računov večje finančno breme, zavezancem, ki pri poslovanju izdajo
               manj gotovinskih računov, in zavezancem, ki poslujejo na območjih brez dostopa do
               svetovnega spleta ali izdajajo račune na različnih lokacijah v okviru terenskega
               dela. Zakon omogoča tudi podaljšanje roka za sporočanje podatkov o izdanih računih
               vezane knjige in podaljšanje roka za sporočanje podatkov davčnemu organu. S
               podaljšanjem roka za sporočanje podatkov davčnemu organu se zavezancem omogoči
               učinkovitejša organizacija dela in poslovanja. Podaljša pa se tudi čas, v katerem
               lahko imetnik računa preveri, ali je bil ta potrjen pri davčnem organu. Poleg tega se
               s spremembo veljavnega Zakona o davčnem potrjevanju računov zavezancem omogoči
               naknadna potrditev izdanih računov iz vezane knjige računov pri davčnem organu do
               desetega dne v mesecu, ki sledi mesecu, v katerem je bil izdan račun. Imetnikom tako
               izdanih računov pa se čas za spletno preverjanje, ali je bil posamezen račun potrjen
               pri davčnem organu, podaljša s 30 na 60 dni od dneva izdaje računa.</p>
               <p>Poslanska skupina Stranke modernega centra bo podprla Predlog zakona o spremembah in
               dopolnitvah Zakona o davčnem potrjevanju računov, ki bo omogočil administrativne
               poenostavitve za davčne zavezance, hkrati pa se bo ohranil že dosežen cilj, da se
               poveča pobiranje davkov in zmanjša siva ekonomija. Hvala.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Mag. Andrej Šircelj bo predstavil stališče Poslanske skupine Slovenske demokratske
               stranke.</p>
               <p>Izvolite.</p>
            </sp>
            <sp who="SDZ7:ŠirceljAndrej">

               <speaker>MAG. ANDREJ ŠIRCELJ (PS SDS):</speaker>

               <p>Hvala lepa, spoštovani podpredsednik Državnega zbora. Spoštovani predstavniki Vlade,
               kolegi in kolegice!</p>
               <p>V Slovenski demokratski stranki smo nasprotovali vedno in vedno bomo nasprotovali
               uvedbi davčnih blagajn. Ta zakon dejansko govori o davčnih blagajnah in s tem zakonom
               so bile tudi uvedene davčne blagajne.</p>
               <p>Na podlagi odgovora Vlade na poslansko vprašanje o učinkovitosti uvedbe davčnih
               blagajn, odgovor po mojem mnenju ni bil jasen in ni bil prepričljiv. Vlada pri
               učinkih davčnih blagajn upošteva makroekonomske kazalce. Makroekonomski kazalci pa
               dejansko ne dajejo in ne morejo dati podatka o tem, ali so davčne blagajne dejansko
               učinkovite, uspešne in ali tistih 80 milijonov večjega davčnega prihodka dejansko
               izhaja iz uvedbe davčnih blagajn ali iz splošnih makroekonomskih kazalcev. Zaradi
               tega tudi ni Vlada prepričljiva pri teh spremembah in navsezadnje tudi ni
               prepričljiva pri tem, da bo zmanjšala administrativno zahtevnost teh davčnih blagajn.
               Navsezadnje sama navaja, da se ta rok za ureditev računov predlaga zato, da bo davčni
               zavezanec lahko v tem roku uredil oziroma preveril, ali je bil izdan račun dejansko
               zaveden tudi v finančni upravi. To je pač iz obrazložitve tega člena, kar z drugimi
               besedami pomeni, da, kot kaže, sistem ne deluje v celoti, če bo moral zdaj davčni
               zavezanec še ugotavljati, ali je bilo to zavedeno pri davčni upravi ali ne. In
               nenazadnje Vlada tudi ni upoštevala predloga, ki ga je dala Planinska zveza Slovenije
               o drugačnem registriranju računov na tistih planinskih postojankah, kjer enostavno ni
               signala. S tem seveda planinci in pohodniki ne bodo prikrajšani za morebitne dolge
               vrste in administracija te vlade se bo nadaljevala tudi visoko v gorah, na najvišjih
               planinskih postojankah, tam nekje pod Triglavom. Skratka administracija vlade Mira
               Cerarja dejansko pozna meja in bo seveda veljala tudi v najvišjih gorskih
               postojankah. Če je to racionalno, naj presodijo sami državljani in državljanke.</p>
               <p>Zaradi tega bo Slovenska demokratska stranka nasprotovala sprejetju tega zakona.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospa Marija Antonija Kovačič bo predstavila stališče Poslanske skupine Demokratične
               stranke upokojencev Slovenije.</p>
               <p>Izvolite.</p>
            </sp>
            <sp who="SDZ7:KovačičMarijaAntonija">

               <speaker>MARIJA ANTONIJA KOVAČIČ (PS DeSUS):</speaker>

               <p>Še enkrat hvala za besedo. In, upam, zadnjič lep pozdrav vsem.</p>
               <p>Zdi si mi, da temo davčnih blagajn premlevamo že tisoč let v Državnem zboru. Januarja
               prihodnje leto bo minilo točno dve leti, odkar velja obvezna uporaba davčnih blagajn.
               Po vseh razpravah v Poslanski Desus ocenjujemo, da v praksi ne bi smelo biti več
               nikogar, ki bi dvomil, ali je ta vlada naredila prav s tem, ko je uvedla davčne
               blagajne. Odločno odgovarjamo, da smo ravnali prav. Uspeli smo narediti red na
               področju sive ekonomije, vzpostavili smo boljši sistem nadzora, posledično pa je
               učinkovito pobiranje davčnih obveznosti dodatno napolnilo državno blagajno. Ker pa
               ljudi težko prepričamo zgolj z besedami in obljubami, ampak s konkretnimi dejstvi,
               smo v poslanski skupini nenehno vztrajali na tem, da se opravi analiza učinkov uvedbe
               davčnih blagajn. Analiza je dodatno pritrdila vsemu, kar smo zagovarjali od samega
               začetka. Davčne blagajne so uspešno opravičile svoj namen in prinesle dodatnih 81
               milijonov evrov v državni proračun, kar pa je tudi več, kot so bile takratne ocene.
               Prav tako so uspele zmanjšati delež sive ekonomije, posledično pa so se proračunskih
               prihodki iz naslova socialnih prispevkov lani zvišali za dobrih 21 milijonov
               evrov.</p>
               <p>S predlagano spremembo bomo nadaljevali cilj, kot smo si ga zastavili. Novela ne
               prinaša nič novega, prav tako ne bo imela vpliva na proračun. Zgolj prehodno obdobje
               za uporabo vezane knjige računov bo po novem trajen ukrep, kar pa bo še naprej
               olajšalo poslovanje 22 % vseh zavezancev. Slednji si lahko oddahnejo, saj jim ne bo
               treba v nakup računalniške opreme. Razbremenjeni bodo tudi vsi ostali zavezanci, saj
               novela prinaša bolj razumne roke za potrjevanje računov ter spletno preverjanje. Prav
               tako ne bo potrebe po potrditvi s strani AKOS.</p>
               <p>V Poslanski skupini Desus pozdravljamo vse naštete administrativne in finančne
               ugodnosti za zavezance. Že dolgo smo zagovorniki prijaznega davčnega okolja, ki bo
               spodbujal in ne oviral poslovne projekte, zato smo bili tudi pobudniki drugačne
               ureditve za male davčne zavezance in je bil po naši zaslugi spremenjen Pravilnik o
               izvajanju Zakona o DDV, v katerem so dodatni pogoji za določene izjeme, med drugim
               tudi za upokojenska društva.</p>
               <p>Poslanke in poslanci Poslanske skupine Desus predlagani noveli seveda ne bomo
               nasprotovali. Hvala lepa.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Janko Veber bo predstavil stališče Poslanske skupine Socialnih demokratov.</p>
               <p>Izvolite.</p>
            </sp>
            <sp who="SDZ7:VeberJanko">

               <speaker>JANKO VEBER (PS SD):</speaker>

               <p>Hvala za besedo in še enkrat lep pozdrav vsem.</p>
               <p>Zakon o davčnem potrjevanju računov skorajda ne pozna izjem, ko gre za beleženje
               prometa, ki izvira iz gotovinskih plačil. Izjeme so bile uvedene le za prodajne
               avtomate in za subjekte, ki imajo nadzorovan promet in množično izdajo račune za
               javne storitve, torej gre za komunalna in javna podjetja, ter za tiste majhne
               gospodarske subjekte, ki delujejo na področjih, kjer stalna uporaba podatkovne
               povezave ni mogoča. Za take primere je bila ob sprejemu zakona predvidena začasna
               rešitev, in sicer gre za uporabo vezane knjige računov ter redno poročanje subjektov
               o prometu, ki je zabeležen z vezano knjigo računov. Kljub vsem visokih tehnoloških
               napredkom, ki jih beležimo v zadnjem obdobju, pa je vendarle jasno, da razširjenost
               brezžičnih podatkovnih povezav povsod vendarle ni mogoča, zato je bilo to prehodno
               obdobje smiselno. S tem zakonom pa pravzaprav prehodno obdobje, ki se izteka 31.
               decembra 2017, odpira zavezancem možnost trajnega izvajanja postopka davčnega
               potrjevanja računov. Zavezancu je omogočeno, da se glede na okoliščine sam odloči o
               načinu izvajanja postopka davčnega potrjevanja računov pri gotovinskem poslovanju
               tako, da uporablja elektronsko napravo za izdajanje računov ali pa vezano knjigo
               računov. Podaljšuje se tudi rok za sporočanje podatkov o izdanih računih iz vezane
               knjige računov v potrditev davčnemu organu iz obstoječih 10 delovnih dni na
               najkasneje do 10. dne v mesecu, ki sledi tistemu mesecu, v katerem je bil izdan
               račun. Prav tako pa se s 30 na 60 dni podaljšuje čas, ki je imetniku računov na voljo
               za preveritev, ali je račun potrjen pri davčnem organu. Gre torej za podaljšanje vseh
               teh olajšav pri zelo striktni zavezi, ki velja v tem zakonu.</p>
               <p>Ravno zaradi tega, ker se je to izkazalo v praksi kot zelo dobrodošlo za zavezance,
               bomo to spremembo podprli.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Gospod Jožef Horvat bo predstavil stališče Poslanke skupine Nove Slovenije –
               krščanskih demokratov.</p>
               <p>Izvolite.</p>
            </sp>
            <sp who="SDZ7:HorvatJožef">

               <speaker>JOŽEF HORVAT (PS NSi):</speaker>

               <p>Hvala lepa, spoštovani gospod podpredsednik. Spoštovani državni sekretar, dragi
               kolegice in kolegi!</p>
               <p>V obstoječem zakonu o davčnem potrjevanju računov je določena časovna omejitev, do
               katere lahko zavezanci izberejo uporabo vezane knjige računov, ki poenostavlja
               izvajanje izdaje in davčnega potrjevanja računov. To po izteku prehodnega obdobja, ki
               velja do 31. decembra letos, po obstoječem zakonu ni več mogoče. Predlagana novela
               trajno odpravlja to časovno omejitev za uporabo vezane knjige računov. Zavezanec si
               bo lahko izbral elektronsko napravo ali vezano knjigo računov. Poleg tega se s
               spremembo veljavnega zakona zavezancem omogoči naknadna potrditev izdanih računov iz
               vezane knjige računov pri davčnem organu do 10. dne v mesecu, ki sledi mesecu, v
               katerem je bil izdan račun. Imetnikom tako izdanih računov pa se čas za spletno
               preverjanje, ali je bil posamezni račun potrjen pri davčnem organu, podaljša s 30 na
               60 dni od dneva izdaje računa.</p>
               <p>V Novi Sloveniji smo Predlogu zakona o davčnem potrjevanju računov, ki je uvedel
               davčne blagajne, ostro nasprotovali že od prvega dne, ko se je pojavila ideja o
               davčnih blagajnah. Namesto, da bi se ukvarjali z vprašanji, kako spodbuditi
               podjetniško iniciativo, se vedno pogovarjamo le o tem, kako bo država bolje napolnila
               državni proračun, ne glede na ceno. Pri višini davčnih stopenj je za Vlado pomembno
               le, koliko bodo te stopnje zagotovile proračunskega priliva. Vprašanje, kako bo to
               vplivalo na podjetnost, je za to vlado nepomembno. Podobno se nam dogaja z davčnimi
               blagajnami. Tu ni glavno vprašanje, kako bomo ustvarili okolje, ki bo dalo čim več
               novih podjetniških zgodb o uspehu, ampak le kako bo država čim bolj napolnila svoj
               proračun. Na drugi strani pa moramo za točno določene investicije sprejemati posebne
               zakone. Poleg tega so se davčne blagajne izkazale tudi za neučinkovite. Prvi
               objavljeni podatki o davčnih prilivih za leto 2016 namreč kažejo, da so prilivi davka
               na dodano vrednost lani znašali 3 tisoč 273 milijonov evrov in so kljub visoki
               gospodarski rasti vsega, pozor, 44,5 milijona večji kot leta 2015. Cena tega
               skromnega izkupička pa je obremenjeno poslovanje po celotni državi. Ob tem naj
               spomnim, da je tudi ministrica za finance priznala, da so pri davku na dodano
               vrednost pričakovali večji učinek davčnih blagajn.</p>
               <p>Zaradi neživljenjske implementacije davčnih blagajn kazni dobivajo podjetniki, ki na
               primer izdelek na sejmu obiskovalcu podarijo, ali pa na primer gostinci, katerih
               gostje računa pri sebi ne zadržijo še ulico ali dve stran od gostinskega objekta.
               Podjetniki, ki trdo delajo za svoj zaslužek, so tako popolnoma neživljenjsko
               kaznovani z visokimi globami, v višini več tisoč evrov. To v naši državi poleg davčne
               razbremenitve dela močno zmanjšuje motivacijo za delo. Vlada nam je govorila, da
               uvaja davčne blagajne zato, da bo omejila sivo ekonomijo. Do danes nobene analize o
               tem, za koliko je ta siva ekonomija zmanjšana.</p>
               <p>Ker v Novi Sloveniji nasprotujemo konceptu davčnih blagajn, predloga novele Zakona o
               davčnem potrjevanju računov ne bomo podprli.</p>
            </sp>
            <sp who="SDZ7:HainzPrimož">

               <speaker>PODPREDSEDNIK PRIMOŽ HAINZ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Ker amandmaji k prehodnim in končnim določbam niso bili vloženi, zaključujem drugo
               obravnavo predloga zakona. Odločanje o predlogu zakona bomo opravili čez pol ure, v
               okviru glasovanj.</p>
               <p>S tem prekinjam 29. točko dnevnega reda in tudi 35. sejo Državnega zbora, ki jo bomo
               z glasovanji nadaljevali ob 14.25.</p>
               <stage type="time">(Seja je bila prekinjena ob 13.56 in se je nadaljevala ob 14.25.)</stage>
            </sp>
            <sp who="SDZ7:BrglezMilan">

               <speaker>PREDSEDNIK DR. MILAN BRGLEZ:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Nadaljujemo s <title>prekinjeno sejo zbora.</title>
               </p>
               <p>Preden preidemo na postopek glasovanja, vas želim obvestiti, da bo Državni zbor
               glasovanje opravil po naslednjem vrstnem redu: 26., 27., 28., 29. in 42. točka
               dnevnega reda.</p>
               <p>Prehajamo na glasovanje zbora o predlogih odločitev. Poslanke in poslance prosim, da
               preverite delovanje glasovalnih naprav. <title>Nadaljujemo s prekinjeno 26. točko dnevnega reda, to je z obravnavo Predloga zakona o
                  spremembah in dopolnitvah Zakona o dohodnini po nujnem postopku.</title>
               </p>
               <p>Nadaljujemo z drugo obravnavo, to je z odločanjem o vloženih amandmajih. Prehajamo na
               odločanje o amandmaju poslanskih skupin SMC, Desus in SD k 2. členu.</p>
               <p>Glasujemo. Navzočih je 63 poslank in poslancev, za je glasovalo 48, proti pa so bili
               3.</p>
               <p><stage>(Za je glasovalo 48.)</stage> <stage>(Proti 3.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju Poslanske skupine Nove Slovenije k 5. členu.</p>
               <p>Glasujemo. Navzočih je 63 poslank in poslancev, za je glasovalo 15, proti pa so bili
               44.</p>
               <p><stage>(Za je glasovalo 15.)</stage> <stage>(Proti 44.)</stage></p>
               <p>Ugotavljam, da amandma ni sprejet.</p>
               <p>Končali smo z glasovanjem o amandmajih in z drugo obravnavo predloga zakona v okviru
               nujnega postopka.</p>
               <p>Ugotavljam, da je zbor v drugi obravnavi sprejel amandma k 2. členu dopolnjenega
               predloga zakona.</p>
               <p>Sprašujem kvalificirane predlagatelje ali nameravajo k temu členu vložiti
               amandmaje.</p>
               <p>Prehajamo na <title>tretjo obravnavo</title> predloga zakona.</p>
               <p>Ugotavljam, da k predlogu zakona za tretjo obravnavo ni bilo vloženih amandmajev.
               Obveščam vas, da me Zakonodajno-pravna služba oziroma Vlada nista obvestili, da je
               bil zaradi amandmajev, sprejetih v drugi obravnavi, predlog zakona neusklajen.
               Prehajamo na odločanje o predlogu zakona.</p>
               <p>Glasujemo. Navzočih je 63 poslank in poslancev, za je glasovalo 53, 6 pa jih je bilo
               proti.</p>
               <p><stage>(Za je glasovalo 53.)</stage> <stage>(Proti 6.)</stage></p>
               <p>Ugotavljam, da je zakon sprejet.</p>
               <p>Prehajamo na zaključitev zakonodajnega postopka za poslanski predlog zakona, ki ni
               bil osnova za pripravo dopolnjenega predloga zakona.</p>
               <p>Odbor za finance in monetarno politiko predlaga Državnemu zboru, da sprejme naslednji
               sklep: <q>»Predlog zakona o spremembah in dopolnitvah Zakona o dohodnini, ki ga je
               Državnemu zboru v obravnavo predložila skupina poslank in poslancev s prvopodpisanim
               Jožefom Horvatom, ni primeren za nadaljnjo obravnavo.«</q></p>
               <p>Glasujemo. Navzočih je 62 poslank in poslancev, za je glasovalo 43, proti pa 11.</p>
               <p><stage>(Za je glasovalo 43.)</stage> <stage>(Proti 11.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 27. točko
                  dnevnega reda, to je z obravnavo Predloga zakona o spremembah in dopolnitvah
                  Zakona o davku od dohodkov pravnih oseb po nujnem postopku.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na <title>tretjo obravnavo</title> predloga zakona, to je na odločanje o predlogu
               zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Glasujemo. Navzočih je 63 poslank in poslancev, za je glasovalo 47, proti pa 15.</p>
               <p><stage>(Za je glasovalo 47.)</stage> <stage>(Proti 15.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 28. točko
                  dnevnega reda, to je z obravnavo Predloga zakona o spremembah in dopolnitvah
                  Zakona o davčnem postopku po nujnem postopku.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na <title>tretjo obravnavo</title> predloga zakona, to je na odločanje o predlogu
               zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Glasujemo. Navzočih je 63 poslank in poslancev, za je glasovalo 55, eden pa je bil
               proti .</p>
               <p><stage>(Za je glasovalo 55.)</stage> <stage>(Proti 1.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. <title>Nadaljujemo s prekinjeno 29. točko
                  dnevnega reda, to je z obravnavo Predloga zakona o spremembah in dopolnitvah
                  Zakona o davčnem potrjevanju računov po skrajšanem postopku.</title>
               </p>
               <p>Prehajamo na <title>tretjo obravnavo</title> predloga zakona, to je na odločanje o predlogu
               zakona.</p>
               <p>Glasujemo. Navzočih je 62 poslank in poslancev, za je glasovalo 48, proti 12.</p>
               <p><stage>(Za je glasovalo 48.)</stage> <stage>(Proti 12.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>42. TOČKO DNEVNEGA REDA, TO JE NA POTRDITEV URADNEGA PREČIŠČENEGA
                  BESEDILA ZAKONA O VARUHU ČLOVEKOVIH PRAVIC IN POPRAVKA URADNEGA PREČIŠČENEGA
                  BESEDILA ZAKONA O PRAVILIH CESTNEGA PROMETA.</title>
               </p>
               <p>Uradni prečiščeni besedili je pripravila Zakonodajno-pravna služba zbora in ju zbor
               potrdi brez razprave.</p>
               <p>Prehajamo na odločanje o naslednjem predlogu sklepa: <q>»Potrdi se uradno prečiščeno
               besedilo Zakona o varuhu človekovih pravic.«</q></p>
               <p>Glasujemo. Navzočih je 63 poslank in poslancev, za je glasovalo 62, nihče pa ni bil
               proti.</p>
               <p><stage>(Za je glasovalo 62.)</stage> <stage>(Proti nihče.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Prehajamo na odločanje o naslednjem predlogu sklepa: <q>»Potrdi se popravek Uradnega
               prečiščenega besedila Zakona o pravilih cestnega prometa.«</q></p>
               <p>Glasujemo. Navzočih je 63 poslank in poslance in vsi so glasovali za.</p>
               <p><stage>(Za je glasovalo 63.)</stage> <stage>(Proti nihče.)</stage></p>
               <p>Ugotavljam, da je zbor potrdil popravek uradnega prečiščenega besedila navedenega
               zakona.</p>
               <p>S tem zaključujem to točko dnevnega reda in tudi 35. sejo Državnega zbora. <stage type="time">Seja
                  se je končala 28. novembra 2017 ob 14.36.</stage>
               </p>
            </sp>
         </div>
      </body>
   </text>
</TEI>